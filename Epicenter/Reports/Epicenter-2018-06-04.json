{"url": "http://epicenter.bg/article/Borisov-za-glasuvaneto-v-EP--Ne-sam-saglasen-s-tvardenieto--che-prezidentat-Makron-e-pobeden-/155978/2/0", "text": "„Аз не съм съгласен с темата, че сме ме победили президента Макрон, защото когато бяха в София, министър Московски беше и министър Горанов беше на тази среща - до два и половина през нощта с канцлера Меркел и с президента Макрон сме обсъждали тази тема и сме обяснявали довод по довод кое може, кое ни притеснява и какви загуби ще понесем“.   Така премиерът Бойко Борисов коментира промените в пакета за мобилност, одобрени от Комисията по транспорт на Европейския парламент. Борисов даде изявление пред медиите на летище „София“ след посещението си в Тирана.   „Така че в нашето голямо европейско семейство не стават нещата с чукане по масата и с изхвърляне - какво ще стане и какво няма да стане. Начинът, по който се гарантира успех, това е диалогът, това е убеждението, това е работата и в случая всички евродепутати положиха огромни усилия да привлекат максимално много хора, които да ни подкрепят в комисията“, заяви министър-председателят. „Нито е повод за фанфари, нито е да викаме \"победа\", напротив - това е един пример, че с диалог може да се постигат по-големи успехи“, допълни Борисов и изрази надежда така да \"продължим и напред\".   Той обясни, че със \"същия диалог успяхме за кохезионната политика за България да издействаме с 8% повече пари\".   \"Така че тези, които в България се правят на големи ербапи, не успяват. Вече от години съм в този съвет и знам как се случват нещата – с диалог и обсъждане,” подчерта Борисов.  ", "date": "2018.06.04", "title": "Борисов за гласуването в ЕП: Не съм съгласен с твърдението, че президентът Макрон е победен!"}
{"url": "http://epicenter.bg/article/Tsvetanov--Sreshtata-mezhdu-Radev-i-Putin-be-protokolna--sashtinskata-be-s-Borisoov/155912/2/0", "text": "  Това каза председателят на ПГ на ГЕРБ и зам.-председател на партията Цветан Цветанов в ефира на БТВ. Той поздрави премиера \"за това, защото всяко едно такова посещение във външнополитически план, трябва да е отбележи\". \"По-значима беше срещата на премиера. Радев не е допринесъл за организирането на тази среща. Тя се случи със знанието и подкрепата на ЕС\", каза още Цветанов.    \"След началото на втория (третия -б.р.) мандат на правителството \"Борисов\" беше направена цялостна стратегия и посещението на премиера в Москва беше съобразена с нея и с правилата на ЕС. Знаете, че президента няма абсолютно никакви правомощия да води такива процеси. Имаше протоколна среща на Радев с Путин, но същността беше при посещението на премиера с четиримата министри. Не можем да кажем, че Радев е допринесъл за тази среща\", коментира Цветанов.   \"През всичките години на управление на ГЕРБ и на премиера Борисов е имало и различни президенти-Георги Първанов, Росен Плевнелиев и сега, Румен Радев. Премиерът направи много през последните три години, за да се изгради газов хъб, който ще даде по-голяма конкурентност на европейския пазар. Когато не бяха спазени правилата по времето на Пламен Орешарски, ЕК беше много ясна в санкциите, които ни наложи по третия енергиен стълб. Ако не беше дошъл той на власт може би днес нямаше да има „Турски поток“. Съвсем реалистично е газовият хъб „Балкан“ да бъде захранен и от Русия и от други доставчици на газ“.   Цветанов заподозря, че Радев се чувства изолиран от европейската и световната политика и затова търси челен сблъсък с министър-председателя.   \"Нека направим съпоставка на проблемите, които са възниквали. Премиерът винаги е търсил начин да намери компромис. Президентът Радев чувствайки се изолиран от европейските лидери търси начин да предизвика челен сблъсък с управлението. Това надскачане и усещане, че всички са маскари и само аз съм най-добрият подход. ГЕРБ винаги е реагирала след, а не преди изказване на Румен Радев. Затова търсете причината за тази нарушена комуникация в президентството, а не в парламента или в МС\", заяви Цветанов.   \"Той (президентът - б.р.)  използва всякакви случки от преди месеци, за да нажежава обстановката. Когато премиерът Борисов сложи фокус върху Западните Балкани, това означава  перспектива и за България. България е ценена с авторитета, който има Борисов, България стана като ментор на Западните Балкани\", коментира той изказването на Радев, че правителството влага повече усилия за региона, отколкото за България. Цветанов припомни, че на Консултативните съвети при президента \"едно се говори вътре, друго се говори оотвън\".   „Конституцията много ясно е разписала правомощията на всяка институция. Това е така, за да има демократично общество. Не трябва да се надскачаме, защото това не начин за решаване на проблемите. Ние работим за прозрачността.   “Както премиерът намира време да ходи в парламента, така и държавният глава е в правото си да покани Борисов на среща, или да дойде в Народното събрание да пием по едно кафе. А той нажежава обстановката”, отбеляза зам.-шефът на ГЕРБ.   Цветанов напомни, че сега е времето, в което страната ни е председателстваща на Съвета на ЕС, а премиерът Борисов се е изтъкнал като ментор на Западните Балкани. „Президентът Радев има своите качества. Ние сме с протегната ръка към всеки, който иска да работи за благото на страната и на гражданите. Трябва да протегнем ръка и да вървим заедно. Цветанов даде за пример сътрудничеството с президента на ПЕС“.    \"Не трябва да завиждаме на никого, когато постига успех за България. Ето, Станишев е председател на ПЕС и ни представлява на европейската сцена. Вие знаете какво съм преживял лично по времето, когато той беше премиер, но смятам, че всеки трябва да уважава и защитава хората, които защитават националните интереси\", категоричен беше Цветанов.   „За да има уговорени мачове, трябва да има участници. Питам защо БСП не се регистрираха кандидати за частичните избори? \"От октомври насам имаше 28 частични избори, БСП се регистрираха само за 13 и спечелиха само на три места. За да има \"уговорени мачове\", както твърди БСП, трябва да има две страни\", коментира зам.-председателят на ГЕРБ и подчерта, че БСП  не оправдават очакванията на техните избиратели“. Думите му са по повод обвиненията на БСП за манипулация на изборите в село Галиче.   „От ГЕРБ искаме да избираме кандидати, които имат качества, които работят и са харесвани от хората“, подчерта той.   По повод обвиненията, че кандидатът на ГЕРБ е близък до скандалния бивш кмет Ценко Чоков, Цветанов отговори така: „Майката на кандидата на БСП за изборите в Галиче, също е в ловната дружинка на Ценко Чоков, освен нашия кандидат. Политическото противопоставяне на БСП е техен стил, когато губят избори“.   „Днес ще отпуснем 17 000 лева за нова детска площадка в село Галиче“, съобщи Цветанов. Той коментира и акциите на вицепремиера Валери Симеонов по морето за борба със шума. „Държавата се старае да подобри туристическата ситуация в страната“, каза Цветанов, визирайки ситуацията в „Слънчев бряг“. „Инвестициите, които се правят от собствениците на заведения са големи. Проблемът със шума е комплексен. Вицепремиерът е приел като лична кауза борбата със шума“.  ", "date": "2018.06.04", "title": "Цветанов: Срещата между Радев и Путин бе протоколна, същинската постигна Борисов"}
{"url": "http://epicenter.bg/article/Krasimir-Karakachanov--/155913/2/0", "text": "\"Транспортът е третото перо в хазната след енергетиката и туризма\", заяви в предаването \"Здравей, България\" по Нова телевизия вицепремиерът Красимир Каракачанов. Той коментира мерките на т.нар. регламент Макрон, които трябва да бъдат обсъдени от Европейския парламент днес.   „Крайно време е да излезем от тази приспивна песен, че в Европа ни третират като равни. Без абсолютно никакво основание ни принудиха да закрием първите четири реактори на АЕЦ „Козлодуй”. Фаза две – може да участваме в „Северен поток 2”, а в „Южен поток” не може. Тук става въпрос за оборот на българските фирми от 14 млн. лв. годишно. В бюджета на България това е третото перо след енергетиката и туризма. И никой не го интересува това. Крайно време е да излезем от този дълбок сън”, заяви в студиото на „Здравей, България” вицепремиерът и министър на отбраната Красимир Каракачанов.   И видя решението на проблема в по-твърдата позиция на България. „Ако ние продължаваме да се държим мило и любезно, и разбиращо, и да ги молим, няма да стане. Световната история не познава случай голяма и силна държава да се е трогнала от воплите и от интересите на по-малка държава, освен ако няма интерес за нещо друго”, каза още Красимир Каракачанов.   „Българското правителство подкрепя българските превозвачи. Те си плащат данъците в България и хранят над 100 000 души. Целта е много проста – тези 14 млн. лева да отидат в джобовете на някои други външни компании. Когато тези български компании фалират, тези шофьори ще останат на улицата. Всъщност, няма да останат на улицата. Тези международни компании ще се опитат да ги пренаемат и така още няколко десетки хиляди българи ще се преселят от България в чужбина. А това не е добре за България”, категоричен беше вицепремиерът.   Относно отношенията ни с Русия, Каракачанов заяви: „Аз не съм русофил. Но България има нужда от развиване на отношенията си с Русия, защото ние сме съседи през Черно море. В областта на енергетиката ние трябва да съживим отношенията си. Аз няма да сваля българската авиация на земята, защото някой решава, че щом е руска няма да използваме. Голямата опасност за националната сигурност за България не е от Русия, а се нарича ислямски радикализъм и тероризъм. Нещо, което продължава да залива Европа, а ние продължаваме да го подценяваме”.    ", "date": "2018.06.04", "title": "Красимир Каракачанов: Да излезем най-после от приспивната песен, че Европа ни третира като равни!"}
{"url": "http://epicenter.bg/article/Deputati-i-sluzhiteli-na-NS-na-bunt-sreshtu-Karayancheva--prevarnala-parlamenta-v-Disnilend/155952/2/0", "text": "Народни представители и служители на парламента масово недоволстват от шефката на НС Цвета Караянчева. Причината за това са тълпите от посетители, които всекидневно предизвикват невиждани навалици и „задръствания“ в кулоарите, показа проверка на Епицентър.бг. Групите от минимум 40-50 души създават и проблеми на парламентарната администрация, които трябва да развеждат и контролират външните лица в старата сграда, построена в края на 19 век. „Недопустимо е в работни дни да бъдат приемани минимум по 6 групи от средно 50 души. Гостите пречат на работата ни“, ядосват се депутати от всички парламентарни групи. Те недоумяват до къде ще стигне парламентарната шефка Цвета Караянчева, тъй като за кратко време успяла да превърне институцията в „Дисниленд“. Освен групите посетители от цялата страна, поканени на разходка от депутатите от избирателните им райони, в парламента шестват фолклорни групи, ансамбли, танцьори, поети, художници, кукери...Всички те, незнайно как са получили разрешение да демонстрират уменията си или в Клуба на народния представител или кулоарите. Песните, танците на кукерите, продажбата на мартеници и глинени изделия, изложбите и рециталите пречат на журналистите да си вършат работата, на депутатите да се придвижат свободно към пленарната зала и на чиновниците и НСО, които трябва да следят в изкъсо поведението на външните лица. Квесторите пък са длъжни да разходят посетителите из балконите на НС. Ситуацията в парламентарните кулоари става още по-драматична, когато българските групи се смесят с чужди делегации. Твърде често посетителите образуват огромни опашки пред тоалетните, което освен гротескна гледка създава и допълнителни затруднения за депутати (без тези от ДПС, които имат тоалетна в стаята на ПГ), служители и журналисти. Дългогодишни депутати разказват, че „такова чудо, като сегашното никога не е било“. Категорични са, че виновник за хаоса в настоящия парламент е председателката Цвета Караянчева, която тълкувала по странен начин идеята парламентът да бъде \"отворена институция\". Те припомнят, че предшествениците й са разрешавали достъп на граждани, но в почивни дни. Дори Цецка Цачева осъществявала строг контрол над външните лица в пленарни дни. От опозицията се заканват, че ако оглавилата случайно НС Караянчева не се опомни, въпросът ще бъде поставен остро на председателски съвет.", "date": "2018.06.04", "title": "Депутати и служители на НС на бунт срещу Караянчева, превърнала парламента в Дисниленд"}
{"url": "http://epicenter.bg/article/Boyko-Borisov-razgovarya-s-premiera-na-Kosovo-Ramush-Haradinay/155955/2/0", "text": "Министър-председателят Бойко Борисов проведе среща с премиера на Косово Рамуш Харадинай в Тирана. Двамата правителствени ръководители разговаряха в рамките на срещата по Процеса Акаба по въпросите на Балканите в албанската столица по искане на Харадинай, съобщиха от пресслужбата на Министерски съвет.   Рамуш Харадинай изтъкна лидерската позиция на българския премиер за фокусиране на вниманието на Европа върху страните от Западните Балкани и благодари за усилията на българското председателство за постигане на напредък в интеграцията на държавите от този регион. Харадинай изрази готовността на страната му да помага за продължаване на партньорството за реализацията на балканските проекти.   Бойко Борисов и Рамуш Харадинай обсъдиха транспортните проекти за свързаност на страните на Балканите. Акцент в разговора беше изграждането на Коридор №8, който ще свърже Адриатическо с Черно море. „Необходима е много работа, ако искаме да развием държавите си и да свържем региона с Европа“, каза още българският премиер.   По думите му значението и ползите от реализирането на проектите за свързаността на страните от региона ще допринесат както за подобряване на живота на народите, така и за задълбочаване на добросъседските отношения в тази част на континента. „Това е задължително условия за постигането на добра икономика, стабилност, сигурност и просперитет на Балканите“, посочи още българският министър-председател.", "date": "2018.06.04", "title": "Бойко Борисов разговаря с премиера на Косово Рамуш Харадинай"}
{"url": "http://epicenter.bg/article/Rumen-Radev--Vazhno-e-da-dokazhem--che-dogovorat-s-Makedoniya-raboti/155957/2/0", "text": "Президентът Румен Радев призова за подкрепа на двете мултидисциплинарни комисии, които работят по изчистването на нерешените въпроси между България и Македония след подписването на договора за приятелство. Това стана на среща с делегация от Конституционния съд на Република Македония, която се води от председателя на съда Никола Ивановски.   \"Важно е да покажем, че този договор работи и да се водим от духа му“, заяви Румен Радев\", съобщи прессекретариатът на държавния глава. Партньорството между конституционните съдилища на България и на Република Македония е важна стъпка за развитието на двустранните отношения в духа на Договора за приятелство, добросъседство и сътрудничество между двете държави, заяви още Радев. Държавният глава посочи, че с подписването на договора за добросъседство България и Република Македония са дали пример на всички страни от региона как проблемите могат да бъдат преодолявани в името на диалога и разбирателството, а сътрудничеството между конституционните съдилища на двете държави дава своя принос. \"Конституционният съд е гарант за върховенството на закона, а това е сред най-важните условия за членство в Европейския съюз\", заяви държавният глава.   Президентът посочи, че конституционните съдилища могат да си сътрудничат ползотворно и да обменят опит предвид редица сходства.", "date": "2018.06.04", "title": "Румен Радев: Важно е да докажем, че договорът с Македония работи"}
{"url": "http://epicenter.bg/article/-Mezhdunaroden-forum-za-evropeyskiya-opit-v-borbata-s-koruptsiyata-shte-se-provede-pod-patronazha-na-Radev/155958/2/0", "text": "Утре държавният глава Румен Радев ще открие от 10 часа в зала „Средец“ на столичния София Хотел Балкан международна конференция на тема „Европейски практики и възможности за противодействие на корупцията“. Това се казва в съобщение не прессекретариата на държавния глава.   На форума, който се провежда под патронажа на българския държавен глава, ще бъдат представени практиките на различни европейски държави в борбата с корупцията. На конференцията ще бъдат сравнени и антикорупционните модели в Европа, както и законодателствата, регламентиращи взаимодействието между органите за борба с корупцията и прокуратурата.   Участие в събитието ще вземат утвърдени експерти от различни европейски държави, както и представители на български институции, ангажирани в противодействието на корупцията - председателят на Комисията за противодействие на корупцията и за отнемане на незаконно придобитото имущество Пламен Георгиев, председателят на Държавна агенция  „Електронно управление“ Атанас Темелков, доц. Диана Ковачева д-р по международно право и международни отношения.   Форумът ще се предава на живо в ефира на БНТ2 от 10 до 13 часа.", "date": "2018.06.04", "title": " Международен форум за европейския опит в борбата с корупцията ще се проведе под патронажа на Радев"}
{"url": "http://epicenter.bg/article/Vezhdi-Rashidov-pozdravi-d-r-Stefan-Konstantinov-za-kampaniyata-za-lechenie-chrez-artterapiya/155959/2/0", "text": "Председателят на парламентарната Комисия по културата и медиите Вежди Рашидов поздрави днес лично д-р Стефан Константинов, изпълнителен директор на Университетската специализирана болница за активно лечение на онкологични заболявания в София, за успешния старт на кампанията „Продължаваме“, която включва терапия чрез изкуство.   По идея на д-р Константинов в своеобразна изложбена зала е превърнато цялото пространство на просторния коридор, който свързва Клиниката по лъчетерапия с основния корпус на болницата. Там в момента са изложени 300 картини на български автори, а съприкосновението с творбите помага на пациентите и техните близки да преодолеят изпитанията, пред които ги поставя болестта.   Вежди Рашидов днес разгледа галерията и насърчи усилията на д-р Стефан Константинов да привлече и творците в лечението на болните. „Сигурен съм, че изкуството е в състояние да помогне на човека да превъзмогне тежките моменти в живота си, затова намирам идеята на д-р Константинов за много сполучлива и пожелавам успех на кампанията“, каза Вежди Рашидов.", "date": "2018.06.04", "title": "Вежди Рашидов поздрави д-р Стефан Константинов за кампанията за лечение чрез арттерапия"}
{"url": "http://epicenter.bg/article/Mihail-Stanchev--obvinyaem-za-ubiystvoto-v-Slanchev-bryag--e-napravil-palni-samopriznaniya/155915/3/0", "text": "37-годишният Михаил Станчев, обвиняем за убийството на бизнесмена Коста Николов в курорта Слънчев бряг, е направил пълни самопризнания, съобщи БНР.   Той отново е посочил като мотив за престъплението ревност.   Окръжният прокурор Георги Чинев съобщи, че срещу Станчев е повдигнато обвинение за предумишлено убийство на едно и опит за убийство на друго лице.   Критично остава състоянието на простреляното 22-годишно момиче, което от два дни е в кома.", "date": "2018.06.04", "title": " Обвиняемият за убийството в Слънчев бряг е направил пълни самопризнания"}
{"url": "http://epicenter.bg/article/prof--Anna-Krasteva/155923/4/0", "text": "САЩ допуснаха сериозна грешка като намесиха и елемента национална сигурност в своите действия. Това каза проф. Анна Кръстева, политолог и преподавател в НБУ, в предаването „Бизнес старт“ на телевизия \"Блумбърг\". Тя коментира новите мита, наложени от Вашингтон върху вноса на алуминий и стомана, които засегнаха и близки съюзници на Америка като Канада и ЕС.   \"Нека не забравяме един основен аргумент, по който абсолютно се разлетяха позициите. Него считам за основната грешка на САЩ. Те вкараха елемента национална сигурност. И в Канада Трюдо много остро реагира като каза, че е смехотворно и обидно Канада – най-верният и близкостоящ съюзник на САЩ, да бъде третиран като заплаха за националната сигурност на САЩ“. Политологът каза, че светът навлиза в нова епоха, в нов глобален ред, който се характеризира с дълбоки промени, не с изключения, не просто с мита, а с радикални промени. „Първата е управлението на политиката като бизнес, второ е схващането на света като корпорация, където има конкретна печалба. Третото е може би най-впечатляващото – навлязохме в ситуация, където се обявява война на най-близките съюзници, а в същото време след броени дни ще се сключва мирен договор с най-силния враг. Като обобщение на всичко това виждаме САЩ да разграждат глобалния ред, който самите те десетилетия наред изграждаха“. Ситуацията в света е много динамична и изключително сложна с две полярни разбирания за това що е търговска война, добави проф. Кръстева.   „Тръмп казва „търговските войни лесно се обявяват, лесно се печелят и трябва по-често да ги ползваме“. На другата страна е ЕС, където Тръмп има един радикален приятел и противник едновременно – Макрон. Той много драматично отговори на предизвикателството на САЩ като каза, че търговските войни не са невинни и лесно могат да прераснат във войни“. Действията на американския президент доведоха до ответна реакция от страна на ЕС. „Това беше почти единственият казус, в който Европа заговори с единна позиция. Това не означава непременно с един глас, защото двата характерни гласа на ЕС – Макрон и Меркел, прозвучаха все пак по различен начин. Макрон играе едновременно двете игри, както и Тръмп – на най-ярката конфронтация и на поддържане на контакта. Меркел е, както обикновено, по-разумният глас – тя казва, че не трябва да се стига до ескалация на напрежението. А и Германия е най-засегната с автомобилите, които са най-големият износ на страната в САЩ“. По думите на експерта в ситуацията „реално има един голям играч“ и той е Китай. \"Защото, ако има дисбаланси, а такива ще има – става въпрос за стотици милиарди долари, те се дължат на Китай, като огромен глобален свръхпроизводител, който дърпа цените надолу и създава тези дисбаланси“.   Запитана в този контекст дали не е дошло време да се свалят санкциите срещу Русия, проф. Кръстева смята, че това би било недалновидна крачка на слабост. \"Русия винаги печели от всякакви разклащания на североатлантическото пространство\", посочи тя. Анализаторът подчерта отново, че ядрото на глобалните дисбаланси не е Русия, а Китай. Търговската война, започната от Тръмп обаче ерозира доверието между САЩ и ЕС.      ", "date": "2018.06.04", "title": "Проф. Анна Кръстева: САЩ разграждат глобалния ред, който десетилетия наред изграждаха"}
{"url": "http://epicenter.bg/article/-quot-Doyche-vele-quot--Germaniya---s-miliardi-za-bezhantsite--Kakvo-shte-kazhe-Iztochna-Evropa-/155936/11/0", "text": "  Преди няколко дни „Франкфуртер Алгемайне Цайтунг“ (ФАЦ) писа, че Германия може да получи допълнителни 4,5 милиарда евро през следващия бюджетен период - от 2021 до 2017 година - като компенсация за финансовите разходи по време на бежанската криза. Също и другите страни, които са приели повече бежанци – като Италия, Гърция и Швеция – биха могли да разчитат на повече пари. ФАЦ пише, че това ще стане чрез преразпределение на средствата от структурните фондове на ЕС, предназначени за слабо развитите региони.   Досега миграцията не играеше роля при разпределението на европейските финансови средства. Говорителят на правителството Щефен Зайберт обаче призна, че Германия е настоявала за промените. \"По време на преговорите Германия се застъпи и за това ангажиментът на регионите и общините, които са приели особено много бежанци и мигранти, да се отрази на плащанията\", заяви Зайберт.   Само че тази идея, която сега се разчу от източници в Еврокомисията, трябва тепърва да получи одобрението на страните-членки и на Европарламента. Неясно е обаче дали перспективата именно Германия да получи повече пари от европейските фондове ще се хареса на източноевропейските държави.     Германската канцлерка, която настояваше пред Брюксел да се отпускат по-малко пари на онези страни-членки, които не спазват квотния принцип за бежанците, не успя да се наложи. Щефен Зайберт категорично опровергава предположенията, че могъща Германия е искала да наложи наказание на въпросните държави. \"Федералното правителство никога не е имало намерение да наказва някого.   Наказанията не са особено подходящо средство, когато става дума за сътрудничеството между 27 европейски държави\", заяви говорителят. ЕС обаче отдавна не може да постигне единодушие относно по-справедливото разпределение на бежанците и мигрантите.   По официални данни, между 2013 и 2017 година в ЕС са пристигнали 1,7 милиона души. Половината от тях са били приети в Германия. Германия всъщност не е класически получател на средства от структурните фондове на ЕС. Парите, които получава страната оттам, са по-скоро скромни. Но ако започне да се взима предвид и миграционната политика, ситуацията ще се промени до известна степен. Според експертите, Германия може да разчита на над 15 милиарда евро за периода между 2021 и 2027 година. Близо една трета от тази сума ще са средствата, предназначени за приема на бежанците.     Не е изключено обаче много от по-малките страни-членки и най-вече източноевропейските държави да изразят несъгласие относно подобен критерий за разпределяне на парите. За тяхно успокоение може да се каже, че ако Германия действително получи тези пари, това ще бъде нищожна част от общите структурни фондове. Само за сравнение: Между 2014 и 2018 година ЕС е разпределил 280 милиарда евро от структурните и инвестиционни фондове сред страните-членки. За следващите години са предвидени дори още по-големи суми.    ", "date": "2018.06.04", "title": "\"Дойче веле\": Германия - с милиарди за бежанците. Какво ще каже Източна Европа?"}
{"url": "http://epicenter.bg/article/Hristo-Botev---velikata-natsionalna-dusha-/155940/11/0", "text": "   ХРИСТО БОТЕВ – ВЕЛИКАТА НАЦИОНАЛНА ДУША   Христо Ботев е необикновеният образ на епоха, която със своята самоотверженост и дух, бунтуващ се против всякакви казионни, конформистки и ограничителни правила, се противопоставя на гнусната философия на „преклонената главичка, която остра сабя не сече“, на подмазваческото оттърчаване в конака, на ибрикчийското сладострастно блюдолизничене пред силните на деня. Поетът войвода е в същото време и най-възвишената идеалистична контратеза на натруфените, надути и изкуствени цветя на моралистичните компромиси на всеки исторически отрязък, който разчита на ерзаца, а не на оригинала.   Никога не пресеква вълнението пред величието на подвига и делото на този невероятен човек – не само гениален българин, но и личност на Европа и на света. Затова е много важно в навечерието на всяка негова годишнина да си припомняме какво всъщност легитимира Христо Ботев, какво е направил той за нас като морален пример и върховна саможертва.   Колкото повече вникваме в мащабите на изключителната му личност, толкова повече разбираме философския смисъл на неговото дело. Той ни помага да се взрем безжалостно самокритично в собствените си души, да изследваме криволиците на индивидуалния си характер и противоречивите зигзаги на националния манталитет и съдба.   Защо 140 години след Освобождението ние, днешните българи, все още не можем да изтръгнем докрай робското, което сковава нашите души, след като имаме невероятната саможертва на поборниците за национално освобождение? Те са всъщност нашите истински отечествени апостоли.   Сравнението е пряко. Васил Левски е черен монах. Той сваля расото, за да изпълни друго важно послушание, дадено му от историята и народа. Освен религиозните си задължения приема и върховния обет да служи до смърт на Отечеството. И неговият Храм става Свободата на Отечеството.   Подобно нещо правят в различна степен, но еднакво безкористно Георги Раковски и Любен Каравелов, Христо Ботев и Тодор Каблешков, Захарий Стоянов и Стефан Стамболов. И цялата им дейност е посветена не само на националното освобождение на България, пред чийто олтар те се принасят в жертва, но и на социалното освобождение. Всеки един от тях има десетки текстове, статии, изказвания, в които националното и социалното освобождение са взаимно обусловени. В същото време те, както и Ботев, в най-висока степен след Левски, съчетават и друго важно качество на посветения, на адепта. Те осъзнават и въплъщават свещеното триединство – великата национална душа, великата социална душа и великата всечовешка душа. Поборниците са убедени , че не можеш да бъдеш гражданин на своето Отечество, ако не си гражданин на цялото човечество. Но те знаят, че страшното е обратното – можеш да бъдеш само празен космополит, ако не обичаш своето Отечество.   И Христо Ботев е един от първите примери на жертвоготовност и на изключителна морална всеотдаденост на каузата. Затова иначе представящите се за глобалисти пишман политици, а всъщност обикновени, с малки изключения, националпредатели, михлюзи и ибрикчии, са жалки в опита си да накърнят, да откършат клонче от венеца на Ботев, на Левски, на нашите поборници.   Много им се иска на някои съвременни псевдополитици да нямаме своите икони. Те посягат на Левски, набивайки упорито в съзнанието на цялото българско общество, че той нарочно е убил ратайчето, а не случайно; как се е върнал и го е наръгал с ножа, а после позорно е избягал. Те, разбира се, твърдят и досега, че Ботев е конекрадец, разбивач на каси, обирач на благородни чорбаджии. Да не говорим за Раковски, който според тях безпричинно е героизиран и романтизиран от Иван Вазов и прочие, и прочие.   И ние стигаме до главния въпрос. Какъв е смисълът от саможертвата на поборниците, които работят за освобождението на Отечеството – социално, национално и духовно? Защо ние не можем да се поучим от техния величав пример и саможертвоприношение? Нямаме отговори все още на тези въпроси. Може би времето ще ги даде.   Затова е важно да се продължава духовният пример, съдбоносно важно е да се връщаме отново и отново към заветите на Ботев, великата космополитна, социална и национална Душа. Всяко усилие да се служи на българското Слово е всъщност усилие да се служи в Храма на българския Дух, на българската Църква, на българското Образование, на българския Град. Това е съзидателен опит за духовно строителство, за интелектуален подем, за просветление.   Разсъждавайки за подвига на Христо Ботев, народният поет Иван Вазов няколко години след Освобождението посочва с провидческа сила отвратителните социални метаморфози в българското общество:   “С преставането на робския живот престават и смелите борби против него, сиреч пресушават се изворите на юнашките вдъхновения. Политиката измеща патриотизма, и фразата – кипежа на сърцата. Рицарското увлечение от благородни идеали се заменява със студеното пресметване на своекористните домогвания. Настава периодът на дребните боричкания на страстите, на партийните вихрушки, на газетарските героизми, с една реч, на пошлата проза на парламентарний живот. Не изключваме и тука благородни и патриотически устреми (пориви), възвишени цели, доблестни дела. Но уви, колко е мъчно да проникнеш в чистотата на побужденията, да отделиш интересът на личността от интересът на добрата кауза, които винаги така неразкъсваемо свързани вървят! А ние всякога сме повече наклонени да вярваме на оногова, който принася мълком жертви без надежди и без възможност да добие облага; ние повече благоговеем пред абнегацията, отколкото пред житейската ловкост и успехи; за нас дякон Левски стои неизмеримо по-високо на бесилницата си, отколкото ако щастието му го беше възвисило до екзархийския трон; величествен е Христо Ботев, когато ... там на Балкана, потънал в кърви, лежи и пъшка;   но представете си как пазарски обикновен и малък щеше да ни се покаже, ако подир Думата си, подир Прощаване, подир Молитвата го видехме в едно министерско кресло, че подписва назначението или отчислението на някое чиновниче вместо декларация към капитана на параходът “Радецки”!”   Благородният гняв и патос на дядо Вазов са удивително актуални и днес. Отново политиката подменя патриотизма, а “фразата – кипежа на сърцата”.   Някои от съвременните ни пишман политици биха дали мило и драго ако можеше да се пренапише историята на България. Колко ли биха били щастливи те, ако в духовните послания на Ботев примерно нямаше толкова мощна социална енергия. Христо Ботев и поборниците за национално и социално освобождение са духовният хемоглобин на нацията.   А във вените на днешните наследници на дядо Въльо и хаджи Иванчо Пенчович очевидно не тече кръв, а лимфатична течност. Затова те си позволяват да говорят за смяна на кирилицата, призовават към “нов цивилизационен избор” и лъжат българския народ с плоски, но купешки слова, че културната ни идентичност трябвало да се разтвори в общоевропейските критерии и ценности.   Но Христо Ботев и затова притеснява и дразни силните на деня, защото когато всеки достоен българин потъне на 2 юни в 12 часа в смирено съзерцание и почит пред подвига на героите, това е поредното Ботево послание и урок. Урок по национално достойнство, урок как да браним и поддържаме чистотата на националното си самосъзнание като народ със стародавни и велики традиции и история, урок как да съхраним чист пламъка на бащиното ни огнище.   Ако Паисий ни внушава, че трябва да знаем и пазим своя род и език, ако Левски ни припомня, че трябва да се борим за своята чиста и свята република, Ботев ни показва пътя, по който ще имаме уважението на другите народи. Не размиването на собствената ни културна идентичност в чужди образци е пътят за интеграцията ни в модерна Европа днес. Още Ботев и духовните му съратници са знаели, че нашият народ ще бъде уважаван тъкмо заради националната си и културна специфика. В симфонията на европейските народи ние сме само един отделен, но незаменим по своето звучене инструмент. Никой от обединените европейски народи няма да ни уважава, ако счупим нашия уникален национален инструмент. Нима си вярваме, че гайдата може да звучи като цигулка?   Мислейки за Ботев, ние мислим за националната си гордост и чест. Ние си припомняме онази величествена историческа метафора на седмичното духовно бдение на Левски и Ботев в една мразовита воденица отвъд Дунава. Ние сякаш чуваме гласовете на двамата апостоли на българската революция. И разбираме защо народът така тачи тези истински национални икони. Защото във и чрез тях българският народ постоянно се самоосъзнава като достойна и свободолюбива нация, постоянно се самоочиства от метастазите на жилавата дядовъльовщина и хаджииванчопенчовщина. И защото най-сетне така галванизира своята кръв със светлината на героизма, храбростта и саможертвата.   Всяко следващо българско поколение преоткрива своя Ботев и разсъждава върху неговите послания според спецификата на конкретното време. Иван Вазов проникновено посочва влиянието на народната песен върху Ботевата поезия и непостижимата епическа сила и мощ, които струят от творбите му. Д-р Кръстев отбелязва, че Ботев долавя, както никой друг, вечните копнежи на българската душа. Ето защо той е истинското начало на националната ни поезия. Според Иван Мешеков непреходността в духовните послания на Ботев се състои в майсторското владеене на „…психологията на концентрираната до последния си предел емоционално-идейна и волева сила, запрегната в една предначертана абсолютна цел и ценност (свободата, унищожението на робството и сюрмашкото тегло) – сила, която еднакво се проявява като сила на духа и като „сила мъжка“, като поезия и като акция“.   Владимир Василев акцентира върху абсолютността на идеята за свобода при Ботев – „…като отхвърляне не само на политическото, но и на икономическото и всяко човешко робство; с пламенните си мечти за братство и равенство между хората и народите Ботев явно насочва към един строй, който не може да бъде освен социалистическия. Но той няма още разработена представа какви ще бъдат неговите форми и кои са силите, които ще го създадат и на които той ще се опре“.   А литературният критик и философ Панко Анчев посвещава на Христо Ботев цяло изследване, в което го разглежда като оригинален мислител. Той проникновено анализира героя у Ботев като предтеча на модернистичния тип личност, осъществен малко по-късно за първи път в литературата в творчеството на Пенчо Славейков, а сетне и у Яворов и поетите модернисти.   Христо Ботев е не само първата и най-ярка манифестация на българския расов гений, както твърди Гео Милев, но и най-категоричното доказателство, че е невъзможно да се създаде нова държава, възкръснала от руините на дълговечното робство, без икони, нравствени идоли, социални пътепоказатели. Войводата поет въплъщава в същото време и неизкоренимата способност на българското племе да се самопроизвежда, самопродължава, самовъзкресява след столетия чуждо иго. Ето на този удивителен и уникален генетичен код е представител Христо Ботeв. И затова той е огнедишащото сърце на националната и социалната революция, докато Апостола Левски е разумът и организационното острие на тази революция.   Днес, в началото на ХХI век, е добре да припомним разсъжденията на народния поет Иван Вазов за нашия герой: “... Вечно безпокоен, бунтующ се против всичките приети правила, традиции и обществен морал, той стана невъзможен и въоръжи против себе си обществото... Само в разгулната и родна атмосфера на хъшовете, в кръгът на които можеше свободно да диша, той се чувствуваше в елемента си. Той си ги подчини всичките чрез духовното си превъзходство. Той радостно делеше с тях глад, лишения и неизвестността за утрешний ден, както и надеждата да развее хайдушкия байрак в Стара планина. И като очакваше тоя ден на борба за свободата на България, той проповядваше свободата на цялото человечество, всемирното равенство, което видя във формата на комунизмът.”   Без съмнение ние неспирно, весден трябва да мислим за нравствения пример, величавото героико-историческо присъствие и лична неудържима харизма на автора на “Борба”, “На прощаване”, “Хайдути”, “Моята молитва”, “Смешен плач” и “Политическа зима”, ако искаме да се самоутвърдим като достойна и независима българска нация през ХХI век в рамките на Европейския съюз.   Христо Ботев е другото име на отечествената доблест, другото име на националната идентичност, другото име на расовия български гений. Мислейки за Ботев в тези му величави духовни ипостаси, ние разсъждаваме за себе си, за своите собствени чест и гордост, за постоянното възкресение на България, на нейната велика национална Душа!    ", "date": "2018.06.04", "title": "Гранитски: Защо 140 години след Освобождението не можем да изтръгнем докрай робското в душите ни "}
{"url": "http://epicenter.bg/article/Stotitsi-ispantsi-protestiraha-v-Madrid-sreshtu-novoto-pravitelstvo/155916/7/0", "text": "Стотици испанци протестираха в Мадрид срещу новото правителство на социалиста Педро Санчес ,  предаде  bTV .   Демонстрантите се събраха на площад „Колон“ (Колумб), като развяваха национални знамена и настояха за нови избори.   Някои от тях казаха, че не се чувстват представени от новото правителство и настояха то да бъде избрано с всенароден вот.   Педро Санчес дойде на власт в петък, след като парламентът гласува вот на недоверие на премиера Мариано Рахой заради голям корупционен скандал, свързан с неговата „Народна партия“.", "date": "2018.06.04", "title": "Стотици испанци протестираха в Мадрид срещу новото правителство"}
{"url": "http://epicenter.bg/article/Papata-s-priziva-kam-mafiyata-da-se-otkazhe-ot-omertata/155917/7/0", "text": "Папата наруши традицията и отслужи литургия в контролирано от мафията предградие на Рим, предаде Нова телевизия.   Главата на римокатолическата църква събра хиляди пред църквата в Остия, на около 30 км от италианската столица. Той призова членовете на мафията да се откажат от омертата - обетът за мълчание, който дават.   Папа Франциск каза, че само така градът ще може да се освободи от страха и депресията.", "date": "2018.06.04", "title": "Папата призова мафията да се откаже от омертата"}
{"url": "http://epicenter.bg/article/Rosen-Plevneliev-shte-prisastva-na-razhdaneto-na-sina-si-ot-Desi-Banova/155939/10/0", "text": "\"Избрахме име на детето ни\", разказа в студиото на „На кафе” по Нова телевизия Деси Банова, която чака дете от Росен Плевнелиев.   Тя отказа да го назове от суеверие, но отрече възможността момченцето да носи името на баща й. А относно възможността да смени фамилията си с Плевнелиева, тя разкри, че ще носи и двете фамилии - Банова - Плевнелиева.    „Напълняла съм, но не смея да се кача на кантара. По дрехите съдя, че съм качила килограми. За разлика от предишната бременност наблягам на тестените неща. Не се ограничавам, но все пак се придържам към здравословното хранене”, разказа Деси Банова, която чака дете от Росен Плевнелиев.   Бременността й вече напредва. Тя е в петия месец, но разкри, че първите месеци били ужасни. „Това е най-сладкият период. Преди това ми беше много лошо, и то не само сутрин, а през целия ден. Имаше дни, в които не можех да стана от леглото”, разказа Банова. И се пошегува: „Този младеж ме мъчи още от сега”.   Деси се похвали, че дъщеричката й Йоана много добре приела новината за бременността й. И разкри, че Росен Плевнелиев изявил желание да присъства на раждането на сина си.", "date": "2018.06.04", "title": "Росен Плевнелиев ще присъства на раждането на сина си от Деси Банова"}
{"url": "http://epicenter.bg/article/Balgari-s-Platinen-priz-ot-Mezhdunarodnata-dizayn-akademiya/155975/10/0", "text": "Щастливи сме да съобщим, че проектът ни за новите клонове на Банка ДСК получи най-високото отличие Platinum A' Design Award в категорията \"Интериорен и изложбен дизайн\" от Международната дизайн академия и  голямото жури на конкурса \"Design Award & Competition\", съставено от над 200 влиятелни международни критици, утвърдени дизайнери, водещи академици и известни предприемачи.   Това съобщи за Епицентър.бг архитект Александър Асенов от   architects и продължи разказа си:   A' Design Awards са сред най-влиятелните и най-големите награди за дизайн в света, представени всяка година в Италия.   За нас е голяма чест да получим тази престижна награда и бихме искали да благодарим на всички наши приятели и партньори, както и да споделим с повече българи, това постижение в областа на дизайна и архитектурата.   В началото на 2016 г. спечелихме конкурс за нова идентичност на клоновете на една от най-големите банки в България. Предложихме цялостна дизайн концепция за съвременна визия и среда за ползване, която да стане основа за обновяване на клоновата им мрежа, в съответствие с ползването на все повече технологии.   Стъпвайки на концепцията за поглед, отправен към бъдещето, разработихме проекта за пилотната реализация в търговски център, отворена за клиенти в началото на 2017 г..   В ниши в ограждащите  стени разполагаме местата за изчакване, зони с мултимедия за различен вид достъп до информация, мултитъч екрани, банкомати, експозиционни зони, гишетата за касови операции и др.   В ламперията от жалузите, над и под зелените ниши, разполагаме вентилацията и част от електроинсталацията, за да освободим тавана от инсталации, да го повдигнем, така че да получим максимално високо помещение, засилвайки усещането за простор.   Вентилационните решетки са скрити зад жалузите, като през тях се осъществява и циркулацията на въздуха.   Оформяме единно изчистено пространство с водещ визуален акцент, подкрепено и от минималното използване на различни по вид и цвят материали. Подът и таванът са бели, с обобщено и цялостно излъчване , като за избягване на множеството фуги за настилка е избран едроразмерен гранитогрес 150x300cm, а елементите по тавана са редуцирани до минимум.   По двете дълги страни са разположени декоративни стени от бели вертикални жалузи, които са прорязани от динамична зелена ивица, развиваща се и в обем, оформяйки конкавни пространства на различна височина и с различна дълбочина.   Вертикалните жалузи допълнително оптически увеличават височината на помещението и същевременно внасят детайл и създават единен фон за развиване на зелената ивица от голям брой триъгълни фасети.   В зависимост от функционалните зони, триъгълните фасети са два типа, гладки в зоните с вградени устройства и тапицирани в текстил, в зоните със сядане и облягане. Събирането на голям брой клиенти в помещение с ортогонална форма и гладки под и таван изисква по-внимателно третиране на стените за постигане на акустичен комфорт. За това спомагат вертикалните жалузи и разнообразно ориентираните текстилни фасети.   В дъното на банковия салон е залата за персонални консултации, отделена от останалото пространство посредством стъклена стена, която преминава от режим на прозрачност в режим на непрозрачност за част от секундата, благодарение на интегрираната електрохроматична технология.   Достъпът до сервизната зона се осъществява през врати, скрити в равнината от бели жалузи. Модулът за видеоконсултации също е обем от иноксови фасети, който позволява завъртане около вертикална ос, така че да бъде удобен за ползване и от хора в неравностойно положение.   Свободностоящите мебели в салона имат значителна работна площ  и обем, които контрастират на минималната им стъпка, като това, заедно с отражателната им повърхност, създава усещане за ефирност.   Дизайнът, реализиран в новия клон, със своята изчистеност и категоричност, е в осезаем контраст със заобикалящата го среда на многоцветност и претрупаност, характерна за търговските центрове.   Това го откроява и привлича вниманието на минувачите, а зелената ивица, която стартира от големите интерактивни дисплеи от двете страни на входа, води погледа все по-навътре в дълбочина.   Балансираната употреба на материали и текстури, единното формообразуване и силният геометричен и цветови акцент дефинират едно различно и разпознаваемо пространство, което има съвременно излъчване.    ", "date": "2018.06.04", "title": "Българи с Платинен приз от Международната дизайн академия"}
{"url": "http://epicenter.bg/article/Svilena--momicheto--koeto-pee-s-Gospod/155979/10/0", "text": "Свилена Георгиева от Силистра преди три години  зарадва България със своето трето място в конкурса  Europe in Harmony  за музикални видео клипове по „Одата на радостта”, организиран от Европейския икономически и социален комитет (ЕИСК), консултативен орган на ЕС. След това, момичето, носител на десетки награди от международни конкурси сякаш замлъква. Оказва се, че душата й пее, открила Бога.        - Честно казано, не си приписвам заслуги за музикалните успехи, защото знам, че както съм получила, така мога и да изгубя дара, който не от себе си съм приела. Веднъж вече съм преживяла този ужас и горко съм се терзаела и самообвинявала, поради засегнатото си честолюбие.   Помрачих ума си, изгубих първенството и конкурентоспособността си в училище и в певческата „кариера“ на рок „звезда“, а стотиците хиляди слушатели във виртуалното пространство мигом „се изпариха“, поради надменността, горделивостта и неблагодарността ми пред Подателя на благата. На библейски език написано: „Бог се противи на горделиви, а на смирени дава благодат“ (1 Петр. 5:5). След личностното ми самоосъзнаване и поправяне, появи ли се самонадеяност по време на пеене или желание за самоизтъкване, винаги си припомням безпомощността си| така се боря с тщеславието, защото както обичам да повтарям: „Който хвърчи високо, пада ниско!“;   А срещата с Бога ми е била вътрешна необходимост още от ранна детска възраст.   Интересното е, че от съвсем малка си бях съставила дълго молитвено правило, което изпълнявах нощем, включващо молитвичката за деца от Иван Вазов, а малко по-късно проявих желание и да постя, макар и само с телесен пост. Най-любимото ми украшение беше един голям дървен кръст и дървена гривничка с различни иконки на Господа, на Пресвета Богородичка и на светиите.   Харесваше ми да посещавам храма по големите християнски празници и да държа свещички и иконки, до момента в който разбрах, че мама ги възприема като идоли. Тогава се обърках. Вече на по-късен етап в главата ми се въртяха всякакви екзистенциални въпроси, на които не получавах отговор с плътския си ум, но все пак не спирах да търся...навсякъде (!) Бога, докосвайки се до различни религии, до мътното индуистко йога течение като „кандидат-йогиня“, също и въвличайки себе си в окултни практики под психологически претекст за душевен „катарзис“.   В този си стремеж видях лицето на злото по време на сънна парализа, отделяща левитативно от тялото душата ми, която се издигна нагоре към моментна лъжлива светлина, и последвалото заслепение преди внезапното отрезвяване и завръщането на душата към тялото. Божие допущение.   В семейство на атеист и еретик, бях подмамвана с лукави примки към суетата на делника, докато накрая стигнах дотук. Проблемът за вярата беше като че ли тема ‘табу’ вкъщи, дума не можеше да става за това, забраната беше поставена от тате, който впоследствие стана по-ревностен християнин от всекиго в семейството ни – вярвам – по молитвите на Св. Николай Чудотворец. Той ни съпроводи към Христовата църква, подбуждайки татко към дарителство, което пък своевременно пробуди духовното ни търсене занапред.   Майка ми се отвърна от протестантизма и в частност от деноминацията „евангелизъм“ – „клон“ на изсъхналото без корен дърво на кривоверието (в което се бях оплела и аз самата, но благодарение на Божественото проявление чрез ежегодното чудо на Благодатния огън, слизащ единствено над православните в Йерусалим, се разсеяха всичките ми недоумения по въпроса за истинността на православното вероизповедание. Както и Таворското чудо; и обръщането на течението на р. Йордан по т. нар. „стар“ или „юлиански“ календар; Всичко това стана промислително за мен, преосмислих живота си за кратко време.   Същинската ми среща с Бога обаче се случи преди 3 години на връщане от столицата по път към родното градче. В автобуса до мен седна една жена на средна възраст, която се прибираше у дома си, след като разбрала, че е болна от не една неизлечима болест и според докторите ѝ оставали няколко години живот (това разбрах от телефонните разговори, които тя проведе с най-близките си хора).   Реших да я заговоря, след като се успокоиха разколебаващите ме вълнения, постепенно отказващи ме, поради маниакалния страх от болести и биполярното разстройство, от което по статистика страдат най-вече „хората на изкуството“. /По онова време пишех прощални писма до родителите си, защото се считах за тежко болна, а хипохондрията ми позволи не само да се чувствам така, но и сама да се дагностицирам със сколиоза, потвърдена по-късно от медицинско лице след ренген./     Макар и не на всяка цена, но все пак целях да помогна на непознатата с ограничените си познания в областта на здравословното хранене и с помощта на спортния режим, който спазвах до онзи момент.   За щастие, моята съпричастност към страданието ѝ надделя над всички фобии. Тя добронамерено махна с ръка на съветите ми, защото знаеше, че това би облекчило само моментно болката ѝ; Последва разговор от нейна срана за православието, като единствен възможен път за спасение на човешката душа.   Прибирайки се при домашните, през радостни сълзи след дългите, пресушаващи очите ми сълзи на примирение, казах: Опитах се да ѝ помогна, а тя ми помогна за цял живот — реакцията беше неочаквана за нашите, те не разбираха значението на тази преломна за мен среща и едва отпосле се почудиха на последвалото изцеление на заболяванията ми, които според прогнозите за диагнозите се считаха за неизлечими;   Малко след преживяното последва и подготовка за изповед, както и самоволното ми присъединяване към „официалността на православието“, в която започнах да се раздвоявам, заради несъответствието между вяра и живот, между светоотеческата традиция и обновленческата тенденция: полюсни противоположности, нали?   Двоумях се, залитнах и стъпих накриво, въпреки предупрежденията. Сполай Богу, на следващ етап от времето се изправих и продължих напред, разлиствайки всевъзможни църковни документи за сверяване на „новото“ със „старото“ и за съблюдаване действителността на ръкоположенията на йереите според апостолската приемственост през поколенията свещенослужители, които си я предават един на друг.   Разбрах, че на мястото на истинското духовенство около 1944 г. в България и извън нея са се избивали неизследим брой репресирани духовници като врагове на безбожната власт, някои от които станали (не)прославлени новомъченици. А на тяхно място са поставяни доносници и агенти на ДС и КГБ, чиито досиета се разкриха през 2012 г., ако не се бъркам.   Подобавало е да последва всеобщо разкаяние на споменатите пред целия български народ и тригодишно пребъдване в покаяние, молитва и пост пред Бога, за да бъдат те възвърнати в предишния си свещенически сан, от който са отпаднали след отстъплението.   Това е задължително правило, защото е предсмъртно завещание на Светия руски патриарх Тихон; За съжаление обаче, този „завет“ остава почти без отзвук, а заради заслепението отговорността пред народа за духовните престъпления не се поема, направен е жалък опит за подриване на църковните устои и вековни обичаи за Божието домостроителство.     - Да, но това всъщност е истинското ми име пред Бога, с което ще се представя пред Него на частния и на всеобщия Страшен Божи съд след края на земните си дни. Аз съм кръстена на Св. Роман Сладкопевец и той е моят именен светия – покровител в певческите и поетическите ми заложби, застъпник за мен пред Господа Иисуса Христа.     Така е, наистина това малко книжле изискваше месец време и осведомяване по не един аспект от тенденциозно зададената тема. Бях провокирана именно от самия тематичен въпрос и от частичния старозаветен стих към него, подвеждащ читателя в първия момент на зачитане.   От общо тридесет дадени теми си избрах тази под номер двадесет, която беше единствената с библейска насоченост и която се превърна в истинско предизвикателство за мен, а в същото време и в изключителен риск за опровержение на професорската логика и първоначален замисъл.   А „богословски трактат” нарече този ми труд за прием преподавател във ВТУ „Св. Св. Кирил и Методий”, след като му изпратих началния вариант в обем от 10 стр. и получих спонтанната реакция: „…Получих богословския ти трактат. Следва втора картина: Професорът да му мисли…!”. Засмях се, прочитайки съобщението му, разбира се, и очаквах критическата му оценка.   Останах удовлетворена от резултата, но в същото време леко затъжена, че писанията ми се интерпретират от околните нееднозначно и че всеки си ги тълкува посвоему, според собствено разбиране, преценка и цел. Все пак се съгласих, че всеки може да извлича за себе си, каквото сметне за полезно, било то от любознателност или просто от любопитство.   Не натрапих убежденията си, а само ги загатнах; който успя, разчете посланията ми, който пък не можа или по-точно – не пожела, всеки си има своя ненакърнима воля и свободен избор – човешко право.   - Включих неговото тълкувание в книжката, защото след дългите „изследователски“ проучвания по темата за превъзходството на човека пред животните, това беше моята последна точка – завършекът на моя труд. Преводът е от лат. език, а съпоставителната ми проверка на същите писания беше от руски. Истинско чудо е, че се изнамери точно това тълкувание по ключовия стих.   Всички възможни интерпретации минаха през очите ми, а Григориевата е Божествено Откровение, не просто някакво си човешко мнение или самонадеян художествен прочит. Свети Григорий Двоеслов не се е уповавал на собствени плътски мъдрувания, а на духовната мъдрост, която е дарование за великия Божи угодник.     - До манастира стигнах благодарение на многократни дискусии с отец Герман, йеродякон там. Честите ми посещения са свързани с вътрешната ми духовна потребност от жива вяра, която да ме направлява и да насочва стъпките ми по тесния път към Живота, към вечността.   Признавам, че преди бях най-върлият враг на Копиловската обител, но Господ Бог не ме остави да погина в неведението и в ожесточението ми, като смекчи моето сърце и ме помири с дотогавашните ми “противници” и то как...: Чудната случка беше миналата година в предвечерието на светлия християнски празник Великден.   Може би седмица преди Страстната седмица посетих силистренския храм \"Св. Св. Апостоли Петър и Павел\" обнадеждена, че ще избегна поредната лична \"духовна криза\", която да изтощи вече напълно душевните ми сили и да замая главата ми до предела на моята издръжливост.   Най-надлежното ми, а може би и най-продължително пребиваване в молитва беше това. Молейки се и стенейки пред копието на чудотворна икона на Божията Майка с Младенеца и пред образа на \"Атонската игуменка\", аз усетих тих пристан за душата си в неусетния помисъл за предстоящо избавление от непрестанно раздвояващите ме съмнения относно мястото на изначалното лоно на Православието.   Породилата се мисъл като предзнамение се трансформира от проекция на помисъл в реалност. В следващия момент забелязах с периферията на зрението си профила на молеща се непозната жена, застанала пред аналойната икона отляво на средната част (кораба) на храма.   Миг по-късно чух гласа на дамата зад гърба си, прошепваща и повтаряща словата: \"Успокой се, всичко ще бъде наред!\". Но явно улавяща недоверчивостта ми, вече затвърждаващо изрече: \"Каза ми се...\", погледна към църковния свод с навлажнени от сълзи очи, навярно отправи повторна гореща молитва към Бога и излезе.   Изпълних се с неизказана радост и благодарност към Пресвета Богородица. Оттогава насетне във всяка тежка ситуация, в която съм изпадала, спомняйки тези думи се омиротворявам и нещата си идват намясто – вярвам, че е по молитвите и застъпничеството на Майката Божия и съм напълно сигурна, че не е просто някакво си самовнушение, защото плодовете от това и даруваната милост са неизречими;   Молитвеният взор в онзи момент във време на сърдечното ми съкрушение беше тревожно насочен към въпроса дали ще изпадна в разкол, ако се въцърковя, приобщавайки се евхаристийно към истинноправославните християни.*   Получих недвусмислен отговор и непланирано след година по същото време /*в противовес с възприетия днес на повечето места римопапски начин на обливане или напръскване/ бях кръстена на 17-годишна възраст с три пълни потапяния, символизиращи вярата ми в Светата Троица и съпогребването и съвъзкръсването ми с Христа по древнохристиянската традиция – в баптистерий (кръщелня), а не в купел (казанче), за да стана действен член на Истинноправославната Църква – ИПЦ към Синода на ГОХ, приемник на РПЗЦ (Руска Православна Задгранична Църква), чийто Синод по благословението на Св. патриарх Тихон оцелява и процъфтява със светиите си (напр. Св. Йоан Шанхайски, Св. Филарет Вознесенски и пр.) през времето на комунизма ок. 1917г., заедно с Руската катакомбна църква.   *Уточнение: Разказвайки за случилото се, моля да не го тълкувате като надежда за знамения, защото не съм в очакване на хляб и зрелища, нито пък имам нужда да попипам или да видя човешката природа на Господа, за да се убедя в Божественото Му естество, та да повярвам, а с целта да укрепя и вашата вяра. Затова се реших да споделя с вас всичко това тук в разширение и с пояснението./   -   -  Той е мой духовен наставник във вярата по пътя към себепознанието и богопознанието. Той ми е като трети родител и първи съветник в живота, помощник в личното ми самоусъвършенстване чрез борбата с греховните страсти и похоти.   Винаги ме е подкрепял в богоугодните намерения, а когато съм грешала със състрадание и с бащинска строгост ме е изобличавал и е спомагал за осъзнаването и узряването ми на духовното поле. Признателна съм за търпението му към мен, грешната, и се моля на Бога да му дава здраве, за да не осиротее паството ни.   Освен това отец Касиан се включи в редакцията на книгата, поправяйки основните ми грешки и оставяйки ме сама да достигна до правилните умозаключения, без да налага собствения стил на писане и идейния си потенциал. За да не ставам голословна, ще обобщя, че се поучавам от неговия духовен опит.   - Мисля си, че причината е Божествената намеса в душите на хората – благодатта, която тече като мед в сърцата им. Божията десница притегля към себе си званите и като че привежда верните по неведомите пътища към числото на избраните, след като, изпитвайки себе си, изстрадат вярата си.   Разковничето, според мен, се крие в духовността на църковните пастири, които умело ръководят паството си към познание на Доброто, преодолявайки тънката му граница със злото, проправящо пътя си под привидно благовидни предлози. Ние, хората в света, сме станали твърде податливи – душевни и чувствени, твърде страстни и плътски – за да разберем високите неща: небесните, извечните и безконечните.   А манастирът е лечебница за душите на най-усърдните труженици на Господнята нива, усъвършенстващи се в добродетелите. Не е чудно, че все повече и повече човеци се решават да поемат по трънливия път.   Чудното е, че довчера светски човек скоро става образец за нас, останалите. Последен грешник става най-примерен от всички (и това не е просто абстракция и/или относителност). Увеличава се неимоверно и броят на благочестивите семейства, сформиращи нещо като християнска общност около манастирския кръг и възпитаващи децата си в православност, в безпрекословно послушание и в почит към родители и ближни. /На кръстеното детенце се напомня, че когато не слушка, ангелчето му плаче, а когато е кротичко, неговият Ангел-Хранител се радва./ Тези дечица, земни ангелчета, се причастяват със Светите Тайни в манастира на всяка неделна Св. Литургия и на всеки Господски, Богородичен и храмов празник.   Невръстни деца пеят наизуст почти всички църковни песнопения и знаят дори свещеническите молитвени формули, за учудване на самите архиереи, те попиват всяка дума и я запечатват в умовете си.   Неслучайно в предпричастните молитви четем, че Светото Причастие “ума чудно храни”. Ние виждаме това в реалността, не само на хартия писано, но случващо се всред искрено вярващите, катехизирани и възродени православни християни, търсещи и намиращи „църковните двери“...     - Не съм пряк свидетел, но съм слушала разказите на отеца, който още десет години преди демократическия преход в родината вместо да продължи научната кариера на физико-математик в Москва (в областта на ядрената физика и приложната математика), той слиза от стълбицата на науката, за да изкачи лествицата на чистата от всякакви нововъведения вяра. Решава да напусне светския живот след недвусмислен призив от Господа с посредничеството на Светия Йоан Рилски Чудотворец.   Отец Касиан отказва всякакви държавни субсидии и заплати след като завършва „Теология“ в Богословската академия, София, защото се обявява против симонията – заплащането на такси за извършване на светите тайнства в църквата.   За разлика от брат си, който става университетски учен в Софийския университет, нетрадиционният съвременен „белобрад старец“ става пáстир не само на словесните овци, но и пастѝр на безсловесните овце.   Той изнурява плътта си, за да извисява духа си към Божия Агнец, принесен в заколение за изкуплението ни от клетвата на закона;   Многостранно развит и природно интелигентен, отецът, напоен с живата вода от непресъхващия кладенец, подобно на всекиго, който с несъмнена вяра прибягва към източника на нетлението, и той със силна воля и с увереност, че няма да бъде изоставен от небесния Цар, сам приема върху себе си трънния венец на скърбите, съразпъвайки се с Христа чрез тежкия житейски кръст на пастирското служение;    Поемайки по монашеския път, на настоящия ни игумен бива поверен един почти запустял манастир и грижата за прехраната на две гладуващи монахини, една от които игуменията, лежаща на смъртен одър, която в предсмъртния си миг поверява на новодошлия монах Светата обител, завещавайки му бъдещата служба Богу; Новият храмов комплекс се съгражда доста по-късно – в първото десетилетие на нашия – по стечение на обстоятелствата – както казват самите послушници, монаси и свещеномонаси – с Божията помощ, която в най-усилните за тях моменти винаги е разрешавала и най-заплетените ситуации.    Физическото натоварване не е (само)цел за монашестващите, а е способ, бих добавила – и подвиг; Ще направя една препратка към „Малкия принц“, която книга нашият духовен родител често цитира като своя любима детска книжка: „Малкият принц: „Истински се вижда само със сърцето. Същественото е невидимо за очите“. Божий пръст има в това дело, извършено за слава на Бога и си мисля, че именно затова, за да бъде завършено, те сами са си възложили едно за съвременните мъже подобие на „казармен“ режим в нестандартна, „изчистена“ форма, така да се каже, на която дори собствения ми баща прави сполучливи опити на село да подложи мен и брат ми, за да ни превъзпита – вече по християнски, и да ни научи на труд, за да оцеляваме в последните времена на модерната, вече самоубиваща се циЛИвилизация;   Както се казва: „Залудо работи, залудо не стой!“ Вметнах това, защото татко пред самия отец е поставен от Бога и ще му се дири сметка за това как ни е отгледал, как ни е изваял като личности, какви достойнства сме придобили, защото ние сме като пластелин не само в ръцете на духовните си ръководители, но и на отговорните си родители. Моралното е най-голямото наследство, което както тате, така и наставникът са способни да ни предадат като залог за вечния живот, почерпан от благодатната съкровищница.     - За мен това означава думите да бъдат оделотворени, а не просто да са пусти слова, основани на безплодни умотворения и на философски суетни размишления. Чистотата се явява в първичността и неподправеността на Христовото учение такова, каквото е било завещано от Господа, от светите апостоли и от светителите църковни.   За жалост обаче, в днешно време властимащите са си позволили да изменят на Истината, като са прибавили или отнели от Закона и са обрекли себе си на погибел: посредством анатемата, тегнеща над икуменическата всеерес на ССЦ; чрез реформата през 1968 г. на лунно-слънчевия църковен календар с григорианския (след 1916г. – граждански календарен нов стил у нас), „натресен“ от комунистите, според самопризнанието на изтъкнат представител на БПЦ към Синода; посредством влиянието на киприянизма в България и на сергианизма в Русия, сътрудничеството със съветската власт...и прочие фактори, които в приблизително едногодишен обхват от време проследих в историята на Църквата от началото на миналото столетие до ден-днешен. За мен връщането в миналото е възможност за осмисляне и на настоящето.     - В действителност нашите отци имат съзнание за собствената си греховност и не се самопревъзнасят и възвеличават; смиреномъдрието е техен учител и пътеводител. За нас, миряни и духовни чада, остава да последваме примера им и да проумеем, че любомъдрието без смирение е проява на житейска гордост и плод на поробващите ни три основни страсти: сребро-, славо- и сластолюбие.   Развоят на човешките съдби е усилен, но спасителен и целителен за мнозина. И аз също не съм видяла ни един, който да е вярвал Господу и да е бил посрамен, освен поради собственото си малодушие и маловерие да би бил потънал в море от грехове, извратил се в упоритостта и отвърнал ума и сърцето си от Божието лице.     - Не бих могла да проникна в бъдещето със сетивата си, но считам за надеждна мисълта, че Творецът ще прослави своите творения, които са градили с труд и с пот на чело Божия дом. Скицата на храма продължава „да се чертае“, както се и реализира проектът на общежитийния монашески комплекс на Жабленския монастир „Св. Йоан Предтеча“, разположен в непосредствена близост до с. Жабляно. А вече с Божия помощ и по Божия воля се осъществява също така строежът на женски монашески скит в обезлюденото планинско селце Ломница. Това е накратко относно схемата на материалната база, а в духовно отношение се очертава разцвет на монашеското житие и на истинското духовно водителство на православното християнство, превръщащи “езическа България” в райска градина.  ", "date": "2018.06.04", "title": "Свилена, момичето, което пее с Господ"}
{"url": "http://epicenter.bg/article/Rumen-Radev-priema-konstitutsionni-sadii-ot-Makedoniya/155905/2/0", "text": "Президентът Румен Радев ще приеме днес на „Дондуков“ 2 делегация от Конституционния съд на Република Македония. Делегацията включва съдии от македонския Конституционен съд и е оглавявана от председателя - Никола Ивановски.   По-късно през деня – от 16:30 часа, на „Дондуков“ 2 ще бъдат отличени победителите от финалния кръг на Международния конкурс по програмиране CodeIT. Държавният глава е домакин на награждаването и патрон на последната фаза на състезанието. В конкурса участват младежи с интереси в алгоритмите и състезателното програмиране, а до финала тази година са най-добрите състезатели през сезона, които са от Република България, Република Сърбия, Република Хърватия и Република Македония.    ", "date": "2018.06.04", "title": "Румен Радев приема конституционни съдии от Македония"}
{"url": "http://epicenter.bg/article/Protestite-na-muzikantite-v-BNR-prodalzhavat/155906/2/0", "text": "Музикантите от Българското национално радио отново излизат на протест с искане за достойно заплащане, съобщава Нова телевизия. Протестният концерт е насрочен за понеделник вечер пред Народния театър \"Иван Вазов\". В момента средното възнаграждение на работещите в БНР музиканти е 660 лева, което те определят като унизително.    ", "date": "2018.06.04", "title": "Протестите на музикантите в БНР продължават"}
{"url": "http://epicenter.bg/article/Ot-dnes-zapochvat-Petrovite-posti/155909/2/0", "text": "От днес започват Петровите пости. Наречени са още „Апостолски“, защото завършват на 29 юни, празникът на Св. Апостоли Петър и Павел. Петровият пост е установен за подражание на апостолите, които постели, когато се готвели за проповедническа дейност, а също и заради особена почит към светите първовърховни апостоли Петър и Павел.   Началото на Петровите пости се определя според деня на Св. Петдесетница и затова неговата продължителност е различна всяка година. Постът продължава до края на вечерното богослужение преди Петровден (който е винаги на 29 юни), но ако този ден се падне в сряда или петък, постният период се регулира съобразно с това.    Режимът на Петровия пост е облекчен – пости се от яйца, млечни продукти и месо, но в дните различни от сряда и петък, се разрешава риба. Задължителен строг пост се полага в деня преди празника, на 28 юни, но ако се случи в събота или неделя, строгостта на поста се облекчава и в този ден се разрешава олио и вино.   Ако 29 юни, празникът на Първовърховните апостоли, се случи в сряда или петък, се разрешава риба, а ако 30 юни съвпадне със сряда или петък, се разрешава само да се яде постна храна с олио и вино. Църквата почита на 4 юни Свети Митрофан, Патриарх Цариградски.", "date": "2018.06.04", "title": "От днес започват Петровите пости"}
{"url": "http://epicenter.bg/article/Poslanikat-ni-v-Norvegiya--Kogato-vlastite-otnemat-pasporta-na-balgarski-grazhdani-ne-ni-informirat/155914/2/0", "text": "Българските дипломати нямат по-голям достъп до информация от медиите във връзка с децата на български родители, отнети от норвежките социални служби. Това стана ясно от думите на посланика ни в Норвегия Румяна Митрева в ефира на БТВ.   Думите й са по повод няколкото случая на българи, чиито деца са отнети. Много наши сънародници напускат Норвегия, притеснени от голямата власт на социалните служби. На въпрос за един от тези случаи – на Цветелина Уланд, Митрева посочи: „В общи линии информацията, която има, е от вашите репортажи, защото тук, както получихте такъв отговор от социалните служби, същият отговор дават и когато се обаждам от посолството – властите се позовават на конфиденциалност на информацията“. Единственият начин да се получи някакъв достъп до съдебните заседания, да се легализира присъствието на консул на тях, е предварително да се получи разрешение, добави дипломатът. Митрева отбеляза като проблем, че когато норвежките власти отнемат паспорта на български граждани, те не информират нашите дипломати. Такава е практиката тук, посочи тя. По думите , ако има доказателства, ще реагират. Но отново изтъкна проблема с липсата на информация и че при такива ситуации хората рядко са запознати с правата си и местните условия и търсят съдействие едва след като вече има съдебно решение. Посланикът изрази силно съмнение, че каквито и да е обществени протести ще се отразят на решенията на норвежкия съд.   В Норвегия децата могат да бъдат отнемани от родителите си заради незначителни причини – за това че плачат, не си мият зъбите, имат дупка на панталона или малки синини по тялото.    ", "date": "2018.06.04", "title": "Посланикът ни в Норвегия: Когато властите отнемат паспорта на български граждани не ни информират"}
{"url": "http://epicenter.bg/article/Izlizat-rezultatite-na-parvo-klasirane-v-priema-za-parvi-klas/155919/2/0", "text": "Днес /4 юни/ в 17 часа столичните училища трябва да обявят на сайтовете си списъците на приетите ученици за първи клас на първо класиране. Срокът за записване след това класиране е от утре 5 юни до 17.00 часа на 7 юни, съобщи БНР.   Очаква се те да бъдат публикувани в сайтовете на столичните училища, както и да бъдат обявени в самите учебни сгради.   Около 11 хил. са децата, които наесен се очаква да преминат училищния праг. Водещ критерий при класирането е уседналостта, като с предимство са първокласниците, които живели в района на училището през последните три години. При по-голям брой подадени заявления се използват допълнителни критерии. Най-много точки носят братя или сестри, учили в същото школо – 22.   С по-голям шанс в класирането са и деца с трайни увреждания, с починали родители, от многодетни и приемни семейства. Деца, завършили подготвителна група в училището или тези, които живеят в граничен на училището район, също получават по-висок шанс за прием.   При равен брой точки от допълнителните критерии се тегли жребий.  ", "date": "2018.06.04", "title": "Излизат резултатите на първо класиране в приема за първи клас"}
{"url": "http://epicenter.bg/article/Dots--Valentin-Vatsev--/155920/2/0", "text": "Визитата на Борисов в Москва не може да се определи като успешна, но категорично не и като неуспех. Голяма част от журналистите в България прехвалват всяко действие на Борисов. Премиерът бе приет в Русия с леко недоверие. Така международният анализатор доц. Валентин Вацев коментира в студиото на \"България сутрин\" по телевизия Bulgaria ON AIR визитата на премиера Бойко Борисов в Русия миналата седмица. Бойко Борисов се срещна в руската столица с премиера Дмитрий Медведев и с президента Владимир Путин и обсъди с тях енергийни и икономически проекти между двете страни. Визитата на Борисов в Москва не е хеттрик, но не и провал, е изводът на доц. Вацев. \"Важно е, че Борисов направи посещение в Москва, но сякаш не уцели точното време. С президента бяха доста по-учтиви руснаците. Сякаш бе приет доста по добре от премиера. С Борисов имаше шеги и то доста болезнени\", уточни Вацев.   Анализаторът припомни стари изказвания на Бойко Борисов, че е спрял три руски проекта. Пред американците министър-председателят играел ролята на обидена съпруга - аз ти се врекох, а ти какво направи, каза той по повод думите на Борисов пред Путин, че спрял \"Южен поток\", пък после той минал през натовска Турция и натовска Гърция.    Според Валентин Вацев трите големи руски проекта в България не са се провалили заради Борисов, а по-скоро заради съображенията на ЕС. Това спиране не е изцяло поради вина на Борисов и не бива да го давим в капка вода, посочи Валентин Вацев. \"Борисов бе в Москва в правото си на премиер, но той е също така говорител и изразител на българския политически елит, не на народа. В Русия хладно посрещане получи българският елит и няма как иначе. Миналата година България обяви Русия за свои враг\", обясни още анализаторът пред Bulgaria ON AIR. Доц. Вацев е на мнение, че Америка върна танковете в Европа и това допълнително притесни и притисна Русия, която се готви за война. Той припомни и, че от есента на м.г. с решение на българския парламент Русия е наречена заплаха за България. Военновременната логика навсякъде в света е проста - \"свой или чужд\", е, България не е \"свой\", посочи Вацев и така обясни хладния прием на Борисов в Москва.  ", "date": "2018.06.04", "title": "Доц. Вацев: Визитата на Борисов в Москва не е хеттрик, не и провал! Руснаците бяха по-учтиви с Радев"}
{"url": "http://epicenter.bg/article/-GERB-daryava-17-000-lv--za-postroyavaneto-na-detska-ploshtadka-v-selo-Galiche/155925/2/0", "text": "Парламентарната група на ГЕРБ дарява 17 000 лв. за построяването на нова детска площадка в село Галиче (община Бяла Слатина, област Враца). Този ангажимент пое председателят на ПГ на ГЕРБ и заместник-председател на партията Цветан Цветанов, съобщиха от пресцентъра на партията.   „Искаме да зарадваме децата в Галиче, като им подарим чисто нова площадка за игри. Те несъмнено го заслужават и се надявам всички малчугани да имат много незабравими мигове на новата си придобивка. Винаги съм твърдял, че спортът и движението са здраве и изграждат характера“, сподели Цветанов.   Председателят на ПГ на ГЕРБ изрази надеждата си, че построяването на тази площадка ще бъде стъпка към спирането на политическото противопоставяне в село Галиче. „Нека поне на нея деца и родители да се събират и да се забавляват заедно“, посочи Цветан Цветанов.   Кандидатът на ГЕРБ Страхил Стоянов спечели частичните местни избори в прочутото село. От БСП поискаха касиране на вота заради масови нарушения на изборния процес и купуване на гласове.", "date": "2018.06.04", "title": " ГЕРБ дарява 17 000 лв. за построяването на детска площадка в село Галиче"}
{"url": "http://epicenter.bg/article/Prof--Kantardzhiev--Ima-dokazatelstva-za-salmonela-v-3-detski-gradini-v-Sofiya/155926/2/0", "text": "Има доказателства за взрив от салмонела в 3 детски градини в София, каза директорът на Националния център по заразни и паразитни болести проф. Тодор Кантарджиев в студиото на \"Денят започва\".   Той отбеляза, че и в страната има периодични взривове на инфекцията. Основната причина за салмонела е недобре съхранена храна, уточни проф. Кантарджиев.   Храните от животински произход трябва да са термично обработени, а ако е стояла храната повече от 4 часа на стайнана температура, може да е опасна за здравето, обясни той.   Млякото трябва да е пакетирано и ако се купи мляко от друго място, задължително е да се вари, защото има бактерии, които се развиват и на студено, които са особено опасни за бременни жени, бе категоричен Кантарджиев.   Той открои, че е много важна и ваксинацията при децата и препоръча деца под 1 година да не се водят на море, ако не са ваксинирани против морбили. Най-вече да не се ходи с тях в Северна Гърция, където има много морбили.   Около 90% от инфекциите при децата са от бактерии, хигиената е много важна, каза проф. Тодор Кантарджиев. Той препоръча през лятото да се ползват мокри кърпи с хлор хиксидин, защото спиртът не действа на ентеровирусите.   Проф. Кантарджиев коментира и ухапванията от кърлежи, като бе категоричен, че трябва да се пие антибиотик при подобно ухапване.   В столицата например имаме заразени с Лаймска болест кърлежи и хората трябва да се информират за районите, в които има заразени кърлежи, отбеляза директорът Националния център по заразни и паразитни болести.", "date": "2018.06.04", "title": "Проф. Кантарджиев: Има доказателства за салмонела в 3 детски градини в София"}
{"url": "http://epicenter.bg/article/Korneliya-Ninova-/155931/2/0", "text": "  Това става ясно от позиция на лидера на БСП Корнелия Нинова, която в момента е на среща с лидерите на Вишеградската четворка в Словения     България е била поканена във формата 4+4:  Същата декларация по Програмата за сближаване в този формат е била подписана от служебното правителство на проф. Огнян Герджиков. По-късно третият кабинет на Борисов откзва да я подкрепи. При представянето на следващата многогодишна финансова рамка председателят на ЕК Жан-Клод Юнкер съобщи, че парите за кохезионна политика ще бъдат намалени с около 5%, а за земеделието - също с около 5%.      \"Лидерът на БСП Корнелия Нинова подкрепи декларацията на Вишеградската четворка от Будапеща\", съобщиха от пресцентъра на партията. Нинова е в Словашкия парламент по покана на Роберт Фицо-лидер на СМЕР-Социална демокрация, управляващата партия в Словакия.   \"Благодаря на Роберт Фицо за поканата да участвам в тази среща. Ние за пръв път сме включени в такъв формат- партиите от четирите държави от Вишеградската четворка и БСП. Това е пътят да се търсят съмишленици за защита на интересите на по-малките държави и на нашите народи. По въпроса, за който сте ни поканили - бюджета 2021-2027 и политиката на сближаване между различните държави членки, ние нямаме различия с вас. Подкрепяме декларацията на Вишеградската четворка от 02.02.2018г, приета в Будапеща. Ако ние управлявахме в България, бихме я подписали, защото тя напълно отговаря на принципа на създаване на Европейския съюз за солидарност и на българския национален интерес.     Ние ви подкрепяме, защото намаляването на средствата за сближаване между по-слабо развитите и по-бързо развиващите се държави, ще задълбочи различията в Европа. А намаляването на парите за общата селскостопанска политика ще засегне болезнено българските земеделски производители. Нашите земеделци и сега получават по-малко от тези в Германия и Франция. Нашата продукция не е конкурентоспособна. Ако ни орежат още от тези средства, българското производство ще бъде ликвидирано. Тук българският национален интерес съвпада с този- на вашите четири държави и е хубаво да се подкрепяме, за да защитим икономиките и хората си\", заяви пред форума Корнелия Нинова.                                            ", "date": "2018.06.04", "title": "Нинова: Борисов е отказал да подкрепи декларация на Вишеградската четворка за кохезията до 2020 г."}
{"url": "http://epicenter.bg/article/Boyko-Borisov-katsna-v-Tirana/155935/2/0", "text": "Министър-председателят Бойко Борисов кацна на летището в столицата на Албания Тирана. Той ще има среща с албанския си колега Еди Рама, която ще бъде последвана от пленарни разговори. Ще бъдат обсъдени диалогът и сътрудничеството между страните от региона за постигане на напредък по пътя на европейската интеграция на държавите от Западните Балкани. По време на визитата си българският министър-председател ще участва в среща по Процеса от Акаба по въпросите на Балканите, както и в конференция, посветена на борбата с насилствения екстремизъм, заедно с премиера на Албания Еди Рама и краля на Йордания Абдула Втори.", "date": "2018.06.04", "title": "Бойко Борисов кацна в Тирана"}
{"url": "http://epicenter.bg/article/-Institutat-za-moderna-politika--pred-KS--Istanbulskata-konventsiya-protivorechi-na-Konstitutsiyata/155937/2/0", "text": "Институтът за модерна политика (ИМП) изпрати подробно становище до Конституционния съд, в което аргументира, че Истанбулската конвенция противоречи на Конституцията. ИМП беше поканен от КС да представи становище още при образуването, а през последните няколко години е участвал в повече от 30 конституционни дела.   „Очакваме, че КС ще вземе предвид аргументите и ще обяви противоконституционността на Истанбулската конвенция“, заяви Борислав Цеков, доктор по конституционно право и основател на ИМП.   По съдържанието на термините „джендър“ и „джендърна идентичност“ няма научен консенсус, то не е ясно, точно и недвусмислено. Различните държави ги интерпретират различно – било като неразривно свръзани с биологичния пол, било като независими от него. Това води до различни закони и политики в зависимост от това кой възглед получи политическо представителство. Неизясненото съдържание на тези термини нарушава принципа на правна сигурност, който е съществен елемент на правовата държава и повелява, че правните норми трябва да са недвусмислени, за да могат гражданите да предвиждат техните правни последици. Неясното им съдържание създава предпоставки органът по Истанбулската конвенция – GREVIO, да ги тълкува по свое усмотрение и така да заобикаля суверенната роля на държавите.   ИМП обосновава също, че чл. 12 и чл. 14 от Истанбулската конвенция противоречат на конституционните норми, които гаранитират неприкосновеността на личния живот, достойнството на личността и правата и отговорностите на родителите за възпитанието на децата. Според конституционните експерти, конвенцията се намесва по недопустим начин в личния живот на гражданите, като задължава държавите да изкореняват „стереотипни роли за жените и мъжете“, дори когато те не водят до насилие, дискриминация и други противоправни посегателства. В становището се изтъква, че милиарди семейства и двойки по света живеят в сговор, любов и съгласие, следвайки основния стереотип за жената, която се грижи за децата, и за мъжа, който осигурява прехраната, без това да води или да се основава на насилие. Така повелява тяхната ценностна система и това е техен свободен избор как да уреждат своя личен живот.   В същото време Истанбулската конвенция на общо основание задължава държавите да „изкореняват“ този начин на живот. Същите възражения буди и текстът, който насърчава включването в учебните програми на “нестереотипни роли на пола”. От ИМП са категорични, че се нарушават правата и отговорностите на родителите да осигуряват възпитанието на децата, които държавата може да подпомага, но не и да изземва.   ИМП се застъпва и за преодоляване на едностранчивия подход към противоправното явление „насилие срещу интимния партньор“, който сега се основава на разбирането, че само жените са жертва, а мъжете са стигматизирани по правило като насилници. Това според експертите противоречи на принципа на равенството и равното третиране на жените и мъжете.", "date": "2018.06.04", "title": "„Институтът за модерна политика“ пред КС: Истанбулската конвенция противоречи на Конституцията"}
{"url": "http://epicenter.bg/article/Balgariya-ima-po-loshi-patishta-ot-Uganda--Tanzaniya-i-Vietnam/155941/2/0", "text": "България е на 93 място по-качество на пътищата, сочат данните от класация на Световния икономически форум. Индексът на конкурентоспособността за 2017 - 2018 г. ни нарежда след Виетнам, Уганда и Танзания по този показател.   За качеството на пътната инфраструктура страната ни получава 3.4 от възможни 7 точки.   Лидер в подреждането са Обединените арабски емирства с 6.4 точки, следвани от Сингапур (6.3), Швейцария (6.3), Хонконг (6.2), Холандия (6.1), Япония (6.1), Франция (6.0), Португалия (6.0), Австрия (6.0) и САЩ (5.7).   На дъното сред десетте страни с най-лоши пътища са попаднали: Молдова (2.5), Мозамбик (2.5), Украйна (2.4), Парагвай (2.4), Йемен (2.3), Гвинея (2.2), Мадагаскар (2.2), Хаити (2.1), Демократична Република Конго (2.1) и Мавритания (2.0).", "date": "2018.06.04", "title": "Световният икономически форум: България има по-лоши пътища от Уганда, Танзания и Виетнам"}
{"url": "http://epicenter.bg/article/Valeri-Simeonov-buta-5-zavedeniya-na--Kakao-biych-/155943/2/0", "text": "Вицепремиерът Валери Симеонов обяви в Бургас, че 5 масово посещавани заведения на плажа в „Слънчев бряг“ трябва да бъдат съборени. Сред тях са Bedroom, The One, Cacao Beach, La Cubanita, ресторант Del Mar, както и \"още една камара по-малки незаконни обекти\". По думите на Симеонов петте заведения са маскирани като временни обекти, а реално представляват масивни строежи и трябва да са регистрирани по Закона за устройство на територията (ЗУТ) и да отговарят на много изисквания. „В онези огромни молове, които се намират на пясъка на Южния плаж в Слънчев бряг, когато не дай си Боже нещо стане, тогава ще разберете защо съм се фиксирал върху тях. Те са без проекти и без строителни разрешителни, и ако огромните метални конструкции паднат и смачкат 20 човека, тогава ще разберете за какво става дума”, каза Валери Симеонов след среща в областната управа в Бургас на контролните институции преди старта на предстоящия летен сезон. Той обяви, че въпросните обекти трябва да бъдат премахнати това лято и процедурата вече е задвижена. За незаконните, според вицепремиера, заведения, преди 10-ина дни е подаден сигнал до министъра на регионалното развитие и благоустройството Николай Нанков.", "date": "2018.06.04", "title": "Валери Симеонов бута 5 заведения на „Какао бийч“ в Слънчев бряг"}
{"url": "http://epicenter.bg/article/Simeon-II-organizira-ikonomicheski-forum-vav--quot-Vrana-quot-/155944/2/0", "text": "Симеон II организира икономически форум във \"Врана\", съобщиха от пресофиса на Царя. На 5 юни 2018 г. от 10 ч. в двореца “Врана” ще се проведе второто издание на международната икономическа конференция “Vrana Economic Council 2018”. Форумът бе учреден през 2013 г.   Темата на конференцията тази година е “Умни решения за дигиталната икономика”. Организатори на събитието са Европейския Либерален Форум в партньорство с Либералния институт за политически анализи – ЛИПА и Фондация “Фридрих Науман”. По време на дискусията участниците в отделните панели ще разискват темите за частните и публични инвестиции в дигиталната ера, нови стойности за дигиталните бизнес модели, регулации на дигиталното бъдеще и други. Конференцията ще бъде открита от вицепрезидента на Европейския Либерален Форум г-н Оле Шмид, г-жа Лиляна Павлова, министър на Българското председателство на Европейския съвет и бившия премиер проф. Огнян Герджиков.  Специален гост е Н.В. Цар Симеон II.  Сред лекторите са: г-н Кале Палинг, член на Парламента на Естония, г-жа Сузана Солис, член на Парламента на регион Мадрид от Испания, Даниел Кадик, директор за Югоизточна Европа на фондация “Фридрих Науман”, депутати от Словения, Хърватия и Румъния, г-н Любомир Минчев, създател и управител на “Телелинк”, проф. Мария Славова и доц. Тодор Ялъмов от СУ “Св. Климент Охридски” и др. Икономическият форум “Vrana Economic Council” беше учреден през 2013 г. във “Врана” и специални гости тогава бяха Цар Симеон II и бившият премиер на Кралство Белгия г-н Ги Ферховстад. ", "date": "2018.06.04", "title": "Симеон II организира икономически форум във \"Врана\""}
{"url": "http://epicenter.bg/article/Korneliya-Ninova-v-Slovakiya--Da-se-obedinim-i-da-blokirame-paketa-za-mobilnost-/155946/2/0", "text": "Лидерът на БСП Корнелия Нинова постави за обсъждане Истанбулската конвенция и т.нар. регламент \"Макрон\" за превозвачите на форум на Вишеградската четворка в Словакия.   Нинова е в Словашкия парламент, където участва в среща на лидери на партии от държавите от Вишеградската четворка, по покана на Роберт Фицо-лидер на СМЕР-Социална демокрация, управляващата партия в Словакия. Това съобщиха от пресцентъра на БСП. \"Българското правителство предпочита да се моли на големите за снизхождение. Не вярвам това да се случи\", каз в изказването си Нинова.   На форума Корнелия Нинова заяви още:  ", "date": "2018.06.04", "title": "Корнелия Нинова в Словакия: Да се обединим и да блокираме пакета за мобилност на Макрон !"}
{"url": "http://epicenter.bg/article/Korneliya-Ninova--Evropa-ne-e-byurokratsiyata-v-Bryuksel--a-narodite/155949/2/0", "text": "Европа не е бюрокрацията в Брюксел, а народите, заяви председателят на БСП Корнелия Нинова в Словакия. Лидерът на БСП е в Словашкия парламент, където участва в среща на лидери на партии от държавите от Вишеградската четворка, по покана на Роберт Фицо-лидер на СМЕР-Социална демокрация, управляващата партия в Словакия.  Популистките и националистически партии печелят привърженици и заради грешки, допуснати от системните партии, изтъква пред форума тя. И постави темата за това какви реформи са необходими на Европейския съюз. Според Нинова не може бюджетът на ЕС да се намалява, да се намаляват парите за земеделците, за изоставащите региони, а да се увеличават средствата за издръжка на брюкселската бюрокрация.   Корнелия Нинова заяви още:        ", "date": "2018.06.04", "title": "Нинова гневна: Защо се орязват парите за земеделците, а се увеличават парите за еврочиновниците?"}
{"url": "http://epicenter.bg/article/Melaniya-nyama-da-pridruzhi-Tramp-na-sreshtata-s-Kim-Chen-un-v-Singapur/155918/7/0", "text": "Първата дама на САЩ Мелания Тръмп няма да придружи съпруга си, президента Доналд Тръмп, на срещата на върха на Г-7 тази седмица в Квебек, в Канада, нито в Сингапур на 12 юни за срещата му със севернокорейския лидер Ким Чен-ун. Това предаде АП, като се позова на говорителката на госпожа Тръмп - Стефани Гришам.   \"Тя няма да присъства на Г-7 и засега няма планове да пътува до Сингапур\", каза говорителката.   Миналата година Мелания Тръмп направи \"международен дебют\" на срещата на върха на Г-7 в Италия и след това на форума на Г-20 в Германия. Обикновено съпругите и съпрузите на лидерите имат отделна програма за срещите на върха, отбелязва АП.   Г-жа Тръмп не придружи съпруга си и за уикенда в Кемп Дейвид, където той отиде с дъщерите си, зет си и най-големия си син. Тя не се е появявала на публично място откакто в средата на май бе приета в болница с бъбречен проблем, който според Белия дом е бил доброкачествен.   Гришам каза, че първата дама се среща с хора от екипа си и работи по проекти. Предвидено е тя да бъде днес с президента, който ще бъде домакин на прием без присъствие на журналисти.    ", "date": "2018.06.04", "title": "Мелания няма да придружи Тръмп на срещата с Ким Чен-ун в Сингапур"}
{"url": "http://epicenter.bg/article/Velikobritaniya-vdiga-ogranicheniyata-za-visoko-kvalifitsirani-migranti/155921/7/0", "text": "Във Великобритания правителството ще оповести вдигане на ограниченията на визи за високо квалифицирани мигранти, заради които на повече от 1 000 лекари бе отказан достъп до Великобритания. Това става след като новият министър на вътрешните работи Саджид Джавид обеща промени в миграционната политика, съобщи БНР.   Премиерът Тереза Мей е под постоянен натиск да облекчи визовите ограничения, включително и от министъра на здравеопазването Джеръми Хънт, особено след като през последните месеци стана ясно, че секторът изпитва недостиг от лекари.   Мей на практика нямаше и голям избор да не се съгласи след като в неделя вътрешният министър Саджид Джавид публично обяви по Би Би Си, че се дистанцира от някои аспекти на миграционната политика, включително визите за високо квалифицирани работници.   Предшественичката на Саджид Джавид – Амбър Ръд, която пък наследи поста от Тереза Мей – бе критикувана по въпросите на миграцията, но Джавид веднага обяви, че смята да остави следа по време на престоя си като министър. Освен решаването на проблема с визите за високо квалифицирани работници той обеща също преразглеждане на смятаната от някои като „политика на създаване на враждебна среда за имигрантите“ след скандала с „поколението Уиндръш“.", "date": "2018.06.04", "title": "Великобритания вдига ограниченията за високо квалифицирани мигранти"}
{"url": "http://epicenter.bg/article/Vitsepremier-na-Yaponiya-vrashta-zaplatata-si-za-godina-nazad/155928/7/0", "text": "Вицепремиерът и финансов министър на Япония Таро Асо ще върне заплатата си за една година назад. Това се възприема като знак за покаяние за подправянето в оглавяваното от него ведомство на документи, свързани с компанията на личен приятел на премиера Шиндзо Абе.   Във връзка със скандала ще бъдат наложени различни наказания на още 20 чиновници от министерството, съобщава БГНЕС.   Годишната заплата на Асо е 20,9 млн. йени, (около 189 500 долара).   Междувременно японската прокуратура вече взе решение за завеждане на наказателно дело срещу чиновниците, подправили служебни документи. Тези действия във финансовото ведомство предизвикаха възмущение от страна на опозицията, която има намерение да поиска оставката на вицепремиера.   На 12 март японското финансово министерство призна – под натиска на опозицията и медиите, че на фалшификация са били подложени 14 представени в парламента документи за сделката с парцел земя. Той е държавна собственост и беше продаден на цена седем пъти по-ниска от пазарната. „Късметлията“ бил личен познат на съпругата на премиера. В центъра на скандала е компанията „Моритомо гакуен“, която е собственик на частни учебни заведения и е известна с националистическия си уклон в педагогическата дейност.", "date": "2018.06.04", "title": "Вицепремиер на Япония връща заплатата си за година назад"}
{"url": "http://epicenter.bg/article/-Speys-eks--otlozhi-parviya-turisticheski-polet-do-okolnostite-na-Lunata--SNIMKI-/155930/7/0", "text": "Компанията „Спейс екс“ измести напред срока за осъществяване на първия полет с космически туристи до орбита около Луната, съобщи \"Уолтстрийт джърнъл\", цитира  Dariknews .   Стартът бе планиран за тази година, но компанията реши, без да посочва причини, да го отложи за средата на 2019 г. Не е изключено и тази дата да се окаже временна. Говорител на компанията Джеръми Глисън потвърди отлагането, като увери, че компанията не се отказва от плановете за туристически полет до спътника на Земята.   Основателят на „Спейс екс“ Илън Мъск, представи Big Falcon Rocket (BFR) през септември 2017 г. Системата включва многократно използване на първата и втората степен и пилотиран кораб, събиращ 200 души. Тя е предназначена за околоземни полети, изстрелвания на космически апарати, както и мисии към Луната и Марс.   Тази ракета би трябвало да замени и всички действащи или създавани ракети или кораби на „Спейс екс“.   Според компанията BFR ще заработи до десетилетия и ще е способна да превозва около 100 души в земните предели или до Марс. По-малко от час ще ѝ е нужен, за да достигне практически до всяка точка от земната повърхност, а стойността на билета ще бъде по-висока от икономичната класа в презокеански лайнер, но по-ниска от бизнес класата (няколко хиляди долара)   „Спейс екс“ намали с 40% планираните 28 изстрелвания за тази година. Спадът отразява намаляването на поръчките за строителство и извеждане на търговски спътници в космоса.   НАСА отложи до пролетта на 2019 г. началото на редовните пилотирани космически полети с кораби на \"Спейс Екс\" и \"Боинг\" заради опасения за риск от аварии. За доставки до Международната космическа станция американците използват корабите \"Сигнус\" на компанията \"Орбитал Ей Ти Кей\" и \"Дракон\" на \"Спейс Екс\".  ", "date": "2018.06.04", "title": "„Спейс екс“ отложи първия туристически полет до околностите на Луната"}
{"url": "http://epicenter.bg/article/Gazprom-otpuska-kredit-ot-2-142-miliarda-evro-na-operatora-na-stroitelstvoto-na--quot-Turski-potok-quot-/155932/7/0", "text": "Съветът на директорите на Газпром е одобрил предоставяне на кредит от 2,142 млрд. евро на компанията оператор на проекта \"Турски поток\" Саут стрийм транспорт (South Stream Transport), предаде ТАСС, цитира БТА.   Заемът се отпуска за попълване на оборотните средства и е с лихва от 3,98 процента, като се предвижда да бъде върнат най-късно на 30 декември 2023 година.   В края на май Газпром и правителството на Турция подписаха протокол за сухопътния участък на транзитната линия на газопровода \"Турски поток\" за доставки на руски газ до европейските потребители.   В допълнение към протокола Газпром и турската Боташ (Botas) сключиха споразумение за основните условия и параметри за строителство на участъка. Подписаните документи позволяват да се премине към практическите стъпки по изпълнението на проекта. Със строителството на сухопътния участък ще се заеме съвместната проектна компания ТюркАкъм газ ташима (TurkAuim Gaz Tasimsa A.S.), която ще бъде създадена на паритетна основа.   Преди време председателят на управителния съвет на руския газов холдинг Виталий Маркелов, съобщи, че Газпром води преговори по маршрута на втората линия на \"Турски поток\" на територията на Турция. При телеконференция вицепрезидентът на Газпром Александър Медведев каза, че в най-скоро време компанията окончателно ще опрели маршрута на втората линия на \"Турски поток\" за снабдяване на страните от Южна и Югоизточна Европа. По думите му сега се обсъждат два основни варианта в съответствие с процедурите в ЕС и Еврокомисията. Като потенциални пазари той посочи Гърция, Италия, България, Сърбия и Унгария.   Газпром започна изграждането на морския участък на \"Турски поток\" през май 2017 г.", "date": "2018.06.04", "title": "Газпром отпуска кредит от 2,142 милиарда евро на оператора на строителството на \"Турски поток\""}
{"url": "http://epicenter.bg/article/Kim-Chen-un-smeni-voennoto-rakovodstvo-predi-razgovorite-s-Tramp/155933/7/0", "text": "Севернокорейският лидер Ким Чен-ун е уволнил трима генерали от висшето военно командване на страната, съобщи южнокорейската агенция Йонхап, цитирана от БНР. Анализаторите свързват този ход с подготовката на историческата среща между Ким и американския президент Доналд Тръмп на 12 юни в Сингапур.   Според източници на Йонхап, сред заменените ръководители е досегашният министър на отбраната, който е наследен от негов по-умерен заместник.    Наблюдатели, цитирани от южнокорейската агенция, смятат, че лидерът Ким се опитва да увеличи политическия контрол върху Корейската народна армия, за да подготви страната за ядрено разоръжаване и отваряне към света.    Според руската агенция РИА-Новости, Ким Чен-ун може да се срещне с руския президент Владимир Путин през септември в рамките на Източния икономически форум в град Владивосток. Агенцията се позовава на свои дипломатически източници, според които други варианти за преки разговори между двамата също се обсъждат.    Миналата седмица руският външен министър Сергей Лавров се срещна с Ким в Пхенян и покани лидера на комунистическата страна да посети Русия. Като президент Путин се е срещал с предишния севернокорейски лидер Ким Чен Ир.    ", "date": "2018.06.04", "title": "Ким Чен-ун смени военното ръководство преди разговорите с Тръмп"}
{"url": "http://epicenter.bg/article/Desetki-otmeneni-i-zabaveni-poleti-na-letishteto-v-Hamburg/155934/7/0", "text": "Самолети от Варна и Бургас успешно са кацнали тази сутрин на летището в германския град Хамбург. Предвидените за утре полети от Варна, Бургас и София към Хамбург за момента не са отменени, съобщи БНР. По план трябва да се осъществят и курсовете от германския град към България.  Вчера петият по големина аеропорт в Германия – този в Хамбург, беше парализиран заради токов удар. Редица полети бяха отменени и тази сутрин, въпреки възстановяването на работата.  След като летището спря да работи вчера около 10.00 часа, електрозахранването беше частично възстановено, но полетите до края на деня бяха отменени. Управата на аеропорта не даде подробна информация, но съобщи в Туитър, че работи бързо за отстраняване на повредата. Общо 200 полета от летището в Хамбург и 200 пристигащи на аерогарата бяха планирани в неделя, от които само няколко успяха. Множество полети бяха пренасочени - пътници, които трябваше да кацнат в Хамбург, кацаха в Бремен, Берлин, но също и в Копенхаген, пише ARD.  Хиляди пасажери прекарваха часове пред сградата, надявайки се да могат да напуснат.  Според информация от летището повече от 30 000 пътници са били засегнати от анулирането на полетите. Около 90 души са останали да пренощуват там.  Говорителката на летището, Катя Бром, съобщи, че ще има закъснения и през деня.  Най-малко 12 кацащи и 23 излитащи от общо 214 пристигащи и 214 заминаващи бяха анулирани. Това се дължи и на факта, че някои от самолетите не са могли да кацнат в неделя и следователно няма как да са на разположение сега, каза Бром.  Летището публикува на своята начална страница информация за анулирането на полети.  Пътниците, които са били засегнати от анулиране на полети в неделя или са резервирали полет от Хамбург в понеделник, са помолени да се свържат с авиокомпанията си преди пристигането си на летището.  Във връзка с финансовите обезщетения за пътниците, от Европейския потребителски център Германия съобщиха, че не е ясно дали авиокомпаниите носят отговорност, защото по закон те не трябва да компенсират, ако полетите трябва да бъдат отменени поради \"извънредни обстоятелства\". Според Центъра това включва например стачки, изключително лошо време, рискове за сигурността и политическа нестабилност. Дали прекъсването на електрозахранването е част от това, трябва да бъде изяснено.  Очаква се от утре въздушният трафик да е нормален, съобщи говорителката на летището.", "date": "2018.06.04", "title": "Десетки отменени и забавени полети на летището в Хамбург"}
{"url": "http://epicenter.bg/article/Sarbiya-strupa-voyski-na-granitsata-s-Kosovo/155942/7/0", "text": "Сърбия е изпратила военни части и жандармерия на границата с Косово, съобщиха информационни агенции, предаде  bTV .   Според Kosovapress сръбската армия и жандармерия контролират всички, които влизат или напускат Косово. Информацията се потвърждава и от белградското радио Б92 и в.\"Блиц\".   Източници твърдят че е първият случай, откакто Косово обяви независимостта си през 2008 г., в който Сърбия изпраща армията си на общата им граница.   Причините за този ход засега са неизвестни.   Държавната сръбска телевизия Ер Те Ес съобщи днес, че президентът Александър Вучич е отхвърлил т.нар „американски пакет” за разрешаването на кризата между Косово и Сърбия. Той предвиждаше повече права и административна самостоятелност за сръбските общини в младата република и техен собствен вицепрезидент срещу приемане на Прищина в международните организации като ООН и, в перспектива – ЕС.   Според Вучич обаче косовските власти години наред пречат на сръбското самоуправление и така предложеният вариант става напълно несъстоятелен.  ", "date": "2018.06.04", "title": "Война на Балканите? Сърбия струпа войски на границата с Косово"}
{"url": "http://epicenter.bg/article/Pitat-Merkel-znaela-li-e-za-propuskite-vav-federalnata-sluzhba-za-bezhantsite/155945/7/0", "text": "Германският канцлер Ангела Меркел е под засилен натиск да вземе отношение по твърденията, че още миналата година е знаела за нередностите в работата в едно от управленията на Федералната служба по проблемите на бежанците и мигрантите, предаде Асошиейтед прес. За тези проблеми се разбра едва наскоро - че са удовлетворени молби на мигранти, които може да са имали екстремистко минало.  Неделното издание на вестник \"Билд\" съобщи, че се е сдобило с документи, показващи, че Меркел е била информирана по въпроса още в началото на 2017 г. от бившия началник на Федералната служба по проблемите на бежанците и мигрантите.  Миналата седмица германският министър на вътрешните работи Хорст Зеехофер лиши до второ нареждане филиала на службата в Бремен от правомощия да се произнася по случаи на кандидати за убежище.  Причината бяха обвинения, че филиалът неправомерно е удовлетворил стотици молби за бежански статут.  Вчера генералният секретар на Германската социалдемократическа партия (коалиционните партньори на Меркел) Ларс Клингбайл заяви, че канцлерът трябва да обясни кога е научила за проблемите.  През 2015 и 2016 г. Германия прие над 1 милион бежанци и мигранти.  Вчера германското министерство на вътрешните работи потвърди, че от 2000 г. поради нарушаването на правилата в Бремен при обработка на молби за бежански статут е дадено разрешение за пребиваване в Германия на десетки хора, които може би са имали екстремистко минало, предаде ДПА.  Потвърждението дойде след журналистическо разследване, стигнало до извода, че в Бремен в над 80 случая са издадени разрешителни за пребиваване в Германия на хора, свързани с екстремистки среди.  Правителството на най-голямата германска провинция – Бавария, разработва собствен план за ускоряване на процедурите по разглеждане на молбите на кандидатстващите за убежище и депортирането от страната на онези от тях, които получат отказ, съобщава вестник \"Der Münchner Merkur\", цитиран от Агенция \"Фокус\".  Планът, предложен от министъра на вътрешните работи на ФРГ и лидер на Християнсоциалния съюз (ХСС) Хорст Зеехофер предвижда създаването на специални центрове за първоначален прием на мигранти, в които по ускорена процедура ще бъдат обработвани молбите им за получаване на бежански статут. Оттам насетне мигрантите ще бъдат разпределяни в други съоръжения, но само при условие, че имат шансове за убежище. Останалите ще бъдат депортирани от Германия.  Планира се също създаването на центрове за временно настаняване на лицата, които се опитват да избегнат извеждането им от страната. Правото на пребиваване в Германия ще бъде отказано на онези мигранти, които създават проблеми в центровете за бежанци или използват сила срещу полицейски служители. Властите в Бавария ще осигурят допълнителни самолети за депортиране на отхвърлените кандидати за убежище.  Към настоящия момент за осигуряването на самолетите се грижи федералното правителство в Берлин. Зеехофер подчерта, че ускоряването на процедурите по депортиране на мигрантите ще направи Бавария по- малко привлекателна за кандидатстващите за закрила. „Бихме искали да станем образец за другите федерални провинции“, подчерта лидерът на ХСС. Планът съдържа и други предложения, като например на кандидатстващите да не им бъдат раздавани пари, а специални карти, с които може да получават храна и дрехи. Съответната инициатива ще бъде разгледана в регионалния парламент в Мюнхен във вторник, 5 юни. Ако бъде одобрен, законът ще влезе в сила в началото на август.    ", "date": "2018.06.04", "title": "Питат Меркел знаела ли е за пропуските във федералната служба за бежанците"}
{"url": "http://epicenter.bg/article/Rumanskite-vlasti-gotovi-da-konfiskuvat-parite--prashtani-ot-chuzhbina/155948/7/0", "text": "Румънската държава възнамерява да конфискува парите, изпращани в страната от живеещи в чужбина румънци, ако не са съпроводени от документи за доказване на произхода им, пише в. „Адевърул“, цитиран от БТВ.  Правителството е приело на заседание миналата седмица проектозакон, иницииран от Националната служба за предотвратяване и борба с прането на пари, който предвижда сумите над 2000 евро, изпращани в страната, да бъдат придружавани от документ за произход. В противен случай парите ще бъдат конфискувани.  Проектът не е бил обявен от правителството преди заседанието в четвъртък, но се появява в списъка на одобрените проекти, отбелязва изданието.  Нормативният акт ще бъде изпратен за обсъждане и приемане в парламента и след това за обнародване от президента Клаус Йоханис.  Инициативата беше критикувана от представители на опозицията. Сенаторът от Национално-либералната партия (НЛП) Флорин Къцу обвини управляващата Социалдемократическа партия (СДП), че се опитва да запълни дупката в бюджета с парите на румънците от диаспората.  „Значи всички румънци, които пращат пари от чужбина, са смятани за престъпници, ако не докажат с документи, че не са? Не е ли ирония? СДП всеки ден крещи за презумпцията за невинност, но изглежда това правило трябва да се отнася само за тях. Останалите румънци всички сме престъпници и терористи, ако не докажем невинността си“, написа във „Фейсбук“ сенаторът.  ", "date": "2018.06.04", "title": "Румънските власти готови да конфискуват парите, пращани от чужбина"}
{"url": "http://epicenter.bg/article/Putin-predi-vizitata-si-v-Avstriya--Rusiya-nyama-za-tsel-vnasyaneto-na-razkol-v-Evropa-/155950/7/0", "text": "В навечерието на визитата си в Австрия държавният глава на Руската федерация Владимир Путин увери, че Москва няма за цел да внася разкол в Европа, а тъкмо обратното – Москва е заинтересована от единен и благоденстващ ЕС, отбелязва вестник „Российская газета“. „Нямаме за цел да разединяваме някой или нещо в ЕС. Точно обратното – заинтересовани сме от единен и процъфтяващ ЕС, защото той е наш важен търговски и икономически партньор“, подчерта Путин в интервю за австрийски телевизионен канал, който не е уточнен от редакцията. Путин пристига във Виена на 5 юни, припомня вестникът. По-рано канцлерът на Австрия Себастиан Курц заяви, че Виена би искала да допринесе за подобряването на диалога с Москва. На свой ред вицеканцлерът Хайнц-Кристиан Щрахе призова за отмяна на западните санкции срещу Русия.    ", "date": "2018.06.04", "title": "Путин преди визитата си в Австрия: Русия няма за цел внасянето на разкол в Европа!"}
{"url": "http://epicenter.bg/article/Belgrad-oproverga-informatsiyata-na-kosovskite-medii-za-izprashtaneto-na-voyski-po-granitsata/155951/7/0", "text": "Полицията и армията на Сърбия опровергаха докладите на косовските медии за увеличаване на присъствието на жандармерия и военни по границата с най-младата държава на Балканите, предава белградският телевизионен канал N1, цитиран от агенция „Фокус“.   Представител на полицейските сили заяви за телевизията, че ситуацията по границата е „нормална и и че офицерите контролират преминаването както обикновено\", докато армията заяви, че не е била разгърната в Рудница, близо до ГКПП „Ярине“.   Медиите в Косово съобщиха по-рано, че е засилено присъствието на полицейски и армейски сили, контролиращи преминаването на границата с Косово.   Стана ясно, че парламентът на Косово отложи дебата за диалога със Сърбия, съобщава електронното издание Gazeta Express, цитира „Фокус“. Изданието припомня, че от депутатите се очакваше да обсъдят и гласуват платформата на правителството за последната фаза на диалога между Прищина и Белград, която дава на президента Хашим Тачи водеща роля в преговорите.   Председателят на парламента Кадри Весели отправи въпрос към народните представители дали искат да продължат с точките от дневния ред от предишната пленарна сесия или да започнат нова сесия. След гласуване депутатите решиха да продължат сесията с точките от дневния ред, останали от предишната пленарна сесия.   На предложението на правителството за упълномощаване на президента Хашим Тачи като главен преговарящ в последната фаза на диалога със Сърбия се противопоставиха опозиционните партии, които обявиха, че депутатите им ще гласуват против платформата на правителството. „Самоопределение“ на Албин Курти също е против Тачи да бъде главен преговарящ с Белград.", "date": "2018.06.04", "title": "Белград опроверга информацията на косовските медии за изпращането на войски по границата"}
{"url": "http://epicenter.bg/article/Putin-podpisa-zakona-za-kontrasanktsite-sreshtu-SASht-i-Zapada/155956/7/0", "text": "Руският президент Владимир Путин е подписал закон, озаглавен \"Мерки за въздействие върху неприятелските действия на САЩ и други чуждестранни държави\". Съответният документ е бил публикуван на официалния портал за правна информация, съобщават руските медии, цитирани от Нюз.бг.  Законът влиза в сила от деня на неговото официално публикуване.  Документът позволява налагането на контрасанкции в отговор на \"враждебните действия на САЩ и други страни\". Мерките могат да се прилагат за държави, организации, намиращи се под тяхна юрисдикция, а също така за отделни длъжностни лица и граждани.  Автори на законопроекта са председателят на Държавната дума Вячеслав Володин и ръководителите на отделните парламентарни групи. По време на разглеждането на законопроекта в долната камара на парламента съдържанието му значително се е променило. В първоначалната версия правителството получаваше правото на 16 ответни мерки. На второ четене на документа обаче останаха само шест контрамерки.  Законопроектът позволява налагането и на други ограничения - \"в съответствие с решението на президента, за да може да се реагира бързо на променящата се обстановка\".  Във втората редакция на документа е било изключено споменаването на конкретни отрасли, стоки и услуги. Контрасанкциите няма да обхващат стоки от жизненоважно значение, включително лекарства.  Също така от проекта е отпаднала нормата, заради която почти всички руски компании и банки с чуждестранно участие биха могли да бъдат ударени от контрасанкциите.  ", "date": "2018.06.04", "title": "Путин подписа закона за контрасанкците срещу САЩ и Запада"}
{"url": "http://epicenter.bg/article/Bil-Klintan-napisa-roman----quot-Prezidentat-izchezna-quot-/155963/7/0", "text": "Бившият американски президент (1993 – 2001) Бил Клинтън и авторът на бестселъри Джеймс Патерсън издават тази седмица съвместен роман за президент, който изчезва, докато се опитва да предотврати апокалиптична кибератака, съобщи АП, цитирана от БТВ.  Макар и трилърът The President Is Missing (Президентът изчезна) да е художествена измислица, и двамата автори се кълнат, че това би могло наистина да се случи.  Сътрудничеството между президента и писателя е по идея на вашингтонския адвокат Робърт Барнет, който се грижи за авторските сделки и на двамата.  Клинтън и Патерсън залагат на специфичния си опит, за да напишат романа от 500 страници, който оглави списъка на бестселърите на „Амазон“ още преди да е излязъл в продажба.  Това е първият роман на Бил Клинтън, макар и вече да е издал биографията си „Моят живот“. Той не е трябвало да прави проучвания, за да разкаже на читателите какво е човек да седи в кризисната зала в Белия дом или да те информират за възможна терористична атака, или пък направо да изчезнеш.  „Джим искаше да е автентично – каза Бил Клинтън по време на интервю в х-л „Риц-Карлтън“. – Това означава: А) физическата обстановка трябва да е автентична; Б) процедурите трябва да са автентични и взаимоотношенията между президента и сътрудниците му, и всички световни лидери, и всичко трябва да създава усещане за реалност, дори как работят тайните служби“.  Анотации за романа написаха Мери Хигинс Кларк, Уолтър Мозли и дори авторът на „Хамилтън“ Рон Черноу. Историкът каза, че първоначално изпитвал съмнения за проекта, но е впечатлен от „стилистичното съчетаване“ между двамата автори.  „Предполагам, че живият ритъм идва от Патерсън, но няма съмнение, че автентичността на подробностите се дължи на годините, прекарани от Клинтън в Белия дом – написа Черноу. – Усещането от книгата е, като да е написана от вътрешен човек“.  Сътрудничеството с президента Клинтън е върхът в кариерата ми, сподели Патерсън, който има зад гърба си над 100 творби, преобладаващо трилъри.  Клинтън пък призна, че да работи с Патерсън е било страхотно, и че му е фен от дълго време.  Бил Клинтън е сред малкото президенти, захванали се да пишат роман – по идея на Франклин Рузвелт няколко автори пишат романа „Загадъчният сюжет на президента“, а роман публикува и Джими Картър.    ", "date": "2018.06.04", "title": "Бил Клинтън написа роман - \"Президентът изчезна\""}
{"url": "http://epicenter.bg/article/Analizat-na-ISA--Radev-se-prevrashta-vav-vodeshta-alternativa--vazmozhna-e-smyana-na-ministri-sled-yuli/155929/11/0", "text": "      България в опит за сложен баланс между Брюксел, Кремъл и Вашингтон   - Размразяване на отношенията София - Москва - Президентът – още една крачкакъм създаване на алтернатива - ГЕРБ с проблем за позиционирането сислед завоя към Русия - Нинова закъснява с обновлението на БСП - Хлад между ЕС и САЩ, - Тръмп се опитва да удари Германия     . Не се търси вътрешен лост за просперитет и развитие, а се разчита на външни фактори и помощ – кохезионните пари (от Запада) и гранд-инвестиционни проекти (Китай, Русия). Историята е доказала и показала, че нито една държава не е успяла с подобна политика.    на страната, в своеобразен гарант на демокрацията, в политически център на недоволството от управлението и от статуквото. Готовността му да даде подкрепа на партии – нови или съществуващи – вече бе неколкократно ясно заявена.   . Съставът на делегацията (премиер и петима министри) предполагаше подписването поне на някакъв пожелателен меморандум. Участието в разговорите  на министър на финансите и вицепремиер по еврофондовете няма политическо обяснение. Министрите на енергетиката и туризма дори не се срещнаха с руските си колеги. Опитите за представяне на желаното за реално се сблъскаха с новия леден прагматизъм, който доминира в Кремъл – газовият хъб „Балкан“ е българско желание, АЕЦ “Белене“ е от компетенциите за Европейската комисия, за евентуалното отклонение на „Турски поток“ към България да се говори с Ердоган.  и оттук насетне ще работи по линия, която може да гарантира руските интереси (търговски, икономически, енергийни, геополитически, включително дестабилизационни). Борисов и ГЕРБ се опитват да променят отношението на Кремъл към себе си, което бе стигнало най-ниската си точка през последните години. Важно е да се отбележи, че Радев имаше среща на четири очи  с Путин (40 минути), докато такава не бе осигурена на Борисов.   . Премиерът вече е поканен в Народното събрание да отчете резултатите от посещението си в Москва – нещо, което не се случваше след предишните му външнополитически совалки. 44-то Народно събрание трябва да влезе във водещата си конституционна роля, която открито пренебрегваше от началото на своето конституиране насам.   . Фактът, че един енергиен проект има подобна сила е показателен за крехкостта на днешната българска политическа система. Темата ще доведе и до активизиране на различни геополитически влияния съобразно интересите на конкретните субекти. Обществените нагласи изглеждат апатични, с което разсместванията остават основно в институционален и партиен план. Темата тепърва ще се развива с реални проекции на влияние в парламентарната и извънпарламентарна политика.   , като богатството на определена прослойка нараства, докато сред най-бедните се задълбочават негативните тенденции. Продължителността на живота и доходите в България остават най-ниски в ЕС, което е индикатор и за качеството на живот в страната.   . Даването на пари срещу протестност не решава средносрочно и дългосрочно проблемите нито на протестиращите, нито на обществото.     , като намира повод да се излее в тематични, локални и браншови протести, в социалните мрежи, в осмиващи кампании.    Търси се начин за пробиване на контрола. В тази ситуация ГЕРБ все по-трудно ще удържа властта, като не изключваме и силови опити за тов (Изборите в Галиче подсказват това.)    БСП не е подготвена да посрещне кризата, като един от най-реалистичните варианти за излизане от нея са предсрочни парламентарни избори.    , то стабилизира партията и ѝ даде дългосрочна перспектива. Нинова обаче няма време. Обновлението, което направи на централно ниво, трябва да продължи в регионите с радикални, безкомпромисни и нестандартни мерки.   , инженерен или ситуационен проект.   Проведените частични местни избори в десет малки села, начело с емблематичното Галиче, показаха, че деградацията на изборния процес продължава с пълна сила  насилие, фалшификации, физическо упражняване на власт, патронаж на служби, злоупотреби с власт. При тази ситуация се очакваше вотът там да мине в максимална степен в среда на честна надпревара, съобразяване с правила, търсене на що-годе морален пример в надпреварата. Нищо подобно не се случи и всички уродливи практики взеха връх и опорочиха вота.    и Европейската комисия е едновременно унизително за страна членка на ЕС, но и показателно, че казусът ще има дълъг живот и ще е проблем за управлението. Демокрацията си е отишла почти безвъзвратно от останките на българските села.   . Всяка от страните има свои интереси, а големите държави се съобразяват с вътрешните си реалности, особено що се отнася до големи интереси с влияние върху изборите. В такива моменти трябва да имаш група, която дава тежест и може да преговаряш. България няма група в рамките на ЕС и изостри отношенията си с единствените възможни такива.   , въпреки че бяха заявени като приоритетни на старта на ротационното председателство. Страната изпада от „твърдото ядро“, включително и от т.нар. група на „втора скорост“, където мнозинството страни са членове на едно от двете споразумения.   . Остава отворен въпросът дали България ще подаде молбата си за механизма ERM 2, както бе заявено.   . ЕС поддържа протоколна любезност, съпричаност, но запазва критичен тон на бюрократично ниво, като остава поле за изяви на големите национални държави.    като се изключи доклада на Държавния департамент, което някои отдават на обърканата политика на Тръмп и пасивния характер на новия американски посланик в София. , въпреки демонстрирания скептицизъм от руската страна заради спрените големи енергийни проекти. Китай също показва интерес към работа в региона и конкретно в България, но по своя по-дискретен и прагматичен начин, който не обича прекалената показаност и изпреварващи декларативности.    (Съвета на ЕС и ЕС-Западни Балкани) завършиха с различни резултати. При първата Европейският съвет реши, че ЕС остава страна и ще изпълнява Иранското ядрено споразумение в рядък момент на единство и решителност. Едностранното оттегляне от Иранското споразумение от страна на Тръмп е директен удар срещу Европа. То нанася тежки вреди на европейската сигурност (мигранти и войни), енергетика (евентуална диверсификация на газови доставки) и бизнес (удар по големите европейски фирми, които навлязоха на огромния ирански пазар след падането на санкциите).    по отношение на разширяването на Съюза. Темата дори не бе обсъдена на вечерята на Съвета на ЕС, а бе отложена за дискусия след две години в Хърватия. Очевидно е, че двигател с централна тежест за случващото се в региона ще остане доминираният от Германия и Великобритания „Берлински процес“.  (продължаващ блокаж на спора за името на Македония, липса на обозрима перспектива за членство, недоволство от политическото лидерство в отделните страни по въпроса, включително с антиправителствени протести в Албания и задълбочаващо се разделение между ентитетите в Босна). Всичко продължава в техническите измерения на процеса, които са неразбираеми за широката публика и не носят политически маркетингов заряд. Срещата не бе отбелязана като значима или историческа, освен като информационни дописки, в нито една страна на ЕС с изключение на България.   . Личи хаосът в говоренето по темата. Различни лица от кабинета на всякакви постове тестват различни варианти, от което се разбра, че българската страна няма позиция. Даването на разнопосочни сигнали от Министерски съвет, Министерство на отбраната и МВнР по темата е сигурен начин за загуба на позиции. Политиката всички да са външни министри е контрапродуктивна, а тезата, че България няма претенции към географски понятия е силно обезпокоителна и безспорно е отстъпление от националната политика.   Като опасен определяме натиска върху Българската православна църква да приеме поканата за участие в тържествата за създаването на Охридската архиепископия . Подобни призиви, протести и груб натиск зачестиха и на преден план излиза въпросът за антибългарския им характер и задкулисни интереси.      е на път да се превърна в централен проблем за Европейския съюз и Еврозоната. Невъзможността там да се състави работещо правителство влияе зле на европейската икономика. Дълговете на страната веча са 132% от БВП, който надмина гръцкия. Италия обаче е прекалено голяма, за да бъде оставена да фалира. Отпуснатият от ЕЦБ заем от 600 милиарда евро не успява да реши проблемите, а и заради политическия блокаж няма кой да управлява нормално финансите на страната и да взима необходимите мерки. Чуват се гласове за връщане към лирата. Мерки трябва да се вземат за милионите мигранти, които наводниха страната през Средиземно море и които бяха централната тема в предизборната кампания с обещания за депортацията им обратно в Либия.   - ПРЕЗИДЕНТЪТ - ОЩЕ ЕДНА КРАЧКА КЪМ СЪЗДАВАНЕ НА АЛТЕРНАТИВА - КАЗУСЪТ АЕЦ „БЕЛЕНЕ“ РАЗБЪРКА ПОЛИТИЧЕСКИЯ ПЪЗЕЛ - СРЕЩАТА 16+1 В СОФИЯ: НАДЕЖДИ И НАПРЕЖЕНИЯ - БЛОКАЖ НА ШЕНГЕН И ЕВРОЗОНАТА   - ЗДРАВЕОПАЗВАНЕТО – ПОРЕДНО ОТЛАГАНЕ НА НЕИЗБЕЖНИТЕ МЕРКИ - ПРОБЛЕМЪТ С ПРЕВОЗВАЧИТЕ НАПРАВИ ВИДИМИ РАЗЛИЧИЯТА ИЗТОК-ЗАПАД   - ГЕРБ С ПРОБЛЕМ ЗА ПОЗИЦИОНИРАНЕТО СИ СЛЕД ЗАВОЯ КЪМ РУСИЯ - НИНОВА ТРЯБВА ДА ПРОДЪЛЖИ С ОБНОВЛЕНИЕТО НА БСП - ОБЕДИНЕНИ ПАТРИОТИ – НА РАЗЛИЧНИ ПОЗИЦИИ, НО ЗАЕДНО ВЪВ ВЛАСТТА - ДПС НЕ ПРЕМИНАВА ЧЕРВЕНИТЕ ЛИНИИ ЗА ЕС И НАТО - ЕКСПЕРИМЕНТЪТ „ВОЛЯ“ ПРОДЪЛЖАВА - АКТИВИЗАЦИЯ НА ИЗВЪНПАРЛАМЕНТАРНИТЕ ПАРТИИ   - ХЛАД МЕЖДУ ЕС И САЩ – ЕВРОПЕЙСКИЯТ СЪВЕТ В СОФИЯ - ЗАПАДНИТЕ БАЛКАНИ – В ДНЕВНИЯ РЕД НА СОФИЯ, НО ИЗВЪН ОСНОВНИЯ ФОКУС НА ЕС   - ТРЪМП СЕ ОПИТВА ДА УДАРИ ГЕРМАНИЯ, ЗА ДА ОТСЛАБИ ДОКРАЙ ЕС - РУСКАТА ФЕДЕРАЦИЯ – СЕРИОЗНИ УСИЛИЯ ЗА СБЛИЖАВАНЕ С ЕС - ГЪРЦИЯ - СПОРАЗУМЕНИЕТО ЗА ИМЕТО НА МАКЕДОНИЯ СЕ ОТДАЛЕЧАВА - РУМЪНИЯ: БУМ НА ПРЕКИТЕ ЧУЖДИ ИНВЕСТИЦИИ - ТУРЦИЯ В ЗРЕЛИЩНА ПРЕДИЗБОРНА ОБСТАНОВКА - КОСОВО В НАВЕЧЕРИЕТО НА ТЕЖКИ ПРЕГОВОРИ С БЕЛГРАД - АЛБАНИЯ: РАЗОЧАРОВАНИЕ ОТ СРЕЩАТА ЕС-ЗАПАДНИТЕ БАЛКАНИ - КИПЪРСКИЯТ ВЪПРОС ПРЕД ДИЛЕМА     политолог Изпълнителен директор на Институт за стратегии и анализи Институт за стратегии и анализи    (Румъния )  (Русия)  (Гърция, Кипър)  (Турция)      ", "date": "2018.06.04", "title": "Анализът на ИСА: Радев се превръща във водеща алтернатива, възможна е смяна на министри след юли"}
{"url": "http://epicenter.bg/article/-Der-Shtandart--V-Balgariya-Rusiya-kontrolira-parlament--partii--prezident--pristanishta-/155962/11/33", "text": "\"Те си имат собствено товарно пристанище, хиляди паметници и дори държавен глава, който цял живот е летял с руски изтребители. Инвестират тук толкова много, колкото в никоя друга източноевропейска страна (с изключение на Беларус), държат в джоба си поне четири от петте фракции в Народното събрание, а повечето възрастни хора в тази страна направо си припадат по тях. Да, руснаците са стъпили здраво в България. Поне 400 хиляди от тях притежават имоти по българското Черноморие, в планинските курорти или в столицата София. България е портата на Русия към ЕС\".   Така започва статия на австрийския \"Дер Щандарт\", озаглавена \"Българската привързаност към големия брат Русия\". Авторът Маркус Бернат пише, че макар от 2004 България да членува в НАТО, а от 2007 да е част и от ЕС, Големият брат от другия бряг на Черно море никога не е изпускал страната от сферата си на влияние.   \"Всяка информация, която се обсъжда в София, няма как до три часа да не бъде на бюрото на Владимир Путин\", е цитиран да казва бившият правосъден министър и лидер на партия \"Да, България\" Христо Иванов. По неговите думи, политическата сцена в България се дели не на ляво и дясно, а на проевропейски и проруски лагери. Енергийният сектор е най-важното стратегическо и икономическо поле за действие на руснаците в България. \"Газпром\" покрива нуждите на страната от природен газ, а \"Лукойл\" доставя нефт през собственото си пристанище в Бургас. И след като го преработи в гориво, го продава в собствената си верига от бензиностанции в цялата страна.   \"Росатом\" пък планира изграждането на следващата атомна електроцентрала в България. Този проект ту напредва (когато социалистите от БСП дойдат на власт), ту буксува (когато управлява дясноцентристката партия на Бойко Борисов), пише авторът на статията. Самият Борисов маневрира доста предпазливо между Брюксел и Москва. Твърди се, че повечето български политици имат бизнес интереси с Русия, но симпатиите за Путин сред широки слоеве от българското население са политически капитал, който се опитват да осребрят както социалистите, така и националистите, коментира австрийският журналист и продължава:   \"Докато несгодите обикновено се приписват на Запада и на прехода към дивия капитализъм, в колективното съзнание на българите Русия си остава Големият брат, помогнал им да се освободят от турско владичество и да положат основите на бъдещата си независимост. После, в годините на социализма, България живееше в икономическа симбиоза със Съветския съюз, а днес българите виждат в Путин лидера, който не се церемони с Брюксел и В България Москва може да разчита на социалистите от БСП, на партията на бизнесмените ДПС и на нейния олигарх Делян Пеевски, на дясноекстремистката партия \"Атака\" и на популистката формация на бизнесмена Веселин Марешки, който иска да организира референдум за излизането на България от НАТО.   А фактът, че премиерът Бойко Борисов не подкрепи новите западни санкции срещу Русия заради отравянето на Сергей Скрипал, със сигурност истински е зарадвал Кремъл. С други думи: двустранните отношения отново набират скорост, а разногласията от 2014 около замразяването на проекта \"Южен поток\" очевидно са забравени\", пише в заключение австрийският журналист Маркус Бернат.  ", "date": "2018.06.04", "title": "„Дер Щандарт“: В България Русия контролира парламент, партии, президент, пристанища..."}
{"url": "http://epicenter.bg/article/Nedko-Mitev--/155966/11/0", "text": "      - Ще ви кажа моето мнение – то е малко крайно, но почива на реални факти. Навремето, след промените през 89-та година, когато се планираше бъдещето на България, всичко е било много точно пресметнато - индустрия да нямаме, а земеделието да се обърне с краката нагоре. В земеделието има два отрасъла – единият е производството на пшеница и него не могат да го ликвидират.  -   - Защото изнасяме суровина - няма преработка на зърното. А това означава, че добавената стойност си остава там, където то е изнесено. В началото на прехода нашата пшеничка отиваше на Изток, но няколко кораба отидоха за курбан на камилите в Ирак и това направление беше спряно. След това пшеницата ни бе пренасочена само за Запад - основно за Италия, за Испания, за Германия, защото е с високи качества - висок глутен, няма фуражи, няма боклуци. От тази схема обаче печели само Запада, защото ние купуваме машините от Германия чрез лизинги, доставяме им зърното, от чиято преработка те печелят и така на практика подпомагаме на тяхната индустрия.  -    - Животновъдството беше буквално ликвидирано. В първите години на прехода масово се изклаха животните - за една година унищожихме 70% от българското животновъдство! Такова чудо никъде не е било, нито една друга източноевропейска страна не направи такъв погром в животновъдството. Ликвидирани бяха и всички ветеринарни служби! Сега няма кой да направи една проба както трябва, няма лаборатории, няма доктори, няма оплождане - няма нищо. Всичко е с краката нагоре! А по времето на комунизма с грижи се потискаха болестите по животните – пазеха се от заразни болести, от туберкулоза, левкозни болести, за което трябваше много сложно ветеринарно обслужване: доктори, карантини – всичко бе под контрол. За година-две вдигнаха ръце и всичко се разпадна.  -    - Ветеринарните служби смениха сертификатите за левкозата. Идват при нас на проверка и питам един професор да ми каже нещо ново, което да науча. Той ми отговаря: „Аз трябва да правя сирене и да показвам как се прави сирене, другото не ме интересува“. Левкозата е рак на кръвта на животните. За един литър мляко през млечната жлеза на кравата минават 80 литра кръв. Е, ако има левкоза – за какво мляко говорим? Животните направо трябва да заминават. Питам професора - поне от научна гледна точка не се ли интересува от това. Той вика: „Всеки си отговаря за стадата“. Затова сме болен народ! И една от причините е, че се консумира млечен продукт, в който има соматични ракови клетки.  -   - Да, но всеки си е заровил главата в пясъка, все едно, че няма да стигне до него. Ето отделенията в училище са пълни с 4-5-годишни болни деца. Къде отива нацията? Ако в Англия се случи такова нещо, се ликвидират всички стари животни. На тяхно място се купуват от Холандия и Дания четвърта-пета плантация крави. Качват ги на кораби, свалят ги на Острова, доят ги, за да могат да стигнат до стопанството, иначе не могат да издържат. Представете си какви усилия се полагат! Пример е и Малта. Там при една такава епидемия се ликвидира цялото стадо и за две години се направиха нови стада. При нас даже не се мисли по този въпрос. През 90-те години, когато се чудехме как да се приспособим към новите условия, на Запада, те вече са знаели как това да стане. Но кой да ни каже?  -    - През 70-80-те години на миналия век милиони декари от джунглата са опожарени – от Сингапур към Тайланд. През 1970-72 година във випуска ни имаше виетнамски студенти, част от тях ветерани от войната. Тогава показваха по телевизията как американците пръскат от самолет джунглата с раундъп - тотален, листен, системен хербицид. Унищожава всичко зелено. За 4-5 дни листата на всички растения в джунглата изсъхват и падат. След това с големите самолети хвърлят запалително вещество и запалват джунглата. После идват огромните машини, влизат в угарта и я изорават. На освободеното място сеят палми, които на петата година са цъфнали и дали палмово масло. Това е световна стратегия! Тя е за изхранване на човечеството, което през 2050 година ще бъде над 10 милиарда. И Големият брат си казва: По-добре отсега да подготвяме начини това население да се изхранва, иначе трябва да започнат войни за жизнено пространство, за храна и т.н. Но за мен това е геноцид! По-голям отколкото при Хитлер! Защото докато садят палмите, те разработват и технологии за имитиращи продукти. Това е престъпление! А хората защо ги ядат? Защото пенсиите им продължават да са 200-300 лева! А пък с рекламата за тези продукти, която залива медиите, излиза, че това е голямо постижение!  -    - Палмовото масло пристига у нас в цистерни с готови контейнери. Слага се в пластмасови калъпи от по 1 кг, защото иначе то се разпада. Налива се течност в тези калъпи, с която то бързо се втвърдява. В тези калъпи е сложено сухо мляко, нишесте, стабилизатор, желатин и др. Прави се конструктивна решетка – на сутринта се разфасова на по-малки обеми и... веднага е на пазара. Това е готовият млечен продукт, който тръгва към големите вериги. В него няма и грам мляко! Но има сухо мляко, а голяма част от него пък идва от района на Чернобил. Нашите медии се докопват до някои от тези неща, но истината, такава, каквато е, не успява да излезе пред обществото.  Преди две години фирма в Бургас, която бе спечелила конкурс за храна в детски градини и училища, бе вкарала тонове сухо мляко от Чернобил. Дали го на децата, не на баби и дядовци – дотам стига тази гавра и този цинизъм! Това е положението! Може всичко да се провери, но никой не иска, притеснява се, свива се, всеки мълчи и гледа да не излезе от неговата уста.  -    - Не се притеснявам! Милиарди се потрошиха, държавата загърби земеделците. Прави се така, че да не се подпомага земеделието и животновъдството, за да не се бърка бизнеса на някого, на големите играчи. На чичото, който гледа 5-6 крави, му дават 0,30 стотинки за литър мляко. От една крава днес той може да надои 10 литра, 10 по 0,30 са 3 лева! Нищо не може да си купи с тях.  -    - 10 000   -    - 100 тона на 24 часа. -    - Едната част аз я преработвам. Другата я продавам на мандри. Големите мандри взимат млякото, но го плащат след 1 месец. И не правят продуктите си от чисто мляко, както аз искам, и както е моята продукция, а слагат само 20% чисто мляко - другото са желета, сухо мляко. -    - Желатинът никой не го знае откъде идва. И той пристига в цистерни. По принцип желатинът се добива в кланиците – от кръв и желаци. Минава по една специална технология, разтопява се, изпарява се, после се кондензира, хаква му се един подобрител и така пристига при нас. Това е суровината за кисели млека и сирена, които са с много ниска себестойност. Килограм сирене, направен само от имитиращи продукти, струва 2 лева, сложете още 2 лева за този, който бърка коктейлите, още 2 лева за веригите, които ще го продават, и ето ви продуктът, който е на пазара. Слагат едни хубави етикети, купуват се от Беларус за жълти стотинки, те са най-хубавите, най-лъскавите. Но те прикриват истинското състояние – че с тях се продава имитиращ продукт.  -   - Най-малко от 5-6 литра. -    - През лятото ние продаваме млякото на 72 стотинки. Неговата себестойност е 63 стотинки - има 10 стотинки разлика между цена и себестойност. 6 литра мляко по 72 стотинки са 4 лева и 20 стотинки. Към това се прибавя 2 лева за производствен разход - става най-малко 6,20, плюс 20% ДДС. И колко стана – 7 лева. Аз в моите магазини продавам сиренето на 7,40 лв. и натискам цените отгоре. Продавам в малки магазини, имам собствена верига – няма добавка, няма надценка. Въпреки това има тарикати, които продават моето сирене за 11 лева. Аз го давам за 7 лева с отстъпка.  -   - Защото искат да им продаваш на 30-40% под себестойността. Това не е възможно. В същото време цените там са 9-10 лева дори на имитиращите продукти. Влизам в един от тези магазини и се учудвам как може това да се прави по такъв начин. Ето моите внуци учат във Военоморското училище. Когато се разчу за фирмата в Бургас, която беше вкарала тонове сухо мляко от Чернобил, отидох при директорката и казах, че произвеждам 100 тона мляко и мога да ѝ доставям безвъзмездно 2 тона мляко всеки ден за децата. Жената се стъписа: „Не може, веднага ще ме уволнят, всичко трябва да е с конкурс, ако разберат от Общината, ще ме махнат“. Обясних ѝ, че не мога да се явявам на такива конкурси, че не искам пари, а искам децата да ядат истинско мляко. Тя пак: „Моля ти се, разбирам те, познавам децата и родителите, но няма как да приема мляко без конкурс!“ Казах ѝ, ако тези майки и бащи разберат какво консумират децата им, няма да им позволят да се хранят в училище. Тя ми отговори, че не може нищо да направи, че е между чука и наковалнята. Това е!  -    - Че се примири с всичко. Не стана изведнъж и случайно, а полека, полека. България е взела-дала вече. Говори се, че около 30% от земята е продадена като се заобикаля закона. Земята около Дунава, най-плодородната – всичко е в чужди ръце, в евреите. Следва палестинският модел – те няма къде да живеят, защото са им купили земята. Зловещ сценарий! Но ето, че се случват такива неща.  -    - Няма! Минали сме го вече! България е обезлюдена. Всички деца, които могат да мислят, да сътворят нещо, бягат оттук.  -   - Такъв беше сценарият! Бях на този конгрес през 1990-та година, когато БКП се преименува на БСП. Всички големи партийци бяха там, наредени. Обясняваха как това ще направим, онова ще изградим – страхотен конгрес! Тогава мислех, че всичко ще преживеем. После извикаха пет-шест човека и им казаха да веят левия байрак, иначе не може. Старата партийна номенклатура беше изправена до стената. Оттогава всичко е засекретено, но като следиш нещата по медиите, виждаш, че други са ни подредили бъдещето. На старите партийци беше наредено да раздържавят всичко, да освободят членовете на партията, които разбираха от икономика, от земеделие, да изгонят всичко, което имаше опит. И те - какво да правят, сториха го! И само след няколко години държавата стана кочина - вече нищо не можа да се направи, унищожиха армията, здравеопазването, полицията, образованието, няма икономика, няма земеделие -  това са стълбовете на обществото! Нацията не може да прави телевизори, трактори, леки коли – всичко трябва да купуваме. Добре, галоши поне не може ли да правим, сандали и обувки не може ли да произвеждаме?  Може ли всичко да ни вземат от ръцете, да ни оставят на улицата и да станем просяци? Българинът беше корав човек, аз съм живял и пораснал на село, българинът беше корав, но му счупиха фасона. Смачкаха го! Всичко му взеха от ръцете. Децата заминаха по чужбина, попиляха се, където намериха. Сега търсим работници, аз имам 8 човека от Молдова, не стават за работа – 6 часа работят, 12 спят. Не става! Те показват пътя, по който е извървяла една нация. Преди 200-300 години са отишли и са нямали дух да се върнат. Стоят на един триъгълник - от една страна украинци, от друга – руснаци, от трета – румънци. Те по средата. Единият ги зарита, другият ги нарита.  -   - Можело е, според мен. Това не се пише никъде - но те бяха национално отговорни хора, бяха възпитани да мислят за нацията. Тогава обаче отвън ни казваха, че е за добро народът да се самоуправлява, държавата да се оттегли, напред да излезе личната инициатива., пазарните отношения да станат водещи. Но след година-две настана пълен хаос. Сами си отрязахме главите. Били са предупредени: „Ако се съпротивлявате, има друг, лош сценарий“. И те избраха - да пъшкаме, да се мъчим, за да няма кръв. Турското разузнаване беше нащрек. Хиляди потеглиха към Турция...Беше страшно! Сега поддържам връзка с един шериф, има български ресторант в Турция, цяла вечер Лили Иванова пее на български, умират за България...  -    - Така беше, защото така искаха да бъде. Не мисля, че в Западна Европа са ни мислели злото, виждате, че те вече са на същото дередже. Ето, Германия е навела глава пред САЩ и не може да каже дума. Европа е в много тежко състояние - на кръстопът, заминава си националната сигурност. Демокрация, демокрация, но и тя си има някакъв праг - прескочиш ли го, вече си Никой.", "date": "2018.06.04", "title": "Недко Митев: Да се вкарва палмово масло в млечните продукти е геноцид! Но ние се примиряваме!"}
{"url": "http://epicenter.bg/article/Sadeben-izpalnitel-obyavi-za-prodan-sgradata-na-BDZh-v-tsentara-na-Sofiya/155938/4/0", "text": "Сагата с държавните железници продължава. Сградата на БДЖ в центъра на София е обявена за продажба от частен съдебен изпълнител, предаде БТВ.   В момента там се помещава администрацията на дружеството. Тя обаче е паметник на културата и се намира на изключително атрактивно място в центъра на града.   Обявена е за продажба като офис с над 1800 кв. м площ. Исканата цена е повече от 7 млн. лева.   Срокът за подаване на оферти е до 2 юли.", "date": "2018.06.04", "title": "Съдебен изпълнител обяви за продан сградата на БДЖ в центъра на София"}
{"url": "http://epicenter.bg/article/Prevozvachite-plashat--Iskame-referendum-za-napuskane-na-ES--ako-reglamentat--quot-Makron-quot--mine-/155953/4/0", "text": "Превозвачите плашат, че ще инициират референдум за излизане на България от ЕС, ако т.н. регламент \"Макрон\" мине.   \"Днес с целия български транспортен бранш информирахме министъра, че ако тези мерки, предложени от ЕК, бъдат приети в този вид, на българския транспортен бизнес няма да му остане нищо друго освен да инициира референдум за излизане на България от ЕС. Ние ще бъдем принудени да работим против правилата, с които предварително ще бъдем обречени на фалит\", заяви по БНР Йордан Арабаджиев от Съюза на превозвачите след среща с транспортния министър.  „Ние отдавна с министър Московски сме уточнили всички предложения от българската страна и компромисните текстове, които бяха поискани от еврокомисаря по транспорта, са внесени от българското правителство в работните групи, на които се обсъждат възможни компромисни текстове. Но оттам насетне тези текстове не бяха възприети от Франция, Германия, Белгия и Холандия и ние сме притеснени, че въпреки всички компромиси, които правим, се отива в посока тези рестриктивни мерки да бъдат приети без оглед на мнението на голяма част от държавите в ЕС“, обясни Арабаджиев.  Не е нормално да се търси подход, при който един бизнес да бъде изхвърлен чрез административни мерки\", уточни в националния ефир той.  Арабаджиев посочи, че евродепутатът и зам.-председател на ВМРО Ангел Джамбазки е инициирал действия за провеждане на протест в Брюксел.  Предстои в 17 часа българско време да бъдат гласувани мерките в ЕК. Евродепутатът Андрей Новаков заяви, че е направено всичко възможно: „Буквално всичко възможно, което можеше да се направи, е направено. Буквално с всеки един колега, включително и с тези, които са абсолютно непреклонни спрямо тяхната позиция, им е отделено достатъчно внимание.  Единствената дума, която описва това, което се случва е ЕП, е опълчение. Всичко се променя постоянно. Първоначално имахме пълната подкрепа на колегите от Централна Европа. Сега се наблюдава разколебаване. Имаме проблеми и с позицията на колегите от Италия, тъй като явно политическата нестабилност в страната им пречи да координират своите позиции“.  Новаков беше категоричен, че, ако бъдат приети мерките, предложени от Еманюел Макрон, това ще бъде катастрофа за българския бизнес: \"Ако минем на вариант Б, това означава, че трябва да блокираме досието в Съвета, така че неговото прилагане да отнеме толкова време, че да изтече мандатът на Комисията\".    ", "date": "2018.06.04", "title": "Превозвачите плашат: Искаме референдум за напускане на ЕС, ако регламентът \"Макрон\" мине!"}
{"url": "http://epicenter.bg/article/Nankov--Remontite-po-magistrala--quot-Trakiya-quot--shte-priklyuchat-do-15-yuni/155954/4/0", "text": "Министърът на регионалното развитие и благоустройството Николай Нанков обяви, че ремонтите по магистрала \"Тракия\" ще приключат до 15 юни. Днес министърът провери хода на строителството на големите обекти в Шумен, съобщи БНР.  Министър Николай Нанков направи оглед на жп надлеза по линията Варна-София, по пътя за Бургас и обеща, че ще бъде изготвен проект за ремонт на съоръжението, който предвижда то да бъде укрепено и разширено.  Над 100 милиона лева ще бъдат инвестирани във ВиК сектора в Шумен, каза министърът. \"В Шумен освен най-важния проблем, който ще решим с пречиствателната станция за питейни води, с довеждащия водопровод язовир \"Тича\", ще донадградим една стайна за отпадни води. Хубавото е, че този проект е насочен основно към питейно водоснабдяване и този проблем мисля, че в рамките на година и половина до две ще бъде решен\", заяви министър Нанков.  ", "date": "2018.06.04", "title": "Николай Нанков: Ремонтите по магистрала \"Тракия\" ще приключат до 15 юни"}
{"url": "http://epicenter.bg/article/Darzhavata-spasyava-sgradata-na-MVR-s-20-miliona-leva/155977/4/0", "text": "Държавата ще отпусне 20 млн. лв. като финансова помощ, която ще послужи за плащане на облигационерите за сградата на БДЖ. Това каза финансовият директор на „Холдинг БДЖ“ Филип Алексиев пред „Фокус“. Той коментира появилата се днес информация, че сградата, в която се помещава администрацията на БДЖ, е обявена за продан от частен съдебен изпълнител. Наскоро облигационерите решиха да пуснат за продан половината сграда, тъй като другата половина е собственост на БДЖ. Не бих казал, че това е извиване на ръце, но е инструмент от тяхна страна за по-добри позиции в рамките на преговорите, които се водят за окончателно решаване на втория облигационен заем, обясни Алексиев. Едно от условията, които облигационерите поставят, е до края на юни да се платят парите, по които БДЖ - Пътнически превози е осъдена - 20 млн. евро. Другото е холдингът да стъпи като доброволен съдлъжник, за да се избегнат разходи по следващи дела. По думите му предстои да бъдат отпуснати от държава 20 млн. лв. на БДЖ като възмездна финансова помощ, която ще послужи за плащане на облигационерите. Оптимист съм, че ще запазим сградата, защото досега винаги сме поддържали добър диалог с облигационерите, каза още Алексиев. Припомняме, че миналата седмица стана ясно, че са запорирани сметките на БДЖ-Пътнически превози заради дългове. Обявяването на централата на БДЖ за продан е част от мерките, които недоволните кредитори предприемат, за да си съберат вземанията.", "date": "2018.06.04", "title": "Държавата спасява сградата на МВР с 20 милиона лева"}
{"url": "http://epicenter.bg/article/Paten-intsident-s-tsiganski-kon-dovede-do-masov-boy-v-Sofiya--video-/155922/3/0", "text": "Инцидент с кон и счупена каруца в София завърши с масов бой на бул. „Владимир Вазов“.   В неделя, 11 без 10, докато чакаме на светофара, към колата ни препуска бясно обезумял кон, носещ със себе си част от каруцата, от която се е отскубнал. Конят се врязва право в колата ни, като каруцата, която влачи, се удари в предната ѝ част, след което продължи да лети надолу по улицата, се казва в сигнала до редакцията ни. След малко забелязахме един човек, тичащ след коня. Приятелят ми слезе от колата, за да опита да го задържи, докато дойде КАТ, за да се опише щетата. Без да казва и дума, собственикът на коня напада приятеля ми. Към него се присъединиха и други. Приятелят ми има множество травми и наранявания, включително две дълбоки рани на главата и следи от много удари с метални предмети, се казва още в сигнала.   Пред  bTV потърпевшият Цветан Петров, коментира, че случилото се е „абсолютно абсурдно“.   Нямах никакво намерение да се стига до физически контакт. Просто въпросният кон с каруцата удари автомобила отпред и исках да видя къде е човекът, за да можем да викнем КАТ. За самия автомобил няма проблем, защото е с „Каско“, целта беше просто да дойдат КАТ, да оправим документите и кой откъдето е. Но този човек изобщо не искаше да слуша, директно започна да ми посяга и да ми нанася удари, разказа Петров.   Той отрече да е виновен с нещо – „просто махнах с ръка да спре, да дойде до колата. Той изобщо не искаше да спира, да говорим, буквално започна с юмруци. Друг човек от ромски произход слезе от едно такси и най-нагло ми вика на мен защо аз съм започнал да бия това момче. И той се нахвърли върху мен и вече нямах избор – трябваше да се защитавам по някакъв начин, разказа Петров.   Още двама души са се опитали да му помогнат, но и те са отнесли бой. По думите му в един момент нападателите са били десетина. Случи се от мухата слон. И беше наистина много страшно. За щастие, моята приятелка беше в колата, тя се заключи вътре и веднага звънна на 112, добави Петров.   15-минути след като всичко свършило, дошла линейка и едва след това – патрулка, разказа още потърпевшият. Той допълни, че в един момент, след като е бил повален на земята, е изгубил и съзнание. Има сериозни натъртвания на прешлените на кръста, ръцете и тялото, лека фрактура на черепа, рана на милиметри от сънната артерия. „Буквално са можели да ме убият“, каза той.   Приятелката на Цветан – Петя, разказа, че се е обаждала няколко пъти на 112. По време на боя доста коли са подминали инцидента. Беше много страшно, призна тя.Полицията е задържала двамата основни нападатели, добави Петров. Той и приятелката му вече са дали показания и са разпознали биячите.", "date": "2018.06.04", "title": "Пътен инцидент с цигански кон доведе до масов бой в София (видео)"}
{"url": "http://epicenter.bg/article/Prez-polovin-chas-dnes-spirat-dvizhenieto-po-AM--quot-Lyulin-quot-/155927/3/0", "text": "През половин час днес, до 16 ч., ще се спира изцяло движението по магистрала \"Люлин\" в участъка от пътен възел Даскалово до границата с област София за обрушването на скатове при 9-ти км. Това съобщиха от АПИ.   Първото спиране е от 11 ч. до 11.30 ч. В 11.30 ч. трафикът ще бъде пуснат и ще бъде отново спрян в 12 ч. за половин час.   Движението ще бъде преустановявано на интервали от 30 минути до приключването на предвидените дейности по обрушването на скатовете.   Алтернативният маршрут е по пътя през Владая за колите. Камионите над 12 тона ще изчакват на място. ", "date": "2018.06.04", "title": "През половин час днес спират движението по АМ \"Люлин\""}
{"url": "http://epicenter.bg/article/Skandalen-klip--porugavasht-trikolyora-ni-nakara-spetsprokuraturata-da-se-samosezira/155947/3/0", "text": "Специализираната прокуратура се самосезира след излъчен клип в социалните мрежи и от сайта \"Гласът на Стара Загора\". На видеото човек запалва Българското знаме и уринира върху него, съобщиха от Спецпрокуратурата.   Провокативният клип е публикуван на 2 юни 2018 г. - Деня на Ботев и загиналите за свободата на България. Според Наказателния кодекс това е извършено престъпление срещу Републиката.   Образувано е досъдебно производство за опетняване на националното знаме и за хулиганство с изключителен цинизъм и дързост. Разследването е установило, че деянието, последвано и от други непристойни действия, е било извършено на 29 май 2018 г. Видеото е публикувано в сайта \"Гласът на Стара Загора\" на 2 юни.   \"Установено е също, че сайтът е собственост на лицето, разпространило клипа със собствените му престъпни действия. След незабавна реакция на ГДБОП, ГДНП, СДВР и Специализирана прокуратура, лицето е задържано в Стара Загора за срок от 24 часа\", пише в съобщението на прокуратурата.   Очаква се да бъдат повдигнати две обвинения срещу автора на видеото от Специализираната прокуратура.    ", "date": "2018.06.04", "title": "Скандален клип, поругаващ трикольора ни накара спецпрокуратурата да се самосезира"}
{"url": "http://epicenter.bg/article/Zadarzhanite-za-masoviya-boy-na-stolichen-bulevard---ot-edno-semeystvo/155961/3/0", "text": "Трима души - мъж, дядо му и и чичо му, са задържани след вчерашния масов бой на столичния булевард „Владимир Вазов”, съобщи  Dariknews . Спречкването започнало след като кон се отвързал от каруцата и ударил с предната й част, която повлякъл, спряла на светофар кола.   Шофьорът слязъл, за да извика КАТ и бил нападнат от роми, които се возели в каруцата. На помощ му се притекли случайни минувачи. В крайна сметка трима от ромите са задържани за нанасяне на лека телесна повреда. Шофьорът на колата е прегледан в болница и освободен. Той има рана на главата, наложило се да бъдат направени шевове на едното му ухо.   Инцидентът станал около 11:00 ч. в неделя на булевард „Владимир Вазов” в София. Конят се отвързал, повлякъл със себе си оста от каруцата и нанесъл с нея щети на три паркирани коли, както и автомобил, чакащ на светофар, разказа началникът на столичното Пето районно полицейско управление комисар Николай Василев. Каруцата е била натоварена с боклуци и предмети за вторични суровини. \"Явно водачът на каруцата е решил, че конят трябва по-бързо да свърши работа, понабил го и той е скъсал оста, която държи предните и задните колела на каруцата. Така тръгва само с предницата, задира един от автомобилите, паркиран на светофара\", обясни комисар Василев.   Шофьорът Цветан Петров слязъл от колата, за да повика КАТ, но бил нападнат от групата роми в каруцата. Впоследствие трима от тях са задържани. \"Били са десетина роми. Водачът на каруцата, заедно с дядо си, който също бил в каруцата, и чичото, който впоследствие се намесва в побоя, са задържани\", каза началникът на полицейското управление.   В боя се включили и няколко случайни минувачи, които опитали да помогнат на Цветан Петров. До момента обаче полицията не ги е установила. \"Записът, който върви в публичното пространство, го прегледахме, но на този етап не можахме да установим втория притекъл се на помощ на пострадалия. Имало е доста хора там, не само роми, но и българи. По-голямата част са наблюдавали и снимали, отколкото да помогнат\", каза комисар Василев.   Той не изключи да има и други задържани, тъй като тепърва ще се преглеждат записите от камерите на Столична община. Шофьорът Цветан Петров е прегледан в столичната болница „Царица Йоанна-ИСУЛ” и освободен с рана на главата и зашито ухо. Конят е настанен в приют в квартал „Връбница”. Не се знае дали каруцата е регистрирана по надлежния ред, защото по думите на комисар Василев \"задната й част, където трябва да бъде табелата, е в небитието\".", "date": "2018.06.04", "title": "Задържаните за масовия бой на столичен булевард - от едно семейство"}
{"url": "http://epicenter.bg/article/Bivshiyat-rayonen-kmet-na--quot-Mladost-quot--Petko-Dyulgerov-ostava-v-aresta/155970/3/0", "text": "Бившият районен кмет на \"Младост\" Петко Дюлгеров остава в  ареста,  предаде БНР .  След като изслуша специално назначената съдебно-медицинска експертиза, Специализираният наказателен съд констатира, че здравословното му състояние не налага промяна на мярката за неотклонение.   Дюлгеров е обвинен заедно с кметицата на \"Младост\" Десислава Иванчева и заместничката ѝ Биляна Петрова в искане и получаване на подкуп от строителния предприемач Александър Ваклин.   Бившият кмет поиска от съда да му разреши да си направи операция на очите. Магистратите обаче прецениха, че заболяването му е с близо 20-годишна давност и че операцията може да бъде направена на по-късен етап.   Решението може да бъде обжалвано пред Специализирания апелативен съд.  ", "date": "2018.06.04", "title": "Бившият районен кмет на \"Младост\" Петко Дюлгеров остава в ареста"}
{"url": "http://epicenter.bg/article/Ubietsat-na-hazartniya-bos--Sazhalyavam--che-strelyah-po-Simona--obicham-ya-mnogo/155973/3/0", "text": "37-годишният Михаил Станчев, който разстреля хазартния бос Коста Николов е направил пълни самопризнания и разказал пред разследващите всички подробности около екзекуцията. Посочил как стигнал до мисълта за убийство и разкрил мотивите си, а накрая излял и любовните си чувства. Директно заявил, че умопомрачителна ревност и изпепеляваща любов го подтикнали да дръпне спусъка, разказва „Монитор“.   \"Призна всичко, но не се разкайва, нито изпитва поне малко съжаление за това, че е убил бизнесмена. За момичето обаче плаче и искрено се разкайва. Не е в състояние да обясни защо е стрелял и по нея. Сам се пита - защо го направих\", разкри източник запознат с разследването, който пожела анонимност. Михаил твърдял пред разследващите, че е лудо влюбен в Симона и ги молел да му кажат какво е състоянието й и дали ще се оправи. \"Съжалявам, че стрелях по Симона, обичам я много. Тя е истинската и най-голяма любов на живота ми. Не трябваше да го правя, не знам защо го направих. Изпаднах в амок, причерня ми и стрелях. Не мога да си простя, че й причиних това\", ридаел влюбеният Михаил. Най-големият му страх бил Симона да не издъхне. След самопризнанията му, процесът срещу него вероятно ще се гледа по съкратената процедура и може да приключи без събиране на доказателства и разпити на свидетели, коментираха запознати. Шефът на окръжната прокуратура в Бургас Георги Чинев потвърди, че убиецът е направил самопризнания. \"Имаме признание от страна на извършителя. Изрично е посочил и мотива - силна ревност, което дава да се разбере, че всякакви спекулации за мотив, различен от ревност, са несъстоятелни. Срещу лицето е повдигнато обвинение за убийство и опит за убийство\", каза окръжният прокурор Чинев. Той допълни, че държавното обвинение разполага вече с достатъчно доказателства. Тепърва предстои обаче провеждането на допълнителни действия и извършването на множество експертизи. \"Обвиняемият трудно обяснява действията си спрямо това момиче. Казва, че няма спомен, \"защо е посегнал на любовта на живота си\", ако мога да го цитирам. До момента не ни е известно пострадалата да е получава заплахи\", коментира още прокурор Георги Чинев. Събраните до момента доказателствата от разследващите потвърждават категорично версията за необуздана ревност, като единствен мотив за извършване на престъплението, казаха от прокуратурата. Връзката на Михаил и Симона е с давност едва от един месец. Двамата се запознали в края на април, когато момичето започнало работа като крупие в едно от казината на Коста Николов. На 1-ви май започнала любовната й връзка с Михаил. Пред гаджето си, момичето се оплаквало, че шефът й се държи много грубо с нея, че я хока и я обижда. Друг път се оплаквала, че я гледа пренебрежително и се отнася неуважително. После обаче започнал хазартния бос проявил внезапен интерес към Симона и започнал да я кани на обяди и вечери, понякога в компанията на негови приятели, разказал Михаил пред разследващите. Според него Коста показвал към любимата му специално отношение, но в същото време понякога се държал с нея арогантно и лошо. Според Михаил, шефът на Симона я тормозил умишлено като редувал унизителни подмятания с галантни покани за срещи в тузарски заведения. Водел я в скъпи ресторанти и й подарявал цветя. 55-годишният Коста Николов започнал и упорито да я ухажва, въпреки че знаел че тя си има приятел, разказал Михаил пред разследващите. Това тотално го извадило от релси, признал убиецът. По всяка вероятност Михаил Станчев и 22-годишната Симона са имали любовни отношения до деня на екзекуцията, тъй като момичето е споделяло с него за проблеми в работата си и конкретно с шефа си Коста Николов. От самопризнанията и разказите на обвиняемия става ясно, че той е бил в течение на нейните проблеми, на отношенията с колегите и шева й, като и на нейното ежедневие в казиното, където работела като крупие. Знаел също и че във фаталната нощ Симона е получила поредна покана и ще излиза на вечеря с хазартния бос. Разследването вече има яснота как са протекли събитията около зловещия разстрел в Слънчев бряг. Михаил пристигнал в апартамента на Симона около 30 минути преди уречения час за вечеря и двамата се скарали жестоко. Тя го умолявала да си тръгне, но той отказвал. 37-годишният мъж изчакал на място, явно с намерение да спре Симона и да провали срещата й.   Младата жена обаче тръгнала, когато шефът й се обадил, че я чака пред хотела, а след нея тръгнал и Михаил. Щом видял Коста Николов зад волана на тузарския Мерцедес, той обезумял и хукнал към него. Извадил пистолет, насочил го към главата му през отворения прозорец на лимузината и изпразнил пълнителя в него. Симона започнала да пищи и го умолявала да не стреля, но той изобщо не й обърнал внимание. След като приключил с Николов, убиецът насочил дулото към Симона и стрелял. От прокуратурата съобщиха, че до момента не е ясно дали убиецът е имал предварителен план за екзекуцията или е действал импулсивно и на момента.", "date": "2018.06.04", "title": "Убиецът на хазартния бос: Съжалявам, че стрелях по Симона, обичам я много"}
{"url": "http://epicenter.bg/article/Boyko-Borisov-se-sreshta-s-albanskiya-si-kolega-Edi-Rama/155960/2/0", "text": "Премиерът Бойко Борисов е на визита в Албания, в рамките на която се среща с албанския министър-председател Еди Рама. В момента премиерите Борисов и Рама разговарят на четири очи. Министър-председателят на Албания посрещна лично българския си колега пред сграната на правителството в Тирана. Двамата приеха строя на почетния караул. \"С министър-председателя на Албания Edi Rama ще участваме в срещата на Процеса Акаба в президентския дворец в Тирана. Това е инициатива за поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход\", написа във фейсбук Бойко Борисов.  Борисов участва и в специален форум под патронажа на йорданския крал Абдула II, чиято цел е да се предотврати радикализацията на ислямистите по пътя на мигрантския поток през Балканския полуостров.  Според албанския премиер една от заплахите за страната му и за Балканите, в случай че Тирана не получи покана за Евросъюза, е именно радикализацията на ислямистите.  В Тирана Бойко Борисов се срещна и с премиера на Косово Рамуш Харадинай.  ", "date": "2018.06.04", "title": "Бойко Борисов разговаря на четири очи с албанския си колега Еди Рама (СНИМКИ)"}
{"url": "http://epicenter.bg/article/Poroy-prevarna-ulitsite-vav-Varna-v-reki/155965/2/0", "text": "Порой във Варна. За минути улиците в морския град се превърнаха в реки, съобщи  bTV .   Огромно количество дъжд се излива и в този момент над града.   Код жълто за проливни валежи, силни гръмотевични бури и опасност от градушки е в сила днес в 11 области от Източна България.   Десетки сигнали са постъпили след 16.00 часа до службата на \"Пожарна безопасност и защита на населението\" в града. Това съобщиха за радио „Фокус“ – Варна от пресцентъра на Областната дирекция на МВР. Ситуацията в града е усложнена. Основно сигналите са свързани с искане за отводняване и паднали клони на дървета. Към момента няма данни за бедстващи хора или сериозно пострадали. Редица от основните пътни артерии в града са блокирани от огромни количества вода.", "date": "2018.06.04", "title": "Порой превърна улиците във Варна в реки"}
{"url": "http://epicenter.bg/article/Albanskiyat-premier-Edi-Rama-udostoi-Boyko-Borisov-s-medal-za-priznatelnost/155967/2/0", "text": "  Премиерът Бойко Борисов беше удостоен с Медала за признателност – най-високото отличие, присъждано от министър-председателя на Албания. Наградата му беше връчена от Еди Рама за неоспоримите заслуги на Борисов за работата му по европриобщаването на държавите от Западните Балкани.   „Признателни сме, че през тези 6 месеца работехте активно за европерспективата на всички балкански страни, посочи премиерът Еди Рама. Той изрази надежда, че доброто сътрудничество и приятелство между двете страни ще продължи.   „Ние сме едно голямо европейско семейство. Балканите са част от него, така че полагаме усилия, но и работата на вашия политически елит е изключително важна“, каза министър-председателят Бойко Борисов.   По думите му колкото по-бързо се развиват и съединяват западнобалканските държави чрез цифрова и транспортна инфраструктура, толкова по-бързо регионът ще забрави за войните.", "date": "2018.06.04", "title": "Албанският премиер Еди Рама удостои Бойко Борисов с медал за признателност"}
{"url": "http://epicenter.bg/article/Kakvo-noseshe-Tomislav-Donchev-v-ranitsata-si-po-vreme-na-sreshtata-s-Putin-/155968/2/0", "text": ".   На нея се вижда как вицепремиерът Томислав Дончев се е появил пред лидера на Руската федерация с раничка, от която трескаво вади нещо, вероятно важни документи. Ценната черна чантичка е до краката му, а странната случка очевидно е впечатлила както руските медии, така и фотографа на руския президент, който е публикувал снимка в институционалния сайт  .   Трескавото търсене е странно, като се има предвид, че Томислав Дончев е бил по-скоро като ням свидетел на срещата, отколкото като активен участик в нея.   Потребители на „Фейсбук“ определят раницата на вицепремиера дори като ученическа и подигравателно питат как зверската охрана на Кремъл е допуснала Томислав Дончев в този вид в официалната зала за срещи на Владимир Путин. Други пък питат какво точно е имало в чантата, че се е наложило да я вземе на срещата в Кремъл.   Припомняме, че охраната на президента на Русия е по-сериозна дори от тази на държавния глава на САЩ. На 30 май българската делегация е преминла в Кремъл през тройна проверка, на всяка от които са били записвани данните на посетителите, били са и щателно проверявани. А пък журналистите, допуснати на съвместния брифинг  Путин-Борисов, са можели да носят единствено таблети, телефони или тефтери,   които трябва да се виждат в ръцете им. Всички чанти са били оставени при охраната.", "date": "2018.06.04", "title": "Какво носеше Томислав Дончев в раницата си по време на срещата с Путин?"}
{"url": "http://epicenter.bg/article/Rumen-Ovcharov-/155969/2/0", "text": "Премиерът Бойко Борисов ме потърси по темата АЕЦ \"Белене\" и газовите коридори, заяви в предаването \"Лице в лице\" по БТВ бившият министър на енергетиката Румен Овчаров.   Според него АЕЦ \"Белене\" е необходим проект, но не трябва да се допуска корупционно раздуване на проекта, гарант за това би могъл да бъде голям стратегически инвеститор, смята Овчаров. Според него има поне двама сериозни инвеститори. „Ако Русия я сметнем за Европа, единият инвеститор е европейски, а другият – азиатски. Според мен по-сериозният е китайският инвеститор”, смята бившият енергиен министър Румен Овчаров.  Той е категоричен, че е за построяването на „Белене”, но трябва да бъде гарантирано, че стойността на проекта няма как да бъде раздута корупционно. По-сериозен инвеститор е китайският, но въпросът е как ще се напаснат с руския, каза още Овчаров. Трябва да има обществен договор по развитието на този проект, категоричен е Овчаров. „Чуждестранният инвеститор може да постави нещата на много ясна основа”, коментира още Овчаров.  Въпросът с АЕЦ \"Белене\" в момента вече е тръгнал да се решава, смята Овчаров. По повод на атаките към проекта \"Белене\", идващи от средите на десницата, бившият министър на енергетиката припомни, че правителството на Иван Костов през 1999 г. е приело енергийна стратегия, в която се предвижда строителството на нова ядрена мощност. А по повод на критиките, че не се знае къде ще отива ядреният буклук от втората атомна центра, Овчаров обърна внимание, че 30 куб.м на година е отпадъкът, който произвежда един \"хилядник\" за цяла година. \"Аз виждам едни и същи говорители на едни и същи измислици и страхове отново да ни разказват за разни сеизмични зони”, коментира Овчаров. Той е категоричен, че зоната на АЕЦ „Белене” не е сеизмична.   „Ние отново се плашим и си разказваме едни страхове, нямало кой да купува електроенергията… Има една елементарна истина – себестойността на електроенергията на АЕЦ „Белене” ще бъде по-ниска от тази на АЕЦ „Козлодуй”, смята Овчаров. Втората атомна централа ще се изкупи по-бързо от 20 години, смята Румен Овчаров. \"Има къде да се продава токът - вижте докладът на HSBC, който Трайчо Трайков поръча и после скри\", заяви още бившият министър на енергетиката. Така той отговори на критиците на проекта, които посочват, че няма пазар за произвежданата от новата ядрена мощност електроенергия.   Овчаров коментира и клетвите от страна на управляващите, че АЕЦ \"Белене\" ще се строи на пазарен принцип, като каза, че в България \"говорим за \"пазарен принцип\", когато искаме да гарантираме печалбата на частни дружества.\" Според Овчаров на \"пазарен принцип\" са изградени американските централи и фотоволтаичните централи. \"Мислите ли, че ще дойде инвеститор, който няма да иска държавата да му даде нещо\", вметна той.   \"20  - 22 евроцента - толкова  струва токът от АЕЦ \"Козлодуй\", от \"Белене\" няма да бъде по-висока\", пресметна експертът.   Предстоят сериозни разговори с Русия за газовите доставки, защото тръбата, която идва в България, е тръбата, по която се газоснабдява Крим, обърна внимание Румен Овчаров.  ", "date": "2018.06.04", "title": "Овчаров: Борисов ме потърси за \"Белене\" и газовите коридори. Не отказвам помощ в интерес на България"}
{"url": "http://epicenter.bg/article/Boyko/155964/2/0", "text": "Премиерът Бойко Борисов проведе среща с министър-председателя на Албания Еди Рама в Тирана.   \"С голямо удоволствие посрещам българския премиер Бойко Борисов. Той играе важна роля като защитник на Западните Балкани и в частност Албания\", заяви Рама и поясни, че поради тази причина е отличил Борисов с най-престижният медал за признателност.   Рама съобщи, че в албанския парламент е гласуван закон за защита на малцинствата и в частност българската общност в страната.   \"Благодаря на теб и на парламента за приемането на българското малцинство\", обърна се Борисов към Рама.   \"Вълшебната думичка е коридор номер 8. С него съвсем различно ще изглежда регионът. Надявам се скоро да бъде модернициран и обновен\", заяви българският премиер.   \"Полагаме усилия. Някои колеги са скептични, но все пак смятаме, че на Албания трябва да й се даде шанс за започване на преговори по присъединяване към ЕС\", категоричен бе той.   Борисов определи като успех в междунатодно отношение домакинството на страната на процеса Акаба, който за първи път излиза от родината си.   В заключение Борисов заяви, че се надява до няколко години Балканите да станат още по-прекрасно място за живеене.  Еднодневната визита на българската делегация включваше и участие в два международни форума, посветени на борбата с тероризма и насилствения екстремизъм.   По време на двустранните разговори бяха обсъдени диалогът и сътрудничеството между страните от региона за постигане на напредък по пътя на европейската интеграция на държавите от Западните Балкани.   По време на визитата си българският министър-председател Бойко Борисов взе участие и в среща по Процеса Акаба по въпросите на Балканите.   Процесът Акаба представлява поредица международни срещи, инициирани за пръв път от краля на Йордания Абдулла II през 2015 г. Тяхната цел е поддържане на международната и регионалната координация и сътрудничество в борбата с тероризма, екстремистките идеологии и радикализацията чрез всеобхватен подход. Срещите са част от инициативите на крал Абдулла II за установяване на контакти с различни страни по света, с цел координацията на антитерористичните действия. На днешната среща обаче кралят не присъства по вътрешнополитически причини. По последна информация оставка в йорданския парламент е възпрепятствала пътуването на Абдулла до Албания.", "date": "2018.06.04", "title": "Борисов в Албания: Вълшебната думичка е коридор N: 8, той ще преобрази Западните Балкани"}
{"url": "http://epicenter.bg/article/Ekaterina-Zaharieva--Balgariya-e-bezkoristna-v-pomoshtta-si-kam-Makedoniya/155971/2/0", "text": "Подкрепата ни към Република Македония няма да приключи с шестте месеца на Председателството. България е безкористна и искрена в помощта си. Искаме всички наши съседи да са стабилни и проспериращи. Това обяви вицепремиерът по правосъдната реформа и министър на външните работи Екатерина Захариева, която прие делегация на Конституционния съд на Република Македония, водена от неговия председател Никола Ивановски.    На срещата присъстваха и председателят на Конституционния съд на Република България Борис Велчев, по чиято покана се осъществява посещението на македонската делегация, както и съдии от българския Конституционен съд, съобщиха от пресцентъра на МВнР.    „Радвам се, че мога да ви приветствам тук и благодаря на председателя Борис Велчев, че са отправили тази покана към Вас“, обърна се министър Захариева към българските и македонските конституционни съдии.   Тя подчерта, че през последните месеци се провеждат много срещи между представители на различните власти на Република България и Република Македония и сътрудничеството между двете страни се развива интензивно на различни нива. По думите на Захариева това е поредното доказателство за положителните резултати от усилията на правителствата на премиера Борисов и премиера Заев за изграждането на добросъседски и партньорски отношения между двете страни.   „Тръгнахме от много ниско ниво, но само за осем месеца успяхме да преодолеем някои от проблемите помежду си и да изградим истинско доверие. Това е добра основа и допълнителен стимул за активизирането на контактите между бизнеса и гражданите, които вече откликват на постигнатото на политическо ниво“, изтъкна първият ни дипломат.   Тя посочи като пример данните за сериозен ръст в двустранния стокообмен, най- високият за последните 10 години – 11 %, както и ръст в областта на туризма. Вицепремиерът Екатерина Захариева представи пред гостите си усилията, които България полага като председател на ЕС за европейската перспектива на страните от Западните Балкани. Тя припомни резултатите от Срещата на върха, на която страна ни бе домакин през май.    „Радвам, се че тази необратимост на европейската перспектива на Западните Балкани, за която работихме толкова много се случи и този приоритет ще бъде продължен и от следващите председателства на ЕС“, отбеляза министър Захариева.    По време на срещата Никола Ивановски представи структурата, устройството и компетенциите на ръководения от съдебен орган. Той изтъкна и доброто сътрудничество между Конституционния съд на Република Македония и колегите им от българска страна. „Като българин съм много горд от това, което правителството ни върши през последните месеци“, заяви председателят на българския Конституционен съд Борис Велчев, като изрази надежда започнатото от страната ни като председател на ЕС да бъде продължено и Република Македония да постигне членство в ЕС.", "date": "2018.06.04", "title": "Екатерина Захариева: България е безкористна в помощта си към Македония"}
{"url": "http://epicenter.bg/article/Premierat-Boyko-Borisov-poluchi-ot-albanskiya-si-kolega-Edi-Rama-Medal-za-priznatelnost/155972/2/0", "text": "Премиерът Бойко Борисов получи от албанския си колега Еди Рама Медал за признателност. Министър-председателят е на посещение в Тирана.  ", "date": "2018.06.04", "title": "Премиерът Бойко Борисов получи от албанския си колега Еди Рама Медал за признателност"}
{"url": "http://epicenter.bg/article/Vitseprezidentat--Nay-golyamata-opasnost-pred-Evropa-e-otkazat-ot-zashtita-na-choveshki-prava/155974/2/0", "text": "„Бюрокрацията и финансите погребаха ценностите и човешките права. Най-голямата опасност пред Европа днес е отказът от защита на човешки права. До това доведоха многото кризи, които връхлетяха ЕС, и неспособността му да се справи с тях. Съществува реален риск да превърнем Стария континент в място на национализъм, шовинизъм, ксенофобия и популизъм.“   Това заяви вицепрезидентът Илияна Йотова на среща на „Дондуков“ 2 с делегация от бивши евродепутати от различни държави членки, съобщиха от прессекретариата на държавния глава. Асоциацията на бившите членове на Европейския парламент е създадена през 2001 г. и има 630 членове, чиято основна цел е стабилизирането на парламентарната демокрация в името на европейското единство.   Вицепрезидентът представи основните си дейности в качеството си на евродепутат в продължение на 10 години. Като зам.-председател на Комисията по граждански свободи, правосъдие и вътрешни работи Илияна Йотова активно работи по мигрантската тема. „Много се надявах, че ревизията на Дъблинския регламент ще бъде завършена по време на Българското председателство на Съвета на ЕС“, отбеляза вицепрезидентът.   Гостите проявиха интерес към позициите на българския вицепрезидент по широк диапазон от теми – от мястото на Европа на глобалната сцена, през икономическите и финансови предизвикателства и следващата Многогодишна финансова рамка, до спешната необходимост от реформи в начина, по който функционират европейските институции. Акцент в разговорите бе и проведената в София среща на върха ЕС-Западни Балкани. Илияна Йотова сподели, че е очаквала по-амбициозна заключителна декларация.   Участниците в срещата бяха единодушни, че основният въпрос, на който трябва да се намери отговор, е как си представяме развитието на европейския проект. „Темата за реформите в Европа застина“, изтъкна Илияна Йотова и посочи като неотложна необходимост промените в европейското законодателство. „Загубили сме представа какво законодателство отговаря на реалните нужди на нашите граждани“, отбеляза вицепрезидентът.   Илияна Йотова представи пред присъстващите инициативата, която подема със студенти в български университети в навечерието на европейските избори догодина. Тя ще включва дискусии за това каква Европа искат младите.", "date": "2018.06.04", "title": "Вицепрезидентът: Най-голямата опасност пред Европа е отказът от защита на човешки права"}
{"url": "http://epicenter.bg/article/Evrodeputat-ot-GERB--Paketat--Makron--kapitulira-pred-Balgariya-/155976/2/0", "text": "Комисията по транспорт на Европейския парламент гласува предлаганите промени в правилата за работата на дружествата за международни пътни превози. Като капитулация на пакета “Макрон” определи евродепутатът Андрей Новаков одобрените от комисията промени в пакета за мобилност. Новаков е единственият български евродепутат, който имаше право да гласува днес и е сред авторите на одобрените поправки. Евродепутатът Ангел Джамбазки обаче призова за по-малко еуфория и обясни, че това е началото на процедурата и остават някои притеснителни текстове.   Отхвърлено бе предложението водачите да се прибират у дома \"възможно най-често, поне веднъж седмично\". Прието бе предложението водачите да имат право да ползват \"нормалната седмична почивка и всяка седмична почивка от повече от 45 часа, ползвани като обезщетение за предишни намалени седмични почивки, във всички зони за паркиране със специален сертификат\", посочва БТА.   Промените предвиждат международните водачи да могат да прекарат у дома или на друго място по техен избор поне една нормална седмична почивка или една седмична почивка от повече от 45 часа, след всеки четири последователни седмици. Въвежда се определение за \"дом\" на водача - там, където той е регистриран по адрес в държава от ЕС. Когато водач избере да се върне за почивка у дома, работодателят ще трябва да му предоставя средства за това.   По желание на водача дневните почивки ще може да бъдат ползвани в превозното средство, ако то разполага с подходящи условия за спане за всеки водач и превозното средство е неподвижно. Предвижда се обособяването на охраняеми паркинги за почивка по международните пътища, които ще бъдат обозначени, сертифицирани и ще отговарят на много условия, включително за достъп до тоалетна, вода, душове, храна и безжичен интернет. Предлага се въвеждането на интелигентни записващи устройства в камионите за международни превози. Службите за проверка ще могат да разчитат данни от устройствата от разстояние, а устройствата ще трябва да съхраняват данните по два месеца. Устройствата ще имат спътникова връзка и ще записват часовете на работа и почивка, както и държавите, през които превозното средство е преминало. Всички тези предложения ще залегнат в предстоящите преговори между Европейската комисия, Европейския парламент и Съвета на ЕС.  За по-малко еуфория след днешното гласуване призова евродепутатът Ангел Джамбазки. Днешното гласуване не е финалът на процедурата. Следва предложеният текст да бъде разгледан от трите основни институции, а след това да отиде на Съвет на европейските министри, след което да се върне отново в Европарламента. Но тъй като догодина има избори, не всички държави ще са склонни да рискуват с такива сложни правила.   Пред Дарик Ангел Джамбазки обясни: \"Предстоят преговорите в Европейския съвет, след това преговорите в Европейската комисия, след това гласуваме в Европарламента. Аз съм сигурен, че тези, които са предложили промените в пакета \"Мобилност\", имат още някой коз в ръкава. Тази битка е спечелена на ниво транспортна комисия. Да видим какво ще се случи на ниво преговори между Еврокомисията, Европейския съвет и ЕП и на ниво гласуване в Европарламента. Този разговор тепърва предстои\".   Евродепутатът признава, че гласуването е започнало по-добре от очакваното: \"Има обаче някои текстове, които си остават притеснителни - например командироването на работниците ще важи за каботажните превози от първия ден, като камионът ще трябва да се прибере поне веднъж на три седмици, за да товари или да разтовари, а това по същество си е същото. Добра новина е, че командироването няма да важи за транспортните работници, което е добре за нашите превозвачи. Няма да се налага да се прибират задължително водачите по домовете си на 21-ия ден, ако заявят предварително, че искат да пътуват другаде - това е вратичка, която могат да използват. Ако няма обособени хотели, паркинги и пр., няма да ги задължават да спят на такива места, а ще могат да използват и кабината на камиона\".", "date": "2018.06.04", "title": "Евродепутат от ГЕРБ: Пакетът „Макрон“ капитулира пред България!"}
{"url": "http://epicenter.bg/article/Traycho-Traykov--Gazat-ot--quot-Turski-potook-quot--e-samo-za-Turtsiya/155911/2/0", "text": "\r\n \"Турски потоок\" си е точно това, не е продължение на „Южен поток“. Това си е една тръба, по която газът минава директно в Турция. Няма смисъл и от по-голям газопровод на този етап. Руският замисъл не отговаряше на никое правило на свободния пазар затова не се случи \"Южен поток\". Това каза бившият икономически министър   в ефира на БТВ. \r\n   \r\n „Газът си е за Турция“, подчерта той. \r\n   \r\n Според него най-добрият начин за страната ни и за Европа е доставките на газ да пристигат по съществуващата инфраструктура, защото ще е по евтино. „Турски поток е политическа хрумка, която показа, че Русия контролира доставките. Щепселът се дърпа от самия руски президент. Хубаво е да има газов хъб, инфраструктура и платформа за търговия. Всичко опира в сметките и ползите за България. В началото на проекта имаше начин да се вържем към газопрпвода, но впоследствие сметката много нарасна“. \r\n   \r\n „България има много по-важни неща за изясняване с Путин, които не разбрахме, дали са уточнени. Парите, които сме надплатили за доставката на газ през последните 10 г. около 4 милиарда“, попита Трайков. \r\n   \r\n „Интересът към АЕЦ „Белене“ на инвеститорите е да си получат парите, защото никой не би влагал в една губеща сделка. За да не губи някой трябва да компенсира разликата между загубите и пазарната цена. Според мен такова решение трябва да се вземе с условията, че до финализиране на проекта няма да се харчат повече средства“, подчерта бившият енергиен министър. \r\n   \r\n", "date": "2018.06.04", "title": "Трайчо Трайков: Газът от \"Турски потоок\" е само за Турция"}
