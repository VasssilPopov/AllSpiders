{"url": "http://epicenter.bg/article/Pogrom-v-kardzhaliyskoto-selo-Chernoochene--Kmetat-Osman-Aydan--Tova-e-politichesko-otmashtenie-na-GERB/197400/2/0", "text": " Счупени са стъклата на кметствата в три села в общината. Заради липсата на превоз нямаше занятия в четири учебни заведения.    Централната улица на общинския център Черноочене беше блокирана от разхвърлените гуми. Най-много са струпани пред избирателната комисия.  .  Потрошени били стъклата на много кметства в общината.   Спечелилият кметски мандат в Черноочене Айдън Осман определи случилото се като политически акт като отмъщение от загубата на изборите и обвини за това ГЕРБ.  \"Тотален погром е това и организацията е много сериозна. Ние ги знаем. Буквално можем да кажем, че това са децата на кандидатите, които не успяха\", каза той  \"Направен е опит да се подпали сградата на Общинската избирателна комисия. Палени са гуми, трошени са стъкла. Унищожено и имущество на БТК и EVN. Три селски кметства са станали жертва на погрома - Дядовско, Минзухар, Житница\", разказа той. Айдън Осман, който спечели нов мандат като кмет на общината, настоява да бъдат проверени хора от екипа на Ниязи Бекир, който беше кандидат за кмет на ГЕРБ. Той отрече слуховете, че децата му са участвали в погрома.   Опонентът му Ниязи Раиф категорично отхвърли обвиненията. Казва, че в нощта на погрома той и големият му син си били у дома: \"Как да го определя. Някой го е направил от тях. Защо не питате него, лично него, неговият син дали си е бил вкъщи. Може и той да го е направил. Защо не\". Прокуратурата вече е започнало досъдебно производство за унищожаване на общинска собственост. Проверяват се записи на охранителните камери. Полицията засега отхвърля версията за политически подбуди.  Иззети са записите от камери от обекти в центъра на Черноочене.  Камерите на Общинска администрация са заснели вандалите, които са били с качулки. Те са вилнели между 3.00 и 4.00 часа.   На оглед в Черноочене е областният директор на полицията в Кърджали старши комисар Атанас Илков. Той заяви, че полицията работи за разкриването на извършителите на криминалното деяние. \"Не бих правил изводи за политически нюанс. Тук става дума за криминално престъпление\", посочи той. Ангажиран е целият полицейски ресурс по установяване на извършителите.    В Черноочене е и ръководителят на Окръжна прокуратура Желязко Стефанов.   Председателят на Народното събрание Цвета Караянчева призова разследващите да си свършат компетентно работата, за да се избегне напрежение в Черноочене.", "date": "2019.10.30", "title": "Погром в кърджалийското село Черноочене. Кметът Осман Айдън: Това е политическо отмъщение на ГЕРБ"}
{"url": "http://epicenter.bg/article/Parlamentat-prekrati-palnomoshtiyata-na-Lilyana-Pavlova-i-Volen-Siderov-/197408/2/0", "text": "С две отделни гласувания Народното събрание прекрати пълномощията като депутати на Лиляна Павлова от ГЕРБ и Волен Сидеров от \"Атака\", предаде Канал 3.    Павлова е номинирана от Министерския съвет за вицепрезидент и член на Управителния комитет на ЕИБ. Оставката й бе приета с гласовете на 136 народни представители, трима бяха против и един се въздържа.    Лидерът на \"Атака\" Волен Сидеров вече не е депутат. Това реши парламентът, който със 149 гласа \"за\" одобри оставката му. 9 депутати бяха против, а 8 се въздържаха.    Самият Сидеров бе в пленарната зала по време на гласуването на оставката му, която бе приета без дебати. Но не му бе дадена думата. Павел Шопов се противопостави от трибуната на това с остър нападателен тон. \"Павлова напуска, за да отиде на добре платена банкерска работа. Аз напускам, защото дадох дума и си я спазвам. Жалко и много безпомощно е ръководството на парламента, за да не ми дадат възможност да изкажа причините за напускането си. Безпрецедентно е, че Емил Христов не ми даде думата. Това остава за сметка на НС\", заяви Сидеров пред журналисти след приетата му оставка, предаде репортер на Novini.bg.    \"Поканих моя опонент тогава Ангел Джамбазки, да постъпи като мен и да подаде оставка като евродепутат. Той не го направи, а с това доказа, че няма чувство за чест. Той измами избирателите. Това е той, но повече няма да го коментирам\", коментира още той.    \"Този парламент има антибългарска дейност. Това стана при гласуването за самолетите за 2 милиарда лева. Първата страна, която приема да плати сделка за нещо, което още не е произведено\", допълни лидерът на \"Атака\".    \"Партия \"Атака\" има по-добро постижение от ГЕРБ в Столичния общински съвет. През 2015 г. имахме двама общински съветници, сега положението е същото. ГЕРБ имаха 30, а сега имат 27\", заяви Сидеров.    \"Ще има дела срещу Маринов, Каракачанов и полицията, за случката пред \"Арена Армеец\". Ще водя дела срещу преките виновни и МВР за материални щети. Нямаше смисъл да не допускат мен като кандидат-кмет, но застъпниците ми, да. Въпреки подправянето на протоколите, пак не успяха да бутнат \"Атака\". ВМРО участва е това. Да не подценяваме и гласовете на гей-общността, която застана зад Джамбазки”, съобщи лидерът на \"Атака\".    \"Има договаряне между Фандъкова и Манолова. Мая Манолова щеше да направи листа, ако искаше да направи промяна в София\", каза още той.    “Питайте ГЕРБ дали сме още коалиционни партньори”, отговори Сидеров на журналистически въпрос.  ", "date": "2019.10.30", "title": "Парламентът прекрати пълномощията на Лиляна Павлова и Волен Сидеров "}
{"url": "http://epicenter.bg/article/BNR-shte-ima-nov-generalen-direktor-na-22-yanuari/197451/2/0", "text": "Новият генерален директор на БНР ще бъде избран на 22 януари 2020 г., реши Съветът за електронни медии на заседанието си днес, на което обяви конкурс за поста.   Кандидатите ще подават документи до 5 декември, а изслушванията им ще бъдат на 20 и 21 януари. СЕМ ще посочи кого е избрал на 22 януари. Дотогава БНР ще се управлява от Антон Митов, който временно заема поста на генералния директор, след като на 17 октомври СЕМ прекрати предсрочно мандата на Светослав Костов. Причината за крайната мярка на съвета е безпрецедентното спиране на програма \"Хоризонт\" за 5 часа на 13 септември.   Веднага след свалянето му от поста Костов обяви, че ще обжалва решението в съда. Той бе избран за генерален директор на 28 юни и пое управлението на радиото на 2 юли.   Източник: Канал 3", "date": "2019.10.30", "title": "БНР ще има нов генерален директор на 22 януари догодина"}
{"url": "http://epicenter.bg/article/Aktyorite-Malin-Krastev-i-Filip-Avramov-podkrepiha-Yordanka-Fandakova--VIDEO--/197456/2/0", "text": "  Актьорите Малин Кръстев и Филип Аврамов подкрепиха Йорданка Фандъкова за кмет на София в специални видеообръщения, съобщиха от пресцентъра на ГЕРБ.    „Г-жа Фандъкова в момента заслужава да й се даде шанс да довърши започнатото, защото тя знае накъде отива този град“, каза актьорът Малин Кръстев във видео в подкрепа на кандидатурата на Йорданка Фандъкова за кмет на София.    „Подкрепям г-жа Фандъкова, защото е човек, който търпи диалог. Това не е човек, който харесва поста си, сам по себе си или се наслаждава на кметския стол. Това е човек, който е сред хората и сред града непрекъснато. И най-вече е отворена за диалог и среща с всеки“, казва още Малин Кръстев    „Мисля, че градът порасна, макар и трудно и бавно с многото ремонти, градът вече придобива нов облик. Трудно е! Това е най-трудният град, защото това е държава в държавата. И мисля, че точно сега е моментът да се продължи започнатото дело на г-жа Фандъкова. Колкото и на някой хора да им е неприятно, но този град постепенно придобива европейски облик. Това е за мен София. Да - може да прилича на строителна площадка, но някой трябва да довърши всичко това и то човек, който е вътре в нещата и знае накъде пътува този град. А г-жа Фандъкова в момента е целият екип“, казва още Кръстев.    „Подкрепям г-жа Фандъкова, защото е един от най-добрите градоначалници в демократичните ни години. Когато става дума за политика всички знаят, че е мръсна работа, но в политиката трябва да има честни и открити хора, които да вършат работа за нашия град. Драги софиянци, независимо от вашия избор, аз съм тук, за да Ви кажа, че лично подкрепям г-жа Фандъкова, защото тя е най-добрата кандидатура в момента за София“, каза актьорът Филип Аврамов във видео, с което подкрепи кандидатурата на Йорданка Фандъкова за кмет на София.  ", "date": "2019.10.30", "title": "Актьорите Малин Кръстев и Филип Аврамов подкрепиха Йорданка Фандъкова (ВИДЕО) "}
{"url": "http://epicenter.bg/article/Tomislav-Donchev-namekva--Gotvyat-ni-vtori--quot-Kostinbrod-quot--na-balotazha-v-Sofiya-/197459/2/0", "text": "Имаме данни за по-сериозни предстоящи опити за компрометиране на изборния процес на втори тур в аванс. Имаме данни, че ще има опити той да бъде представен като подменен, корумпиран, купен, особено в София. Това каза на пресконференция Томислав Дончев - член на предизборния щаб на ГЕРБ, цитиран от БТА. На въпрос кой ще направи такива опити той отговори, че това скоро ще стане ясно и напомни за т.нар. Констинбродска афера. От партията отчетоха резултатите от първия тур на местния вот като увеличаване на влиянието на ГЕРБ в национален мащаб. Формацията има мнозинство и печели изборите за общински съветници в 163 от общо 265 общини в страната, аргументира с цифри доброто представяне административният секретар Цветомир Паунов. ГЕРБ, по думите му, увеличава броя на общинските си съветници с 80 спрямо 2015 г. и в момента има 1807. Председателят на ПГ на ГЕРБ Даниела Дариткова подчерта, че партията е увеличила броя на общинските си съветници в т.нар. смесени райони. Това, коментира тя, означава, че ГЕРБ обединява българските граждани, независимо от етническия и религиозния им произход. От предизборния щаб отчетоха също, че гласовете си за кандидатите на формацията са дали голяма част от младите хора и тези със средно и висше образование. Томислав Дончев отбеляза, че сме свидетели на особен политически феномен, който той нарече \"политически джендъризъм или полова неопределеност\". Това означава склонност да криеш кандидата си зад широкоформатна коалиция, зад инициативен комитет, обясни той. Така, по думите му, се откривала \"удивителна възможност\", ако кандидатът спечели, да кажеш, че и ти печелиш, но ако той загуби, не е ясно кой губи. Не било ясно и кой носи политическа отговорност за загубата или за това, което ще решава претендентът, ако бъде избран. Да се опиташ да превърнеш местния вот в парламентарен и в същото време комплексният анализ да показва, че си трета политическа сила, е огромен гаф, коментира Дончев. Според него местният вот може би е тест за политики и тези на ГЕРБ за икономическо развитие, образование, инфраструктура са срещнали мощна подкрепа. Засега все още не е ясно дали ще има дебат Фандъкова-Манолова, какъвто от ГЕРБ предложиха в понеделник.  ", "date": "2019.10.30", "title": "Томислав Дончев намеква: Готвят ни втори \"Костинброд\" на балотажа в София!"}
{"url": "http://epicenter.bg/article/Parvan-Dangov-poluchi-moshtno-ramo-na-osem-partii-i-mestni-koalitsii-za-vtoriya-tur/197464/2/0", "text": "Осем партии и местни коалиции в Дупница заявиха категорична подкрепа за кандидата за кмет на \"БСП за България\" Първан Дангов.   На пресконференция днес, на която присъстваха лидерите и щабовете на всички осем кандидати в местните избори в Дупница, д-р Пламен Соколов от Коалиция “Заедно за промяна” и Георги Градевски от АБВ, заедно с кандидата на БСП Първан Дангов, обявиха целите и идеите, около които се обединяват. “Промяната в Дупница е възможна! Вотът от първия тур показва, че близо 11 хиляди дупничани искат тази промяна и са гласували за нея. Ние обединяваме сега това тяхно желание. Няма да водим безпринципни разговори или пазарлъци за постове. Обединява ни общата позиция за бъдещето на Дупница. Ще работим позитивно, въпреки мръсната кампания, която вече започнаха от ГЕРБ“, категоричен беше кандидатът на БСП Първан Дангов. Той допълни, че управляващите губят контрол от страх да не загубят. „Опитват се да омаскарят всички, да водят битки с миналото, опитват се дори да откраднат историята на Дупница. Няма да позволим това”, добави Дангов. Според Георги Градевски от АБВ резултатите от първия тур ясно са показали, че Дупница иска промяна. \"Трябва да обединим усилията си, за да не предадем доверието на хората, които пуснаха бюлетини за нас. Заставам плътно до Първан Дангов, доверявайки се на опита, мъдростта и знанията - на него и екипа му. Нека най-после Дупница да тръгне в положителна посока”, каза Градевски.    Д-р Пламен Соколов от коалиция “Заедно за промяна ” заяви, че застава категорично в подкрепа на Първан Дангов. \" Нашата подкрепа е заявена от лидерите на 8 партии. Подчертавам, че не искаме нищо срещу тази подкрепа. Искаме този обединен вот да покаже, че градът различава почтеното от пошлото\", коментира той. Кандидатът за кмет на Дупница от БСП благодари и за подкрепата на хората с десни убеждения. \"Лично аз, както всички ние тук, не делим съгражданите си на леви и десни. Дупница няма нужда от разделение, а от обединение. И това е обединението около истинските ценности. Гласувайте в следващата неделя, за да защитим свободата и демокрацията в Дупница”, завърши Първан Дангов.  ", "date": "2019.10.30", "title": "Първан Дангов получи мощно рамо на осем партии и местни коалиции за втория тур"}
{"url": "http://epicenter.bg/article/Radev--Profesionalnite-standarti-v-zhurnalistikata-mogat-da-se-otstoyavat-samo-ot-nezavisimi-medii/197467/2/0", "text": "Професионалните стандарти в журналистиката могат да се отстояват само от свободни медии, които са независими в политическо и финансово отношение. Това заяви президентът Румен Радев на среща на „Дондуков“ 2 с президента и изпълнителен директор на „Свободна Европа“ Джейми Флай, който е на посещение в България. Държавният глава оцени високо възстановяването на дейността на „Свободна Европа“ в България и особено приноса на медията в разследващата журналистика и борбата с корупцията по високите етажи на властта.    Състоянието на медийната среда у нас, свободата на словото, следването на професионални медийни стандарти и влиянието на автоцензурата в журналистиката бяха сред акцентите на срещата. По думите на Румен Радев отстояването на плурализма и обективността в медийното пространство е от ключово значение както за гражданското общество, така и за демократичното развитие на страната. Финансовата уязвимост на много медии и липсата на ясни правила при разпределението на европейски средства в медийната сфера бяха посочени като сериозни фактори за деформирането на информационната среда в България.   Джейм Флай запозна президента Румен Радев с дейността на „Свободна Европа“, която работи и подготвя журналистически материали в 22 държави на 26 езика. Той приветства последователните позиции на българския държавен глава в защита на независимостта на медиите у нас и на обективността в медийното съдържание.   Изпълнителният директор на „Свободна Европа“ призова за ефективни действия от страна на българските институции срещу всеки опит за оказване на административен или друг натиск върху журналистите в България. Джейми Флай подчерта, че медията ще продължи да действа у нас, като отстоява професионалните стандарти, независимо от политическо влияние и ще насърчи разследващата журналистика.   По време на срещата държавният глава отново подчерта необходимостта от всеобхватен медиен закон в България, който да установи общи за всички медии стандарти и да регулира прозрачно тяхната дейност и моделите на финансиране.", "date": "2019.10.30", "title": "Радев: Професионалните стандарти в журналистиката могат да се отстояват само от независими медии"}
{"url": "http://epicenter.bg/article/Chehiya-podkrepya-Vezhdi-Rashidov-za-obshtevropeyski-standart-v-opazvaneto-na-kulturnoto-nasledstvo/197468/2/0", "text": "Чехия застава зад идеята на председателя на парламентарната Комисия по културата и медиите Вежди Рашидов за общ европейски стандарт на страните членки на ЕС в опазването на културното наследство, борбата с незаконния трафик на културни ценности, с фалшификатите на произведения на изкуството и с фалшивите новини. Това стана ясно днес в Прага по време на срещата на Вежди Рашидов с Мартин Бакса, председател на Комисията по културата в Камарата на депутатите в  Чешкия парламент. Г-н Рашидов е на еднодневно работно посещение в Прага.   На срещата присъства и Антонин Станек - член на Комисията. Тук бе и българският посланик в Прага Йордан Първанов.   В началото на разговора Мартин Бакса, който е и кмет на Пилзен, поздрави Вежди Рашидов за впечатляващото му представяне на прочутото Лондонско биенале неотдавна, както и за изложбата му “Страсти” в Пловдив. ”Пилзен беше вече столица на културата, сега е Пловдив и аз зная колко е важно изкуството и таланта да бъдат достойно представени” , сподели г-н Бакса.   Мартин Бакса приветства идеята на Вежди Рашидов през следващата година София да бъде домакин на специална среща на председателите на парламентарните комисии по култура на страните членки на ЕС и  на този форум да бъдат обсъдени конкретните мерки за общите усилия на Европа в опазването на културното наследство и по другите актуални теми.   \"Сигурен съм, че ние като страни членки  на ЕС само с активни  общи усилия можем да приложим най-доброто в опазването на паметниците на културата и да се противопоставим категорично на нелегалния трафик на артефакти,  затова се радвам, че и Чехия подкрепя моето предложение българският парламент да бъде през 2020 година домакин на европейски форум по тези теми, както и по проблема с фалшифицирането на произведения на изкуството и по въпроса с фалшивите новини, който засяга всички държави. България има уникално културно наследство, а Европа е най-старият континент, люлка на безценни цивилизации и затова сме длъжни да опазваме заедно създаденото през вековете\", каза по време на срещата Вежди Рашидов.   Мартин Бакса изрази готовност Чехия да покаже на форума в София догодина най-добрите си практики, за да се използват за създаването общ европейки стандарт за опазването на културното наследство.  ", "date": "2019.10.30", "title": "Чехия подкрепя Вежди Рашидов за общевропейски стандарт в опазването на културното наследство"}
{"url": "http://epicenter.bg/article/Zapaliha-nyakolko-parkirani-koli-v-Sofiya--VIDEO--/197412/3/0", "text": "Палеж на автомобили в София. Снощи са били опожарени няколко паркирани леки коли в столичния квартал „Хиподрума”. Снимки от инцидента са публикувани във фейсбук групата „Забелязано в София”, предава Нова тв.    Пристигналите на мястото пожарникари са успели да овладеят огъня и да не допуснат автомобилите да изгорят изцяло.    Нанесени са сериозни материални щети. Започнало е разследване.  ", "date": "2019.10.30", "title": "Запалиха няколко паркирани коли в София (ВИДЕО) "}
{"url": "http://epicenter.bg/article/Byudzhet-39-2020--10--uvelichenie-na-zaplatite-/197394/4/0", "text": "Увеличение с 10 на сто на средствата за заплати в бюджетния сектор, предвижда проектът на Закон за държавния бюджет за 2020 г., както и актуализираната средносрочна бюджетна прогноза за периода 2020-2022 г.    От 1 януари 2020 г. минималната заплата ще стане 610 лв., а от 1 януари 2021 г. - 650 лв., като размерът от 650 лв. ще се запази и през 2022 г. От 1 юли 2020 г. всички пенсии, отпуснати до 31 декември 2019 г., се увеличават с 6,7 процента според проекта на Закона за бюджета на Държавното обществено осигуряване за 2020 година.   От същата дата минималната пенсия за осигурителен стаж и възраст се увеличава от 219, 43 лв. на 234,13 лв. /увеличение с 6,7 на сто/.    Проектът на бюджет на НЗОК предвижда за следващата година абсолютният ръст за здравноосигурителни плащания да е с близо 400 млн.лв., като с над 10 на сто е увеличението за лекарства и за болнична помощ, а средно между 5 и 8 на сто - за първична извънболнична медицинска помощ и за медицински изделия. За медицински изделия в бюджета на НЗОК за 2020 г. са предвидени 38 млн.лв. Средствата за лечение в чужбина ще бъдат 70 млн.лв., предвижда се още в проектобюджета. Възможно е да има и допълнително финансиране, ако се наложи, което ще бъде от трансфери от държавния бюджет, както и от резерва на НЗОК, който е в размер на 137 млн.лв. Няма да бъдат намалявани средствата за лечение в чужбина. Националният съвет за тристранно сътрудничество ще обсъди днес проектите на трите документа.    За периода 2020-2022 г. осигурителната политика предвижда увеличение на минималния осигурителен доход за самоосигуряващите се лица, съответно в размер на 610 лв. за 2020 г. и 650 лв. за 2021 г. и 2022 г., както и увеличение на минималния осигурителен доход за регистрираните земеделски стопани и тютюнопроизводители от 400 лв. на 610 лв. от началото на 2020 г. Равнищата на минималните осигурителни доходи по основните икономически дейности и квалификационни групи професии от 2019 г. се запазват, като се извършва корекция само по отношение на позициите, които са под размера на минималната работна заплата за 2020 г. - 610 лв. Максималният осигурителен доход за всички осигурени лица се запазва в размер на 3 000 лв. Таванът на пенсиите остава 1200 лева.    Запазва се периодът на изплащане на паричното обезщетение за бременност и раждане - 410 дни и размерът на обезщетението за отглеждане на дете до двегодишна възраст - 380 лева. Запазва се и режимът за изплащане на паричните обезщетения за временна неработоспособност.    Средният размер на пенсията на един пенсионер през 2020 година се предвижда да достигне 412, 28 лева, като номиналното нарастване е 8 на сто при очакван среден размер за 2019 година - 381,74 лева /в Закона за бюджета на ДОО за 2019 година е заложено - 386,27 лв./ Очаква се положителен реален ръст на пенсиите от 5,8 на сто през 2020 година при прогнозирана стойност на средногодишната хармонизирана инфлация за 2020 година от 2,1 на сто. Запазва се размерът на осигурителната вноска за фонд \"Пенсии\" от 2019 година, запазват се и размерите на осигурителните вноски за другите фондове на ДОО, а също и съотношенията между осигурителите и осигурените.    Общият размер на разходите за пенсии, краткосрочни обезщетения, службите по социално осигуряване и предоставените трансфери за 2020 година е 12, 5 милиарда лева. Планираните разходи за пенсии за 2020 година са 10, 576 млрд. лева. Разходът за пенсии през 2020 година се очаква да бъде около 8,3 на сто от прогнозния БВП за същата година. Процентът за всяка година осигурителен стаж в пенсионната формула се запазва на достигнатото през 2019 година ниво от 1,2 на сто.    Минималният и максималният дневен размер на обезщетението за безработица се запазват, съответно - 9 лева и 74, 29 лв. Запазва се еднократната помощ при смърт на осигурено лице - 540 лева. Определя се максимален размер на гарантираните вземания - 1525 лева. В средносрочната бюджетна прогноза се запазва целта за достигане до балансирана бюджетна позиция през 2020 г. и запазването й през следващите години.    Растежът на БВП ще достигне 3,3 на сто през 2020 г., движен от вътрешното търсене, и ще достигне 126 769 млн. лева, смятат в МФ. Икономическият растеж ще се запази на ниво от 3,3 на сто в периода 2021-2022 г. и в края на 2022 година БВП ще достигне 143 355 млн. лв. Вътрешното търсене ще остане водещо за растежа на БВП по линия както на потреблението, така и на инвестициите, пише в средносрочната прогноза.    Очакванията на Министерството на финансите е да се запази тенденцията към намаляване на съотношението на държавния дълг спрямо прогнозното ниво на БВП от 18,6 на сто към края на 2019 г. до 17,0 на сто - в края на 2022 г. Нивото на консолидирания дълг на сектор \"Държавно управление\" се очаква да продължи да спада, движейки се между 25,1-26,1 млрд. лева. Изразени като процент от БВП, и при приходите, и при разходите за периода 2020-2022 г. се наблюдава тенденция на спад от 36,9 на сто до 35 на сто, а в номинален размер параметрите на тези показатели се увеличават, като от 46 826,5 млн. лв. за 2020 г. се очаква да достигнат 50 142,9 млн. лв. през 2022 г. При отчетено положително салдо на сектор \"Държавно управление\" (на начислена основа) за 2018 г., през 2019 г. се очаква бюджетното салдо също да бъде положително в размер на 0,05 на сто от БВП. В средносрочен план се очаква дефицит за 2020 г. в размер на 0,1 на сто от БВП и излишък съответно от 0,5 на сто и 0,1 на сто от БВП за 2021 г. и 2022 г., се посочва в средносрочната бюджетна програма.    Основните цели на данъчната политика са повишаване на приходите от данъци, справяне със сенчестата икономика и намаляване на административната тежест и разходите за бизнеса и гражданите. Приоритетите на данъчната политика са съобразени с дадената от Съвета на Европейския съюз специфична препоръка към България за подобряването на събираемостта на данъците. В средносрочен план се предвижда запазване на ниските данъчни ставки на корпоративните данъци и тези на данъците върху доходите на физическите лица.    През 2020-2022 г. ще продължи реализирането на мерките, насочени към повишаване на привлекателността на учителската професия и мотивацията на действащите учители и за насърчаването на зрелостниците с високи образователни резултати да получат педагогическо образование и да постъпват на работа в образователната система.    Основните приоритетни направления в областта на здравеопазването през тригодишния период са осигуряване на финансова устойчивост и обезпеченост на здравната система. Ще продължи реализирането на мерки по оптимизиране на структурата на разходите за различните видове медицински дейности, лекарствени продукти и медицински изделия на базата на договаряните обеми и стойности. Изграждането на Национална здравна информационна система посредством използване на нови технологии в областта на електронното здравеопазване е сред приоритетите, с които се цели подобряване на качеството и ефективността на процесите в системата на здравеопазването.    През периода 2020-2022 г. политиката, провеждана от правителството в областта на отбраната, продължава да е приоритетна. Осигурени са средства за поддържане и развитие на националните отбранителни способности и способностите, свързани с колективната отбрана, в т.ч. средства за изпълнение на приетите от Народното събрание инвестиционни проекти. Относителният дял на капиталовите разходи към общите разходи за отбрана е над 20-процентния критерий на НАТО. Разходите за отбрана са съобразени с Националния план за повишаване на разходите за отбрана на 2 на сто от БВП на Република България до 2024 г., одобрен с РМС нр. 3/04.01.2018 г., като освен за увеличение на средствата за персонал са предвидени и допълнителни средства за изпълнение на международните договори във връзка с придобиването на нов тип боен самолет (транспорт и застраховки) и за изграждане на интегрирана система и инфраструктура за усвояване, експлоатация и осигуряване на новия тип боен самолет.    Пенсионната политика в периода 2020-2022 г. предвижда от 1 януари на всяка календарна година да продължи увеличаването на възрастта за придобиване на право на пенсия с по 2 месеца за жените и с по 1 месец - за мъжете, както и на необходимия осигурителен стаж за придобиване на право на пенсия с по 2 месеца и за двата пола. Тежестта по чл. 70, ал. 1 от КСО за всяка една година осигурителен стаж, която ще се прилага при изчисляване на размерите на новоотпуснатите пенсии, се запазва на достигнатото през 2019 г. ниво от 1.2 пункта.  ", "date": "2019.10.30", "title": "Бюджет'2020: 10% увеличение на заплатите!"}
{"url": "http://epicenter.bg/article/Financial-Times--Kitayskata-tsenzura-zavladyava-sveta/197438/11/0", "text": "Когато Си Дзинпин приветства африканските лидери в Пекин миналата година, речта му съдържаше типично китайска формула: пет „не”-та. В действителност всичките пет отрицания могат да бъдат обобщени като един ангажимент. За разлика от властнически настроените западняци, Китай никога не би казал на африканците как да управляват собствените си страни. Няма да има „намеса във вътрешните работи на африканските държави”.    Този принцип на ненамеса е централен в китайската външна политика от 50-те години. Но тъй като правителството на Пекин е все по-отстояващо се по целия свят, става все по-ясно, че това, което виждаме, е „ненамеса“ в китайски стил, пише Гидиън Рачмън за Financial Times.    Инцидент от началото на месеца подчерта, че в действителност Китай се чувства напълно в правото си да се намесва, когато чужденците изразяват неприятни за Пекин мнения. Туит в подкрепа на Хонконг от генералния мениджър на Хюстън Рокетс доведе до сблъсък между Китай и Националната баскетболна асоциация на Америка, в резултат на който мачовете от НБА бяха свалени от китайската държавна телевизия.    Този спор беше с необичайно висок обществен отзвук, защото касае САЩ и спорта. Но той описва познат модел. Чуждестранните държави и компании сега трябва да се справят с усилията на Китай да контролира речта им по все по-широк кръг от теми табу, включително Тибет, Тайван, Хонконг, най-новата китайска история, човешките права и териториалните претенции на Пекин в Южно и Източно Китайско море.    Тъй като Китай става едновременно по-мощен и по-параноичен - и с надигането на конфронтацията в Хонконг - броят на тези сблъсъци ще се увеличи. Така че западните правителства ще трябва да мислят много по-систематично как да реагират. В противен случай ще открият, че заветните им свободи бързо ще бъдат ерозирани.    Би било погрешно да се обвинява Си в лицемерие, когато той се обявява за ненамеса. Китайският президент е искрено безразличен дали чужда държава е диктатура или демокрация. Настояването, че страните не могат една друга да имат възгледи за вътрешнополитическите си системи, е жизненоважен механизъм за защита на комунистическата партия на Китай, тъй като по този начин тя се предпазва от външния натиск относно правата на човека или върховенството на закона.    Пекин твърди, че чужденците, които изразяват мнения по чувствителна тема, като Хонконг, се намесват във вътрешните работи на Китай. И тук това преминава в намеса върху свободното слово на запад. Това е много повече от усилието да се спрат чужденците да стоят на площад Тянанмън и да викат „свобода за Хонконг“. Усилията на Китай за контрол и цензура над словото у дома постепенно се интернационализират, достигайки до чуждестранни корпорации, международни медии, семинарни зали и кампуси на западни университети, както и до изявленията и политиките на чуждестранни правителства.    Преди 20 години беше сравнително лесно да се отблъсне тактиката на Китай за натиск. Но огромният размер на китайския пазар означава, че западните компании сега са все по-предпазливи да не обидят Пекин. НБА се опита бързо да успокои спора и обидният туит беше изтрит. Същата седмица Apple изтегли приложение, което помагаше на хонконгските демонстранти да избягват полицията. Китай е третият по големина пазар на Apple.    Това са само най-скорошните примери. Други компании, които отстъпиха пред натиска на Пекин са хотелската верига Marriott и авиокомпанията United Airlines, като и двете бяха обвинени в насърчаване на идеята, че Тайван е отделна държава.    Мултинационалните компании може да твърдят, че трябва да стоят извън политиката, но това е много по-трудна позиция за медиите и университетите, за които свободното изразяване и дебатът са фундаментални.    Що се отнася до медиите и академичните среди, Пекин използва както визите, така и пазарния достъп като оръжие. Специалистите, които са изключени от страната, могат да провалят кариерите си. Така че натискът за автоцензура е огромен.    Стимулът да не се обижда китайското правителство се отнася както за организации, така и за отделни лица. Много западни медийни компании имат (или имаха) амбиции на китайския пазар. (Financial Times поддържа уебсайт на китайски език, който в момента е частично блокиран в Китай).    Много западни университети откриха кампуси или съвместни инициативи в Китай. Но значението на китайските студенти като източник на доходи означава, че дори академични кадри, разположени в САЩ, Австралия и Европа, са подложени на натиск.    Преподавател по политика в британски университет неотдавна ми каза, че от университетските власти са го помолили да премахне плакат на танк на площад Тянанмън от стената на офиса си, защото това може да е обидно за китайските студенти. Той отказал. Но самият факт, че молбата е отправена, е показателен.    За момента реакцията на западните институции на китайския натиск обикновено е случайна и импровизирана. Но тъй като проблемът вероятно ще стане по-остър, това трябва да се промени. Опит за изготвяне на някои принципи бе направен в доклад за Hoover Institution, който подчертава необходимостта западните организации да са прозрачни в отношенията с Китай и да изискват еднакво отношение към китайските и западните учени.    Време е на петте „не“-та на Си Дизнпин да бъде отговорено с някои западни „не“-та, включително решително „не“ на ограниченията в свободата на словото.     ", "date": "2019.10.30", "title": "Financial Times: Китайската цензура завладява света"}
{"url": "http://epicenter.bg/article/Kolektsioneri-pokazvat-sakrovishta-v-Nirvana/197392/6/0", "text": "Непоказвани досега платна на стари майстори ще съберат ценители на шедьоврите в галерия Нирвана на 30 октомври.   Грандиозната изложба „Жената като вдъхновение и образ в българската и европейска живопис” в галерията на Ники Младжов категорично ще е арт събитието на годината.   Платна за изложбата вадят от съкровищниците си членове на Съюза на колекционерите в България, за да могат почитателите на уменията на класиците и на съвременни художници да се насладят на фантастичните картини, посветени на жената.   „Ние, колекционерите, съхраняваме картините и ги пазим за следващите поколения ценители ”, коментира важния аспект на колекционерската дейност Ники Младжов, който продължава традицията на семейството си да събира и пази произведения на изкуството.   В залите на галерия Нирвана ще бъдат показани великолепни творби, които едва ли ще могат да се видят друг път от почитателите на живописта.   Жената в различните й състояния блести на картини, нарисувани от Васил Стоилов, Илия Петров, Джон Попов, Бенчо Обрешков, Стоян Венев, Дечко Узунов, Иван Ненов, Иван Кирков,Атанас Яранов, Димитър Казаков-Нерон, Ярослав Вешин и други майстори на четката.   Сред известните имена, чиито творби ще изпълнят трите зали на галерия Нирвана, са Андрей Даниел, Любен Диманов, Греди Асса, Фернан Кормон. Ще бъдат показани невероятни картини на Светлин Русев – знакова фигура от Съюза на колекционерите, творец, с когото българските колекционери се съветваха за всеки аспект от трудната работа да откриваш и да съхраняваш ценни предмети на изкуството.   Платната, които ще бъдат показани, са от колекциите на известни български колекционери, сред тях ще можем да видим и картини от колекцията на собственика на галерия Нирвана Ники Младжов.   Куратор на изложбата е художничката Моника Тошева.   Експозицията, представяща жената през призмата на стари майстори и съвременни творци, ще събере известни личности от различни сфери, които очакват с нетърпение вернисажа от изтънчени шедьоври.                  ", "date": "2019.10.30", "title": "Колекционери показват съкровища в Нирвана"}
{"url": "http://epicenter.bg/article/Grisho-nadvi-Gofen-ot-vtoriya-krag-na--Mastarsa--v-Parizh/197478/8/18", "text": "Ракета №1 на България Григор Димитров не срещна особени трудности срещу Давид Гофен в мач от втория кръг на „Мастърса” в Париж . Хасковлията се класира за 1/8-финалите на турнира след 7:5, 6:3, информира    Първата ракета на България преодоля представителя на домакините Юго Юмбер във вторник и така си осигури поредна среща с Гофен, девета помежду им.   Последната победа на Григор над Гофен бе през миналата година на турнира в Монте Карло. Най-значимата обаче бе през 2017 г. в Лондон, когато българинът надделя над Гофен във финала на Nitto ATP Finals със 7:5, 4:6, 6:3 и спечели най-голямата титла в кариерата си до този момент.  ", "date": "2019.10.30", "title": "Гришо надви Гофен във втория кръг на „Мастърса” в Париж"}
{"url": "http://epicenter.bg/article/Snimat-prodalzhenie-na--quot-Igra-na-tronove-quot-/197409/10/88", "text": "От НВО обявиха, че подготвят нов сериал от света на „Игра на тронове“ с името „Домът на дракона“.   Историята ще развива 300 години преди събитията от оригиналния сериал и проследява борбата на семейство Таргариен по време на гражданската война във Вестерос.   Новата предистория е поверена на сценариста Раян Кондал, като Джордж Р. Р. Мартин ще продуцира. Историята е базирана на книгата на Мартин от 2019 г. „Огън и кръв“, която ще бъде претворена в сериал с 10 епизода.   В същото време от компанията обявиха, че подготвяният по-рано сериал, отново от света на „Игра на тронове“, в който трябваше да играе актрисата Наоми Уотс, няма да се заснеме. Причината е, че тази история нямала много сериозна и директна връзка с това, което вече знаем от „Игра на тронове“.   Сериалът за дом Таргариен би бил по-познат на публиката, заради връзката на дома с главната героиня Денерис Таргариен, пишат от „Ентъртейнмънт уикли“. Все още не е ясно кога зрителите могат да очакват първи епизод на „Домът на дракона“.   Източник: бТВ  ", "date": "2019.10.30", "title": "Снимат продължение на \"Игра на тронове\""}
{"url": "http://epicenter.bg/article/Pakost-ili-lakomstvo-predpochetoha-Donald-i-Melaniya-Tramp---Snimki-/197411/10/100", "text": " и   раздадоха бонбони за Хелоуин на парти за семейства на военни и за местни ученици в Белия дом. Децата се бяха издокарали подобаващо – в костюми на астронавти, военни, пирати, динозаври. Едно по едно те поздравиха президента и първата дама.   Струнният оркестър на военновъздушните сили изсвири „ ” на  , песента от „ ” и други подходящи за Хелоуин песни. Южната веранда на Белия дом беше украсена с дървета като от призрачна гора и с тикви, разказва Асошиейтед прес, цитира Дарикнюз.   В партито се включиха и тайните служби, които показаха президентската лимузина „ ”. НАСА пък демонстрира скафандъра, използван от астронавтите за излизане в открит космос.", "date": "2019.10.30", "title": "Пакост или лакомство предпочетоха Доналд и Мелания Тръмп? (Снимки)"}
{"url": "http://epicenter.bg/article/Ruskoto-posolstvo-u-nas-obyavi--che-tehen-diplomat-e-obyaven-za--persona-non-grata--ot-MVnR/197404/2/0", "text": "Посолството на Руската федерация в София наруши късно снощи мълчанието и обяви на страницата си във фейсбук, че техен дипломат е обявен вчера, 29 октомври за „персона нон грата”от българското Външно министерство.   Дипломатическата мисия уверява, че нежеланият на наша територия дипломат ще напусне страната ни в посочения в нотата час.   Според източници от Външно министерство този срок изтича днес около 10 часа.   Вчера по това време посланик Макаров е бил извикан във МВнР. Наложило се е да бъде поставен ултиматум до 24 часа уличеният дипломат да напусне България.   До тази крайна мярка се е стигнало след като руското посолство не се е съобразило с искането от българска страна направено на среща още в петък. Тогава България е дала 72 часа на руските институции да отзоват своя служител.   Руски и украински медии вчера съобщиха, че дипломатът, уличен от ДАНС и прокуратурата в шпионска дейност, е Владимир Русяев, който всъщност е офицер руското военно разузнаване – ГРУ.   От съобщение на Прокуратурата в понеделник  стана ясно, че той се е опитвал да подкупва с пари български граждани, включително и високопоставен държавен служител, за да придобие важна информация за ЕС и НАТО, представляваща класифицирана информация.   Именно заради това прокуратурата е разследвала Русяев по сигнал на ДАНС. Руснакът се води официално първи секретар в посолството на Руската федерация в София. От дипломатическата мисия на Русия у нас предупреждават, че си запазват правото за ответни мерки. Днес предстои а видим каква ще бъде реакцията им.   Това е първият известен случай на напуснал руски дипломат от 2001 г. Според единствената достъпна информация през есента на 2018 г. в ДАНС е получена информация, че \"първи секретар в посолството на Руската федерация в София\" се е срещал \"конспиративно\" и редовно с български граждани, \"включително и с ръководен служител, разполагащ с достъп до класифицирана информация на Република България, ЕС и НАТО\". Целта на срещите била придобиване на класифицирана информация, в някои от случаите - срещу заплащане. Прокуратурата не е привлякла като обвиняем въпросния служител, защото той имал дипломатически имунитет. Поради тази причина досъдебното производство било спряно, а в петък главният прокурор Сотир Цацаров уведомил за случая министъра на външните работи Екатерина Захариева. От МВнР съобщават, че още същия ден тя се срещнала с руския посланик, като на срещата е поставила въпроса, както и искането въпросния служител да бъде отзован и да напусне страната до понеделник, което се е случило.   Според сайта на посолството в София, както и от справочника на дипломатическия корпус в България, руското посолство има общо девет първи секретари. От прессъобщението не става ясно до кога е била наблюдавана шпионската дейност и дали срещите между въпросния първи секретар и българските граждани са продължили от септември 2018 г. до днес, а само се казва, че дейността му е продължила \"близо година\".  ", "date": "2019.10.30", "title": "Руското посолство у нас обяви, че техен дипломат е обявен за „персона нон грата” от МВнР"}
{"url": "http://epicenter.bg/article/Iskren-Veselinov--Ochakvahme-po-visok-rezultat-v-Sofiya--no-se-spravihme-dostoyno/197405/2/0", "text": "Това, че сме коалиция с дадена партия не значи, че не сме опозиция на много места. По градове и общини дори сме основни опоненти. Изборът на българските граждани за парламент не определят изборите по места. Това заяви заместник-председателят на ВМРО Искрен Веселинов в сутрешния блок на Нова телевизия.    \"Всяка община има своите проблематики, бихме застанали зад определени политики\", каза още той.    \"Джамбазки ще подкрепи Фандъкова, ако тя приеме наши точки за работа. Ако ГЕРБ искат подкрепа, то трябва да се ангажират с работа по нашата програма. Днес ще има първоначални разговори. От разговорите ще преценим. Не бихме отказали разговор с Манолова, но имаме различия\", каза Веселинов.  Той допълни, че днес ще има среща между ВМРО и ГЕРБ. По думите му с Манолова имат доста различни виждания. И даде пример: „Нямаме едно мнение по въпроса за Истанбулската конвенция и гей парадите, но не бихме отказали разговор с нея.”   В Пловдив изборите отдавна не са честни, посочи той. \"Чухме, че сме се договорили за градове – това е невярно. Това се вижда в битката за Пловдив. В Сандански и Пловдив сме на балотаж. Търсим подкрепа от всяка демократична партия. В Пловдив социолози “закичиха” третото място на Славчо Атанасов, с цел да го дискредитират. В Пловдив отдавна не се играе честно\", коментира зам.-председателят на ВМРО.    \"Джамбазки влезе с идеята да бъде кмет. Очаквахме по-висок резултат. Не е загуба, едно достойно представяне е\", допълни той.    \"Гледах проучване, че ВМРО има 0% ромски гласове. Нямаме против да гласуват за нас, но ние няма да купуваме вота им\", завърши Искрен Веселинов.", "date": "2019.10.30", "title": "Искрен Веселинов: Джамбазки ще подкрепи Фандъкова, ако тя се ангажира с наши приоритети!"}
{"url": "http://epicenter.bg/article/V-21-ot-27-oblastni-grada-GERB-shte-bade-parva-politicheska-sila-v-obshtinskite-saveti/197406/2/0", "text": "   където ще може да управлява самостоятелно.   Има и още два областни града, където първата политическа сила има пълно мнозинство. В  С, в която влиза и ГЕРБ. Другият град е  Движението е  , но без пълно мнозинство.     Обобщените данни при 100% обработени протоколи от ЦИК са, че    В Столичния общински съвет. ГЕРБ получават 27 мандата. 15 общински съветници са за БСП. 12 ще са общинарите за „Демократична България”. ВМРО ще има 4 общинари, а „Атака” - двама.   Има и един парадокс, заложен в правилата за избиране на независими общинари. За листата на „Демократична България” са гласували 57 хил. софиянци. И те получават 12 мандата. Докато за Борис Бонев като независим са гласували близо 42 хил. софиянци, но мандатът е един.", "date": "2019.10.30", "title": "В 21 от 27 областни града ГЕРБ ще бъде първа политическа сила в общинските съвети"}
{"url": "http://epicenter.bg/article/Korneliya-Ninova--Uzhasyavashto-kupuvane-na-glasove-pod-zorkiya-pogled-na-MVR--institutsiite-i-vlastta/197414/2/0", "text": "Първият тур на изборите за местна власт премина. Партийните отчети за \"безапелационни\" победи ще правим след втория, а и не им е тук мястото. Искам да поставя на вашето внимание няколко изключително остри въпроса, които касаят всички партии, парламентарни групи и България – пороците в изборния процес, които изкривяват реалния вот на българския народ. Видяхме ги и на тези избори.     Това заяви лидерът на БСП Корнелия Нинова в декларация от парламентарнтата трибуна.   Първо – ужасяващо купуване на гласове под зоркия поглед на МВР, българските институции и властта. Докато МВР арестуваше, задържаше или изземваше баници на кандидати на БСП, защото черпят с тях за Димитровден, и МВР смята това за купуване на гласове, под техния зорък поглед истинските купувачи на гласове, които са престъпници, защото това е престъпление, спокойно раздаваха до 300 лева за глас.   Докато МВР и властта разпитваха кандидат за кмет на БСП дали е бил роми, за да гласуват за него, ромските махали под строй гласуваха за властта. В една секция от 420 души, 383 – 91% гласуваха за властта. В друга от 424 гласоподаватели, 344 или 82% за властта. В един район от 2600, за властта има 2000 ромски гласа.   Властта беше употребена, за да плаши хората и всява страх. Чухме откровения на български граждани да казват  - „страх ни е от всичко- че ще ни запалят къщата, ще ми запалят колата, ще ми спрат топлия обяд от социалната кухня, ще ме изгонят от работа”. Властта използваше страховете и бедността на хората, които признаваха, че са взели 20 лв., защото са гладни и искат да ядат.   На следващо място, цялата общинска и държавна администрация, под страх и по списък, гласува за властта, защото ще си загуби работата, ако не го направи.   Развихрихте и ужасяваща компроматна война срещу опонентите – жлъч, омраза и насъскване на българския народ едни срещу други на принципа „разделяй и владей”. Управляващите опорочиха тези избори.   По предварителни данни има 400 000 невалидни бюлетини. Затова още на първия ден след изборите отново ще поставим въпроса за машинното гласуване. Премахнахте го, за да фалшифицирате изборите. 400 000 гласа не са отчетени по волята на управляващите, защото няма машинно гласуване, защото така е по-лесно да купуват и изкривяват вота. Още един удар по всички ни – избирателната активност отново е ниска.    Колеги, за пореден път призоваваме, замислете се върху това. Това е шамар за всички ни, за всички партии и цялата политическа система. Ако не променим това, хората ще изгонят всички ни и няма да правят разлика между управляващи и опозиция.   Ниската избирателна активност е изключително важен въпрос, защото показва апатия и недоверие, че гласът на хората може да реши нещо. Те смятат, че всичко е нагласено и тези 400 000 невалидни бюлетини и купуването на гласове наливат вода в мелницата, че от тях не зависи нищо.   Всички трябва да променим поведението си така, че избирателната активност да бъде по-висока. Призовавам всеки свободен българин, който иска това да се промени, да гласува.   Злоупотребите на властта в избирателния процес могат да бъдат преодолени само с висока избирателна активност. Затова, уважаеми българи, не стойте по домовете си.   Как ще живеете утре- зависи от това какво правите днес. Излезте и гласувайте за себе си и за промяната.", "date": "2019.10.30", "title": "Корнелия Нинова: Ужасяващо купуване на гласове под зоркия поглед на МВР, институциите и властта"}
{"url": "http://epicenter.bg/article/Obraboteni-sa-100--ot-protokolite-v-Stolichnata-OIK-/197417/2/0", "text": "При обработени 100 процента от протоколите на секционните избирателни комисии /СИК/ в Столичната OИК, Йорданка Фандъкова получава 36.37 процента от гласовете на първия тур на местните избори, според информацията, публикувана на страницата на ОИК.    Мая Манолова е с 27.79 процента; Борислав Игнатов - с 12.20 процента, а Борис Бонев - с 10.77 на сто от гласовете.    В гласуването за общински съветници Местната коалиция ГЕРБ(СДС) получава 131 536 гласа, или 32.68 на сто от общия брой; \"БСП за България\" - 72 667 гласа, или 18.05 на сто; \"Демократична България-Обединение\"(ДА България, ДСБ, Зелено движение) са получили подкрепата на 58 442 души, или 14.52 на сто от действителните гласове; за независимия Борис Бонев са гласували 42 759 души, или 10.62 на сто от пуснатите бюлетини; за ВМРО-Българско национално движение са гласували 19 407 души, или 4.82 на сто от гласовете; а партия \"Атака\" е получила 7530 гласа, или 1.87 на сто от бюлетините.    В изборите за районни кметове балотаж ще има в повечето райони, като в почти всичките водят представителите на ГЕРБ (СДС). Изключенията са район \"Изгрев\", където с преднина от 62 гласа е кандидатът на \"БСП за България\" Делян Георгиев, и район \"Средец\", в който води Трайчо Трайков от \"Демократична България-Обединение\", за когото са гласували 4861 души, или 38.19 на сто.    Избрани са само кметовете на район \"Банкя\" - там Рангел Марков от Местната коалиция ГЕРБ(СДС) получава 2616 от гласовете, или 61.83 на сто от бюлетините, и на район \"Кремиковци\", където независимата Лилия Донкова е получила подкрепата на 3909 души, или 60.37 на сто от действителните гласове.", "date": "2019.10.30", "title": "Обработени са 100% от протоколите в Столичната OИК "}
{"url": "http://epicenter.bg/article/Ivan-Takov--Sofiyantsi-imat-izbor--mogat-na-3-noemvri-da-poiskat-promyanata/197420/2/0", "text": "Софиянци имат избор, могат на 3 ноември да поискат промяната, да поискат алтернативата. А тя е реална, защото има 22 балотажа, включително и за кмет на София. Това каза общинският съветник от БСП Иван Таков в Сутрешния блок на БНТ.    Той посочи, че на 27 октомври се видя, че София и софиянци имат алтернатива - дали това е Мая Манолова, дали е БСП, дали е Демократична България, Борис Бонев и те посегнаха към нея.    „Най-голямата партия, за съжаление, отново е партията на негласуващите и тя няма представителство в СОС, категоричен бе Таков – Активността от около 43-44% е по-ниска и от предишните избори. Което е предпоставка за задълбочен анализ, защото това вече се повтаря от избори на избори“.    Общинският съветник от БСП изтъкна, че ГЕРБ са царе в изборния процес и отчасти в неговата манипулация.    В отговор на въпрос „Как щяла да управлява Мая Манолова общината без собствена листа?“, той припомни, че и Борисов, като кмет, две години нямаше нито един общински съветник.    „Мая Манолова е нашият кандидат, ние я подкрепяме и то категорично. Защото тя е необходимата промяна. Ще я подкрепяме за всички решения, които са залегнали в нашата програма през 4-годишния мандат“, заяви Иван Таков и допълни: „Тя има подписано споразумение с нас, както и с други партии за коренна промяна на управлението на столицата, което трябва да следва и да спазва. Много голяма част от тези приоритети са залегнали и в програмата на ДБ. Има много допирни точки“.    Относно прозрачността на работата на Столична община, Таков каза, че от години съветниците но БСП призовават за две неща - гражданите да могат да присъстват на заседанията на СОС и питанията към кмета, които са механизма на опозицията за контрол върху него, да бъдат в началото на сесията на общинския съвет.    „В страницата на СОС фигурират отговорите на нашите питания, но не и самите питания. Много пъти сме призовавали, гражданите да имат право да видят какво са питали техните общински съветници, защото те са дошли от тях - гражданите на София. Много често отговорът е крайно незадоволителен, но това остава скрито от гражданите“, обясни общинският съветник от левицата.    Той каза, че представителите на БСП са в общинския съвет, за да са в помощ на гражданите и градът да се развива по най-добрия начин. „Разбира се, когато решенията не са добри за града, а напротив, пречат на развитието на града, ние сме били опозиция в най-добрия смисъл на думата“, заяви Иван Таков.", "date": "2019.10.30", "title": "Иван Таков: Софиянци имат избор, могат на 3 ноември да поискат промяната"}
{"url": "http://epicenter.bg/article/D-r-Bogdan-Kosev--V-Yavor-Bozhankov-vizhdam-vseotdaen-bashta-i-dobar-chovek-/197421/2/0", "text": "  Д-р Богдан Косев, специалист по акушерство и гинекология, подкрепя кандидата на БСП за кмет на Горна Оряховица Явор Божанков, съобщиха от пресцентъра на партията.      ", "date": "2019.10.30", "title": "Д-р Богдан Косев: В Явор Божанков виждам всеотдаен баща и добър човек!"}
{"url": "http://epicenter.bg/article/-SEM-obyavyava-protsedura-za-izbor-na-nov-generalen-direktor/197422/2/0", "text": "С 5 гласа \"за\" членовете на Съвета за електронни медии единодушно откриха процедура за избор на генерален директор на Българското национално радио. Документите на кандидатите ще се подават до 5 декември, а изслушванията на концепциите ще се проведат на 20 и 21 януари. Самият избор ще се състои на 22 януари.   Първа точка в дневния ред на днешното заседание на Съвета за електронни медии е обявяването на процедура за избор на генерален директор на Българското национално радио, съобщиха от медията.    До обявяването на процедурата се стигна, след като на 17 октомври членовете на СЕМ прекратиха мандата на Светослав Костов и избраха за временно изпълняващ длъжността Антон Митов - досегашният ръководител на дирекция \"Архиви\". Митов може да остане на поста в продължение на 3 месеца, през които тече конкурсът за генерален директор.    Основният мотив за прекратяването на мандата на Костов беше безпрецедентното спиране на ефира на програма \"Хоризонт\" за 5 часа на 13 септември.    Светослав Костов обяви, че ще обжалва решението на СЕМ в съда. Той заемаше поста на генерален директор от края на юни т.г.   ", "date": "2019.10.30", "title": " СЕМ обявява процедура за избор на нов генерален директор на БНР"}
{"url": "http://epicenter.bg/article/Borisov-obsadi-politicheskata-obstanovka-v-Balgariya-s-prezidenta-na--quot-Svobodna-Evropa-quot--/197426/2/0", "text": "С президента и изпълнителен директор на \"Свободна Европа\" Джейми Флай обсъдихме актуалната политическа обстановка в страната. Разговаряхме за важността на професионалната и независима журналистика. Това написа в профила си във Фейсбук премиерът Бойко Борисов.    Радвам се, че тази уважавана медия поднови дейността си в България. Нейното присъствие тук е още един знак за доброто сътрудничеството между България и САЩ във всички сфери, завършва съобщението си министър-председателят.  ", "date": "2019.10.30", "title": "Борисов обсъди политическата обстановка в България с президента на \"Свободна Европа\" "}
{"url": "http://epicenter.bg/article/Yordanka-Fandakova--Izgrazhdame-9-novi-bulevarda-za-vrazka-s-okolovrastniya-pat-i-severnite-teritorii-/197431/2/0", "text": "  „Пробивът на бул. „Петър Дертлиев“ в „Люлин“ е един от важните обекти, заложени в моята програма. С него ще намалим трафика по силно натоварените бул. „Царица Йоана“ и бул. „Сливница“, като изграждаме нова връзка между ж.к. „Люлин“ и околовръстния път“, това каза Йорданка Фандъкова, кандидат за кмет на София на ГЕРБ-СДС.    До дни строителството на обекта ще започне. Тя допълни, че планира изграждането на 9 нови булеварда, които ще осигурят връзка с Околовръстния път и Северните територии.    „Това е начинът да намалим транзитния трафик и да развием новите зони за инвестиции“, каза Фандъкова.    В програмата й са заложени следните обекти:    - бул. „Рожен“ – от „Илиянци“ до Северна скоростна тангента (ССТ);    - бул. „Илиянско шосе“; бул. „Източна тангента“ – от бул. „Вл. Вазов“ до ССТ (2020) и от бул. „Вл. Вазов“ до бул. „Ботевградско шосе“ (2023);    - Разширяване на бул. „Ломско шосе“ – от метростанция „Ломско шосе“ до ж.п. линията (2020) и до околовръстния път;    - Обелско шосе – от бул. „Панчо Владигеров“ до околовръстния път;    - ул. „Продан Таракчиев“ в район „Искър“ от естакадата на „Брюксел“ до околовръстния път - директна връзка на летището със СОП;    - връзка от ул. „Проф. П. Мутафчиев“ до бул. „Асен Йорданов“;    - бул. „Копенхаген“ от бул. „Цариградско шосе“ до Самоковско шосе.  ", "date": "2019.10.30", "title": "Йорданка Фандъкова: Изграждаме 9 нови булеварда за връзка с околовръстния път и северните територии "}
{"url": "http://epicenter.bg/article/Mohamed-Halaf--IDIL-veche-e-izbrala-nov-lider--koyto-ne-e-po-malko-ekstremist-ot-predshestvenika-si/197433/2/0", "text": "„Трябва да бъдем много внимателни, защото заплахата   не е намаляла, а напротив – може да бъде по-голяма и силна“. Това заяви пред БНР журналистът Мохамед Халаф.    Според него този път съобщеното от американския президент Доналд Тръмп за смъртта на лидера на ИДИЛ Абу Бакр ал-Багдади е вярно и е потвърдено от различни посоки. Той добави обаче, че важното не е ликвидирането на Багдади, а това какво следва оттук нататък.    „Ликвидирането на Багдади ще сложи край на плановете, на въображенията на такива организации да създадат ислямски халифат на територия в Близкия изток. Проблемът е в това, че идеологията остава. \"Ислямска държава\" има присъствие в 8 държави“, коментира журналистът в предаването „12+3“.    Халаф подчерта, че организацията вече е избрала новия си лидер, който не е по-малко екстремист от предшественика си.    „ИДИЛ създаде толкова много бойци, обучени в различни лагери на територията на Сирия, Либия, Афганистан, Пакистан. Те ще водят новото поколение на световния джихад. Не трябва да пренебрегваме факта, че най-важната част в тази организация е чуждестранните бойци, които ще бъдат новата заплаха. Не трябва да забравяме, че към тях има много европейски джихадисти, както и вълците – единаци“, изказа мнение още Мохамед Халаф.    Той предупреди още:    „В момента на територията на Сирия има затвори, където има около 11 – 12 хил. чуждестранни и други бойци от Сирия, Ирак, които са бойците на Ислямска държава. В същото време техните жени и деца, които са около 60 хил. – те също са бомба със закъснител\".  ", "date": "2019.10.30", "title": "Мохамед Халаф: ИДИЛ вече е избрала нов лидер, който не е по-малко екстремист от предшественика си"}
{"url": "http://epicenter.bg/article/Radev--Vekovniyat-balgarski-stremezh-kam-prosveshtenie-nameri-izraz-v-Sayuza-na-balgarskite-ucheni/197434/2/0", "text": "Вековният български стремеж към просвещение намери своя израз в създаването на вашата престижна организация. Това заяви президентът Румен Радев на тържественото събрание, посветено на 75 години от създаването на Съюза на учените в България.    \"За мен е чест и удоволствие да отбележим заедно 75 годишнина на Съюза на учените в България. Какъв по добър момент да отбележим и почетем този Ваш светъл празник от навечерието на Деня на народните будители. Като съюз и в миналото и сега, на личности с безспорен авторитет, Вие наложихте високите стандарти и морал в науката като норма. Неслучайно вече повече от 7 десетилетия Вие сте желан и уважаван партньор и на Българска академия на науките и на университетите и не само. Мога да кажа със задоволство и на водещи европейски и международни институции\", добави Радев.    \"Успяхте да изградите и клонове и секции навсякъде из страната, които организират значими събития. Разпалват искрата на науката сред младите хора и работят съответно за вашата трудолюбива кауза. Днес Съюзът продължава своята дейност в динамична и политическа и икономическа обстановка. Въпреки не дотам необходимата и желана от Вас подкрепа на държавата. Вие продължаваме да привличате нови членове и да откликвате на обществения интерес. Вие имате кауза и тя е знанието да бъде в полза на цялото ни общество\", каза още президентът.    \"Искам да Ви поздравя най-сърдечно за това, че Вие развивате и укрепвате академичният капацитет на страната. Да ви поздравя за усърдието, с което служите всеотдайно и отговорно на нацията чрез наука и образование. Вашата високо отговорна дейност е основата, върху която се гради конкурентно способна и успешна икономика. Тя е здравата основа, върху която ще се развива бъдещото поколение българи. Тя трябва да гради демократично и просветено общество в модерна и просперираща държава. Наша обща мисия е да се борим за равномерно разпределение на образователния и научния потенциал, инфраструктура изследователките програми\", отбеляза държавният глава.  \"Без това ние не можем да постигнем социално икономическо сближаване с напредналите европейски държави. В национален план трябва да продължаваме да утвърждаваме образованието и науката като стратегически и национален приоритет . И то не само като целево финансиране, а като модерна визия за икономически и културен възход на нацията. Честит празник, желая Ви на добър час\", завърши словото си Румен Радев. Държавният глава Румен Радев връчи Почетен знак на президента на Съюза на българските учени.", "date": "2019.10.30", "title": "Радев: Вековният български стремеж към просвещение намери израз в Съюза на българските учени"}
{"url": "http://epicenter.bg/article/Kongresat-na-SASht-prizna-armenskiya-genotsid/197397/7/0", "text": "Резолюции за признаване на арменския геноцид и налагане на санкции на Турция заради военната й операция в Северна Сирия бяха одобрени от големи мнозинства в долната камара на американския Конгрес. Гласуванията са пореден белег за повишеното напрежение между Вашингтон и Анкара.    405 конгресмени одобриха историческата резолюция, според която Съединените щати трябва да възприемат като геноцид убийствата на милион и половина арменци в Османската империя между 1915 и 1923 година. Турция настоява, че избиването в днешната й територия не се е случвало систематично на етнически принцип.    Турският външен министър Мевлют Чавушоглу определи американското решение като \"срамно\" и \"не значещо нищо\" за неговото правителство и народ. Според Чавушоглу страната му е засегнала \"голямата игра\" с операцията срещу кюрдските милиции. Последните се възприемат за терористични от Анкара, но бяха съюзници на Съединените щати в борбата с Ислямска държава.    Демократи и републиканци в Конгреса не само се обединиха около признаването на арменския геноцид, но и гласуваха допълнителна резолюция, с която призовават президентът Доналд Тръмп да наложи санкции на Анкара заради офанзивата в Северна Сирия. Тя беше поне временно прекратена след договорка за това между Турция и Русия. ", "date": "2019.10.30", "title": "Конгресът на САЩ призна арменския геноцид"}
{"url": "http://epicenter.bg/article/Ruski-vestnik--Kiev-otstapi-pred-Parizh/197407/7/0", "text": "Всяка стъпка назад, направена от украинските военни, приближава срещата на върха в \"нормандски формат\" (Германия, Франция, Украйна и Русия) за уреждане на конфликта с Донбас, пише \"Комерсант\" под заглавие \"Киев отстъпи пред Париж\" (френската столица е домакин на очаквания форум). Така руският вестник коментира започналото раздалечаване на киевските войски от силите на сепаратистките републики край село Золотое, договорено от Контактната група за конфликта в Източна Украйна.    След Золотое в украинската Луганска област идва ред и на с. Петровское в Донецка област. Датата обаче е засекретена, за да не могат противниците на украинския президент Володимир Зеленски да провалят мирния процес, пише изданието, имайки предвид протестни акции на радикали-националисти от страната и по-специално на бившия доброволчески батальон \"Азов\", който сега е в състава на Националната гвардия.    \"Азов\" и други националисти протестират срещу подписаната от всички страни в конфликта \"формула на германския президент Франк-Валтер Щайнмайер\", предвиждаща специален статут за Донбас след избори в отцепническия регион, които трябва да бъдат признати от Организацията за сигурност и сътрудничество в Европа (ОССЕ) за честни и свободни. Вестникът цитира пресслужбата на сепаратистите в Луганск, според която за раздалечаване на войските в зоната са отпуснати три дни, а после \"ОССЕ пристига в района и регистрира дали и двете страни са провели раздалечаването пълноценно\".    Москва, която твърдо настояваше за приемане на \"формулата на Щайнмайер\" и раздалечаване на силите, е доволна от започналия процес и се готви да започне подготовка за срещата на върха, отбелязва \"Комерсант\", като цитира висши представители на руското ръководство.    \"Лидерите на \"нормандската четворка\" може да се съберат в Париж до края на ноември в опит да превърнат Донбас от \"гореща\" точка в \"изстиваща\", пише изданието. Информирани източници добавят, че \"ако бъде проявена политическа воля\", страните може да тръгнат към среща по-рано от приключването на всички предвидени процедури. Четирите държави - Германия, Русия, Украйна и Франция, са подготвили за форума и заключителен документ, чието съдържание не се разкрива, допълва всекидневникът. По негови данни проектът описва задачи за бъдещето - вероятно раздалечаване на силите по цялата \"линия на съприкосновение\" и утвърждаване на \"формулата на Щайнмайер\" в украинското законодателство.    Това вече е предвидено в Минските споразумения за уреждане на конфликта в Украйна, но досега не е осъществено. Ако бъдат изтеглени силите на страните по целия фронт и се създаде 50-километрова \"зона за сигурност\", огънят в Донбас ще спре. Това няма да е окончателно уреждане на конфликта, но той ще мине от \"гореща\" фаза в \"студена\" и всички ще са доволни, включително президентът Зеленски. Още като кандидат за висшия пост той обеща да приключи войната, а не да върне Донбас на Киев, отбелязва \"Комерсант\".        За Зеленски срещата в \"нормандски формат\" ще е първи опит да наложи на Русия своето виждане за Минските споразумения или дори да преразгледа текста им \"според новите обстоятелства\", смята \"Взгляд\". За да постигне тази цел, Зеленски е готов на безпрецедентни стъпки, на първо място да се утвърждава силово, макар донейде карикатурно, като върховен главнокомандващ, пише онлайн изданието по повод заповедите за изтегляне на украинските сили, отправени според \"Взгляд\" директно от министерството на отбраната, вместо да минат по веригата на командване. Според изданието \"Азов\" вече е поделение от редовната армия и превръщането му \"в някакъв странен инструмент за политическа игра е вътрешноукраински сценарий, поставящ под съмнение авторитета на Зеленски като върховен главнокомандващ\". то напомня \"печалния опит от други въоръжени конфликти на територията на бившия Съветски съюз, когато факторът \"неконтролирани въоръжени формирования\" се превръщаше в едва ли не основен метод за протакане на преговорите с цел да се получат по-изгодни позиции\".    Печатът в Русия информира за нов митинг срещу раздалечаването на войските, състоял се тази нощ край офиса на украинския президент. Демонстрантите издигнали национални знамена и лозунг \"Нито крачка назад\". Радикалите призовават Киев да се откаже от \"формулата на Щайнмайер\" и да се оттегли от Минските споразумения. По-рано те заплашиха държавния глава, че може да прибегнат до крайни мерки, дори да свалят президента.    Зеленски е убеден, че изтеглянето на силите, напротив, ще помогне на Киев да си върне изгубените територии, твърди \"Газета\". Украинският лидер неведнъж е изтъквал, че увашава правото на гражданите да протестират, но същевременно ги е призовавал да не се поддават на провокации от страна на \"отделни политици\". Според екипа на Зеленски мотив да оглави акциите срещу \"формулата\" има бившият президент Петро Порошенко.   Източник: Новини.бг", "date": "2019.10.30", "title": "Руски вестник: Киев отстъпи пред Париж"}
{"url": "http://epicenter.bg/article/Petima-politsai-zaginaha-pri-talibanska-ataka-v-Afganistan/197416/7/0", "text": "Петима служители на афганистанските сили за сигурност бяха убити при нападение на талибаните, а още осем служители бяха заловени от бойците, съобщи БГНЕС.   Талибаните са нападнали контролно-пропускателен пункт в окръг Хан Абад в североизточната афганистанска провинция Кундуз във вторник вечерта. Сблъсъците между правителствените сили и талибаните продължили няколко часа.   В Афганистан има конфронтация между правителствените сили и бойците на радикалното движение на талибаните, които завзеха значителна територия в селските райони на страната и започнаха атака върху големи градове. Влиянието на терористичната група ИДИЛ се засили в цялата страна. Афганистанските национални сили за отбрана и сигурност провеждат съвместни антитерористични операции в цялата страна.", "date": "2019.10.30", "title": "Петима полицаи загинаха при талибанска атака в Афганистан"}
{"url": "http://epicenter.bg/article/Rumen-Petkov--Da-se-otvoryat-chuvalite-s-byuletini--300-000-nevalidni-e-prenapisvane-na-vota-/197436/2/0", "text": "Чувалите с бюлетини трябва да бъдат отворени. 300 000 невалидни гласа са пренаписване на вота на хората в България. ЦИК трябва да даде оценка на това как работи изборното ни законодателство. То нарушава тайната на вота, когато хората биват питани - за какво ще гласуват за да получат бюлетина, а също така допуска хиляди гласове да бъдат зачерквани, когато някой има нужда от това, за да манипулира вота.   Това заяви в по време на пресконференция в Плевен лидерът на АБВ Румен Петков, съобщиха от пресцентъра на ПП АБВ.   „Настоявам с нарочен акт на Народното събрание да се отиде към отварянето на бюлетините. На всички чували и за всички СИК. Аз, например, не вярвам, че обявеният резултат в София, за общински съветници, е действителният. Убеден съм, че той е манипулиран, а не просто не вярвам. Да се отворят бюлетините и да се направят съответните промени, които да ни гарантират автентичността на вота“, посочи той. „Не може, например, в София, Варна или Пловдив, за различните кандидати да са три бюлетини в една кутия. В Плевен са две бюлетини в една кутия. В селата в община София са четири бюлетини, а в плевенските села са три. Това означава само едно. Този, който е заложил тези правила за вота, е създал предпоставки, тарикатите със съответния инструментариум да могат да си драскат спокойно върху бюлетините и да ги правят невалидни. Вярно е, че има сгрешени бюлетини, че има и така наречения „неграмотен вот“, но това не може да обясни повече от 300 000 невалидни бюлетини“, допълни Петков. От АБВ попитаха ЦИК и защо комисията не е разгледала сигнали за явни нарушения на изборното законодателство, какъвто е случаят в Плевен, където по време на кампанията и в нарушения на закона, определена политическа сила разлепяше агитационни материали във военни поделения. Партията отчете и резултатите си в община Плевен, където след вота в неделя, при различните формати на подкрепа има излъчени 12 общински съветници и четирима кметове, спечелили още на първи тур. В редица населени места подкрепени от партията кандидати за кметове, ще се борят на балотаж. В заключение председателят на Алтернатива за българско възраждане заяви, че политическата сила категорично подкрепя Георг Спартански за кмет на Плевен. Според Петков, той е постигнал много за развитието на града, въпреки пречките, които често среща от страна на управляващите в държавата.  ", "date": "2019.10.30", "title": "Румен Петков: Да се отворят чувалите с бюлетини! 300 000 невалидни е пренаписване на вота!"}
{"url": "http://epicenter.bg/article/Rumen-Radev-shte-uchastva-v-tarzhestvenoto-otbelyazvane-na-75-godini-ot-sazdavaneto-na-Sayuza-na-uchenite/197393/2/0", "text": "Президентът Румен Радев ще участва в тържественото отбелязване на 75 години от създаването на Съюза на учените в България. Това съобщиха от прессекретариата на държавния глава.    От 11.00 часа държавният глава Румен Радев ще участва в тържественото събрание, посветено на 75 години от създаването на Съюза на учените в България.    Събитието ще се проведе в голямата зала на Столична община на ул. „Московска“ 33.", "date": "2019.10.30", "title": "Румен Радев ще участва в тържественото отбелязване на 75 години от създаването на Съюза на учените"}
{"url": "http://epicenter.bg/article/Tsvetozar-Tomov--Na-balotazha-ochakvam-Fandakova-da-pobedi-s-10-15--razlika-Manolova/197395/2/0", "text": "Логично е да се предположи, че на втори тур ще победи кандидатът, който води на първи, но това не винаги се случва. Може да се предположи, че картата, която и сега е шарена, ще стане още по-шарена след балотажа.    Това каза в сутрешния блок на БТВ социологът Цветозар Томов.   Заедно с него гост беше и колегата му Андрей Райчев. Двамата коментираха първия тур на местните избори.   \"Няма кой знае какво разместване на политическите сили след изборите. ГЕРБ остават първа политическа сила. На мен най-голямо впечатление на тези избори ми направи купуването на гласове. Само след още няколко избора ние ще се превърнем в полуафриканска работа. Някакви вождове ще се договарят. Това може да се спре само, ако хората излизат да гласуват и по този начин купуването на гласове няма да оказва влияние на изборните резултати. За мен в София изборите ще се решат от факта дали протестният вот срещу управляващите ще надделее над антикомунистическия\", категоричен бе Райчев.   Райчев попита - как така в някои квартали в София ГЕРБ печели с 90-95 %. И даде обяснянение - това е само заради торбата с пари.   \"Трябва повече време за сериозен анализ на това дали се купуват гласове. За мен лично има разширение. Няма \"чиста\" партия в това отношение. Това се дължи на политическата система в България. Гласове не купуват най-много ГЕРБ и БСП, а ДПС. Със сигурност кметското място в София не се решава с купуването на гласове. Големите центрове не могат да се решат с купуването на гласове. Тази практика решава изборите в малките населени места и общини. За мен в София избирателната активност на втори тур няма да е по-висока. Хората ще се колебаят дали да отидат да гласуват за две кандидатури, които не харесват. Не очаквам г-жа Мая Манолова да спечели, но в никакъв случай не казвам, че изборите са предрешени. За мен разликата ще е между 10-15% в полза на г-жа Йорданка Фандъкова. Мая Манолова може да получи пълната подкрепа на БСП за балотажа, но БСП винаги са давали доста по-слаби резултати на местни избори отколкото на парламентарни\", разкри Цветозар Томов.  ", "date": "2019.10.30", "title": "Цветозар Томов: На балотажа очаквам Фандъкова да победи с 10-15% разлика Манолова"}
{"url": "http://epicenter.bg/article/Parlamentat-obsazhda-ostavkite-na-Volen-Siderov-i-Lilyana-Pavlova/197396/2/0", "text": "В първия работен ден в пленарната зала ще се обсъдят прекратяване пълномощията на народните представители Лиляна Павлова от ГЕРБ и на лидера на \"Атака\" Волен Сидеров.    Лиляна Павлова напуска Народното събрание, за да може да заеме поста на вицепрезидент и член на управителния комитет на Европейската инвестиционна банка.    Лидерът на \"Атака\" Волен Сидеров депозира оставката си в деловодството на НС в края на кампанията си за кандидат-кмет на София.    В програмата на Народното събрание е и проект на решение за удължаване до 30 ноември срокът на работа на временната анкетна комисия за изясняване на фактите около случая с изтичането на лични данни от електронната система на Националната агенция по приходите.    В мотивите съставът на комисията посочва необходимостта за още време, за да бъдат изслушани представители на различни институции и да се установи наличието на проблеми в ежедневната им дейност, причинена от теча на данни в НАП.    Временната комисия иска да изслуша и ръководството на приходната агенция за мерките, които е предприело.", "date": "2019.10.30", "title": "Парламентът обсъжда оставките на Волен Сидеров и Лиляна Павлова"}
{"url": "http://epicenter.bg/article/SEM-otkriva-protsedura-za-izbor-na-nov-generalen-direktor-na-BNR/197398/2/0", "text": "Първа точка в дневния ред на днешното заседание на Съвета за електронни медии е обявяването на процедура за избор на генерален директор на Българското национално радио.    До обявяването на процедурата се стигна, след като на 17 октомври членовете на СЕМ прекратиха мандата на Светослав Костов и избраха за временно изпълняващ длъжността Антон Митов - досегашният ръководител на дирекция \"Архиви\". Митов може да остане на поста в продължение на 3 месеца, през които тече конкурсът за генерален директор.    Основният мотив за прекратяването на мандата на Костов беше безпрецедентното спиране на ефира на програма \"Хоризонт\" за 5 часа на 13 септември.    Светослав Костов обяви, че ще обжалва решението на СЕМ в съда. Той заемаше поста на генерален директор от края на юни т.г.  ", "date": "2019.10.30", "title": "СЕМ открива процедура за избор на нов генерален директор на БНР"}
{"url": "http://epicenter.bg/article/GERB-e-parva-politicheska-sila-v-obshtinskite-saveti-v-21-ot-27-oblastni-grada/197401/2/0", "text": "Последните местни избори отредиха, че в 21 от 27 областни града ГЕРБ ще бъде първа политическа сила в общинските съвети. Сред тези градове са София, Пловдив, Перник и Хасково.    В четири от областните центрове ГЕРБ има абсолютно мнозинство. Това са Бургас, Велико Търново, Габрово и Кюстендил, където ще може да управлява самостоятелно. Има и още два областни града, където първата политическа сила има пълно мнозинство. В Монтана това е местната коалиция СДС, в която влиза и ГЕРБ. Другият град е Кърджали, където доминира ДПС. Движението е първо и в общинския съвет в Търговище, но без пълно мнозинство. БСП пък са втора политическа сила в 16 областни града. Сред тях София, Варна, Пловдив и Бургас.    Обобщените данни при 100% обработени протоколи от ЦИК са, че в 6 от местните парламенти в областните центрове има мнозинства, а в 21 общинарите ще трябва да правят коалиции.    Един от общинските съвети без абсолютно мнозинство на една партия е Столичният общински съвет. ГЕРБ получават 27 мандата. 15 общински съветници са за БСП. 12 ще са общинарите за „Демократична България”. ВМРО ще има 4 общинари, а „Атака” - двама. Има и един парадокс, заложен в правилата за избиране на независими общинари. За листата на „Демократична България” са гласували 57 хил. софиянци. И те получават 12 мандата. Докато за Борис Бонев като независим са гласували близо 42 хил. софиянци, но мандатът е един. ", "date": "2019.10.30", "title": "ГЕРБ е първа политическа сила в общинските съвети в 21 от 27 областни града"}
{"url": "http://epicenter.bg/article/Vremeto-se-razvalya-za-kratko--noemvri-ni-posreshta-s-topli-dni/197402/2/0", "text": "Последните дни на октомври ще са мрачни, дъждовни и студени. В сряда валежи от дъжд ще обхванат северната половина на страната и черноморското крайбрежие. През деня облачността ще се увеличава, като след обяд ще покрие плътно и южната половина на страната. Вятърът ще гони скорост около 20-30 км/ч, по-осезаем - в Североизточна България. С него и дневните температури там ще паднат.    В Русе и Силистра те ще бъдат 9-10 градуса, а в останалите райони - между 12 и 22 градуса. Най-топло ще остане в Югозападна България. В планините ще е хладно, но през деня валежи няма да има. Дневните температури по високите части ще бъдат до 7 градуса, в ниското – около 13.   По-интензивни валежи очакваме в през нощта и в четвъртък почти в цялата страната. Температурите ще паднат още – до между 7 и 15 градуса. В планините на височина над 1500 метра ще превали и сняг, с по-голяма вероятност - в централните райони на Стара планина.    Захлаждането е резултат от студент атмосферен фронт, който преминава над Балканите. Типичното есенно-зимно време обаче ще трае кратко. Още в петък валежите ще започнат да спират, а температурите ще тръгнат нагоре. През почивните дни облачността ще е разкъсана, но валежи не се очакват. В дните около балотажа за местния вот температурите в най-топлите часове ще стигнат 15-20 градуса.    През първото десетдневие на ноември ще бъдат отчетени най-високите температури за целия месец, каза в ефира на NOVA синоптикът Красимир Стоев. ", "date": "2019.10.30", "title": "Времето се разваля за кратко, ноември ни посреща с топли дни"}
{"url": "http://epicenter.bg/article/Maya-Manolova--Parviyat-tur-pokaza--che-protestniyat-vot-pobedi/197403/2/0", "text": "„Аз партийни централи не обикалям и в пазарлъци не влизам“, каза още Манолова и призова гражданите да излязат и да дадат гласа си на балотажа  „Необходим ми е един глас повече от гласовете на г-жа Фандъкова, за да преборим модела на управление, който управлява София. Две трети от гражданите поискаха промяна и гласуваха за кандидатите на промяната, една трета - за статуквото и г-жа Фандъкова.“ Това каза гражданският кандидат за кмет на София Мая Манолова.  „Подкрепих другите двама кандидати на промяната, когато върху тях се изливаше помията. На същия натиск бях подложена и аз“, каза Манолова.  „Смятам, че е справедливо промяната да влезе в София и през районните кметове. И смятам, че не става дума за дясно или ляво управление в момента на София, а за корумпирано, срещу което гласуваха две трети от гражданите на столицата“, каза Манолова.  „Ще гласувам за кандидата на Демократична България в моя район в София, който в неделя е на балотаж срещу кандидата на ГЕРБ, отговори тя на въпрос за кого ще гласува в неделя на балотажа. Защо избираме районни кметове пряко, а после те не получават финансов ресурс? Аз стоя зад идеята за децентрализация на бюджета - значителен процент финансови ресурси да влизат в района и да имат правомощия районните кметове да правят обществени поръчки и да контролират изпълнението им, а не както е сега - кметът в сянка и приятелските кръгове на Борисов да диктуват реалните решения.“  „Г-н Орлин Алексиев управляваше години наред както г-жа Фандъкова, така и Общинския съвет и определяше кой, кога, къде и с какъв финансов ресурс ще строи.“ „Аз ще разформировам тази комисия, ако стана кмет, каза тя за комисията, която разпределя големите обществени поръчки в Столичния общински съвет, председателствана досега от посочения общински съветник.“  По думите на Манолова цялото статукво е впрегнало ресурса си, за да вземе изборите. Имена от ъндърграунда и мутрите са се впуснали да пазят властта. Важно е да се знае кой прави изборите и кой как се домогва до властта, каза още Манолова. „Г-жа Фандъкова е пълен хегемон в ромските квартали. Това е контролиран вот, нали е ясно“, каза Манолова и посочи примери в секции в ромските махали в Слатина, Люлин, Филиповци и кв. Христо Ботев, където Йорданка Фандъкова има например 380 гласа в една секция, Манолова - 30, а нито един друг кандидат няма гласове, както и друг протокол от секция, в която за Фандъкова са гласували 192 души, за Манолова - 16.  „Има пълна мобилизация на подземния свят за изборите в неделя.“  „Къде са правоохранителните органи? Как те стигнаха до дълбините на Несебърския залив, но не е и до Филиповци“, посочи още Манолова.  На коментара на премиера Борисов, Манолова каза, че е получила много обиди от Борисов, който я е квалифицирал по различни начини. Кои са лошите хора - тези две трети, които излязоха срещу ГЕРБ и искаха да сменят модела ли, попита тя за коментара на Борисов, че в София ГЕРБ са се борили с \"лошите хора\".  „През цялото време имаше лични нападки върху мен и от г-жа Фандъкова, докато аз показвах проблемите на София - явно някой я е накарал“, добави още тя.  „Аз ляв или десен омбудсман бях, отговори тя на въпрос за кого е гласувала в неделя. Гласувах за листата на промяната, добави Манолова. Пробивът в София да има балотаж срещу Фандъкова и ГЕРБ бяха гражданите. Това не е резултат на една партия, а на хората, които искат промяна. От тримата кандидати на промяната останах само аз - осъзнавам отговорността гражданите да имат представителство, каза още тя.“  „Тя се обърна към служителите на общината и заяви, че след неделя те ще могат да продължат да работят и ще спре принципа от чистачката до кмета да са от една партия.“  „Вчера обявих, че подкрепям районните кметове, които са на балотаж. Не влизам в пазарлъци, не очаквам нищо насреща. Кандидатите на промяната получават моята безрезервна подкрепа. Аз партийни централи не обикалям и с пазарлъци не се занимавам. Разчитам на тези, които смятат, че 14 години управление с лъжи, натиск и кражби стигат“, отговори Манолова на въпрос на водещия във връзка с вчерашното посещение на Йорданка Фандъкова в централата на ДСБ.  „Залогът на балотажите и в София, и в България е изборът между демокрацията и диктатурата. Изборите в София ще дадат знак за цялата страна - дали сме узрели за смяната на модела на управление или не“, каза още Манолова.  „Уважаеми столичани, ако искате да сменим модела, излезте и гласувайте в неделя! Дори да не ме харесвате в лично качество, изправете се и сменете модела, защото всеки истински глас убива един купен глас“, обърна се тя към столичани от ефира на bTV.         ", "date": "2019.10.30", "title": "Мая Манолова: На балотажа в моя район в неделя ще гласувам за кандидата на Демократична България!"}
{"url": "http://epicenter.bg/article/Predizborniyat-shtab-na-GERB-SDS--Maya-Manolova-otkaza-uchastie-v-debata-za-Sofiya-/197439/2/0", "text": "  Предизборният щаб на ГЕРБ-София и партньорите ни от СДС-София отправихме покана за дебат преди балотажа тази неделя между кандидатите за кмет Йорданка Фандъкова и Мая Манолова, заедно с техните екипи по важни теми за развитието на София. Категорично изразихме позиция, че дебатът трябва да се проведе на неутрална територия и с възможност да бъде отразен от всички медии, които искат това. Това съобщават от ГЕРБ.    Получихме покана за организирането му от БНТ, които поеха ангажимента да организират и да осигурят достъп на останалите медии. Обществената медия е естествен домакин на този дебат, пишат от партията.    Г-жа Мая Манолова отказа участие в дебата за София, който предложихме, и който обществената медия беше готова да организира. Г-жа Манолова продължава да крие както лицата на хората, които стоят зад нея, така и произхода на средствата, с които финансира кампанията си. Това са много важни въпроси, от които тя продължава да бяга и не дава отговори, заявяват от предизборния щаб на ГЕРБ-СДС.    Категорични сме, че вече е време, заедно с кандидатите за кмет, да дебатират и екипите им, които ще носят отговорност за изпълнение на предизборните програми, завършват от щаба на Йорданка Фандъкова.  ", "date": "2019.10.30", "title": "Предизборният щаб на ГЕРБ/СДС/: Мая Манолова отказа участие в дебата за София "}
{"url": "http://epicenter.bg/article/GERB-obyavyava-izbornite-si-rezultati/197440/2/0", "text": "ГЕРБ обяви изборните си резултати след първия тур на местните избори. Първа политическа сила сме в 91 общини, обяви Цветомир Паунов от ръководството на партията. БСП не е първа политическа сила в нито една община. Съотношението с нас е 2 към 1, подчерта той. И показа оцветена в синьо карта на България.   Паунов припомни какъв е бил резултатът на партията на местни избори от 2011 г. досега.   През 2011 г. спечелихме на първи тур 25 общини, през 2015 г. - 65, през 2019 г. - 91, изреди той.   Паунов припомни, че през 2011 г. на първи тур ГЕРБ са спечелили 4 областни центъра, през 2015 г. - 11, сега - 8.   Само в Ямбол и Пазарджик не отиваме на балотаж, посочи Паунов. Той припомни, че в Кърджали на първи тур е спечелил кандидатът на ДПС. Във всички останали областни центрове, където има балотажи, представителят на ГЕРБ ще участва в състезанието.   ГЕРБ увеличават броя на общинските си съветници с 80 спрямо 2011 г., каза още областният координатор на ГЕРБ в София и председател на предизборния щаб на партията. Според него управляващата партия има 1807 общински съветници.   ГЕРБ има трайно присъствие сред всички възрастови групи и привлича образованите хора, каза пък новоизбраният кмет на Община Стара Загора Живко Тодоров, който благодари на всички български граждани, които са подкрепили кандидатите на ГЕРБ.   „Да изразя удовлетвореност, че ПП ГЕРБ има трайно присъствие сред всички основни възрастови групи сред населението, включително и сред възрастните хора. Това е радващо, но още по-радващо е, че ние привличаме голямата част от по-претенциозните гласоподаватели или това са младите, активните хора и тези със средно и висше образование. Т.е. образованите хора гласуват в мнозинството си за ПП ГЕРБ. Това нас ни радва, защото всички, които искаме да развиваме градовете си се нуждаем от тези активни, млади, трудоспособни хора с възможности, които са добре образовани, за да може да ги използваме като потенциал за развитие на градовете и за страната си”, каза Тодоров.   И подчерта, че ГЕРБ увеличава своето влияние. \"Няма да пропусна в кръга на шегата, че ГЕРБ завоюва две много значими победи: в Славяново на първи тур и в Кюстендил от гледна точка за родно място за живеене. Така че това е показателно, че ПП ГЕРБ увеличава своето влияние и благодарение на добрите кандидати, които ние представяме, успяваме да победим дори и там, където има силни политически фигури в страната, които имат възможност да влияят на местната политика\", добави Тодоров.   \"Политическа партия ГЕРБ се структурира като алтернатива на всички партии.\" Така обобщи резултатите от местните избори председателят на ПГ на ГЕРБ Даниела Дариткова.   \"Неоспорим факт е, че ГЕРБ повишава броя на общинските съветници и в така наречените смесени региони. Ще ви дам конкретни примери за това. В Хасково ще имаме 17 общински съветници повече в различните общини. В Силистра 7 общински съветници повече, в Шумен 6. В Кърджалийска област с един в сравнение с 2015”, каза пред медиите Дариткова. Тя посочи, че в Смолянска област БСП се очертава като трета политическа сила.   „По време на предизборната кампания, която все още не е приключила, включително в изборната нощ, от страна на нашите опоненти от БСП се наслушахме на много приказки, истории, разкази, числа, опити за внушения, които абсолютно и категорично не отговарят на истината. Разбира се, те това го могат и умеят най-добре. Търпеливо изчакахме изборните резултати, за да можем да сме конкретни, точни и ясни, каквито сме били винаги\", каза в началото на пресконференцията Паунов.  ", "date": "2019.10.30", "title": "ГЕРБ обявява изборните си резултати: Първа политическа сила сме в 91 общини! (ВИДЕО)"}
{"url": "http://epicenter.bg/article/Momchil-Nekov-s-realni-shansove-za-pobeda-na-balotazha-v-Silistra/197445/2/0", "text": "  На 3-ти ноември, на балотаж в Силистра, застават 33-годишният бивш евродепутат Момчил Неков и Юлиян Найденов, настоящ кмет на общината.    На първия тур на местните избори в Силистра Момчил Неков, бившият евродепутат и кореняк силистренец, мобилизира съгражданите си и те го подкрепиха за участие на втория тур за кмет на дунавски град срещу Юлиян Найденов. Жителите на Силистра и околните села искат промяна на местно ниво заради разочарованието от лошото управление на общината вече 8 години. „Изключително сериозен е проблемът с комарите, а също така и зловонието в града, лошото снегопочистване и уличното обезопасяване, тировете- стигащи почти до центъра на града, липсата на качествен и редовен обществен транспорт. Туроператорите подминават Силистра, въпреки големия потенциал и културното наследство, вместо това водят хиляди туристи в зоологическа градина в Кълъраш.” Това заявиха граждани по време на срещи с кандидата от Местна коалиция „БСП за България” Момчил Неков след вота в неделя.   „Силистра има голям потенциал за развитие на логистиката, производство, туризъм. През последните години обаче не просто не се развиваха тези отрасли, а средата се влоши още повече. Опонентите доказаха до какво води нищоправенето. В дъното сме на почти всяка национална класация”, коментира Момчил Неков.  „Имам предложения как да върнем живота в Силистра и от административен да станем привлекателен и притегателен икономически център. Последните години в Силистра има голям отлив на инвестиции – чуждестранни намаляват драстично, а условията и бизнес средата за местния бизнес се влошават. Регионална марка „Произведено в Силистра” е едно добро решение, което ще даде видимост на местното производство. Хората ще знаят какво консумират и откъде идва то. За младите и семействата с деца може да се въведат облекчения - нулеви такси за детските градини, безплатна млечна кухня. Решения има, не са сложни, но трябва и воля, и енергия. Аз имам и двете!” коментира кандидатът на Коалиция „БСП за България” с номер 67 Момчил Неков.", "date": "2019.10.30", "title": "Момчил Неков с реални шансове за победа на балотажа в Силистра"}
{"url": "http://epicenter.bg/article/Siromashkoto-lyato-prodalzhava-do-sredata-na-noemvri--sled-tova-snyag/197446/2/0", "text": ", съобщават от Националния институт по метеорология и хидрология. В началото на месеца Слънцето в София изгрява в 7 ч. и 00 мин. и залязва в 17 ч. и 20 мин. Продължителността на деня е 10 ч. и 20 мин. В края на месеца Слънцето изгрява в 7 ч. и 35 мин. и залязва в 16 ч. и 55 мин. Продължителността на деня е 9 ч. и 20 мин. Фазите на Луната през месеца са: 4.11 — първа четвърт, 12.11 — пълнолуние, 19.11 – последна четвърт и 26.11 — новолуние. Ноември е преходен месец между есента и зимата. Нощното изстиване на земната повърхност е значително и броят на дните с облачно и мъгливо време се увеличава. Намаляват спокойните есенни дни. Динамиката на атмосферните процеси се увеличава. . Периодите със слънчево и топло време през ноември са наречени „циганско (сиромашко) лято”. Тази година през ноември се очаква средната месечна температура да бъде около нормата, която за Северна България и Горнотракийската низина е между 5 и 8°, за високите полета – между 3 и 5°, по Черноморието и долината на р. Струма – между 8 и 10°, в планинските райони — от минус 5 до 3°. Месечната сума на валежите ще бъде около и над нормата, като повече ще са валежите през втората половина от месеца. Месечната норма на валежите за по-голямата част от страната е между 40 и 70 л/кв.м, в южните и планинските райони – между 60 и 90 л/кв.м.  и ще се реализират през първото десетдневие. През ноември се очаква динамиката на атмосферните процеси над Балканския полуостров да е повишена и времето в нашата страна ще е често динамично. Въпреки значителното застудяване в началото на месеца през първото десетдневие температурите ще бъдат по-високи от обичайните.   В края на десетдневието в Предбалкана и по високите полета дъждът ще преминава в сняг.  В началото на периода ще настъпи относително повишение на температурите. Отново застудяване се очаква в края на месеца, когато дъждът по високите полета и в Северна България ще преминава в сняг.", "date": "2019.10.30", "title": "Сиромашкото лято продължава до средата на ноември, след това сняг"}
{"url": "http://epicenter.bg/article/Vanshno--Spazeni-sa-protsedurite-za-poletite-na-2-ruski-samoleta-s-raketi-S-400-nad-Balgariya-na-22-10/197447/2/0", "text": "Разрешено е прелитането на 22 октомври 2019 г. на два военно-транспортни самолета с личен състав, бойна техника и въоръжение, включително ракетни комплекси С-400, във връзка с провеждането на военно учение „Славянски щит“ на територията на Сърбия. Това съобщиха от пресцентъра на Министерството на външните работи.    Във връзка с публикации в медиите по повод преминаване във въздушното пространство на България на руски военно-транспортни самолети, превозващи ЗРК С 400 към Сърбия, бихме искали да обърнем внимание на процедурата за предоставяне на дипломатически разрешения за този вид полети в съответствие с действащата международна и национална нормативно-правна уредба:    След като в МВнР, Дирекция „Консулски отношения“, постъпи нота от съответната държава с молба за разрешение за прелитане във въздушното ни пространство на военно-транспортен самолет, МВнР прави запитване с вербална нота до държавата, която е финална дестинация на полета. Целта е да се потвърди крайния потребител на превозвания товар и целта, за която ще бъде използван.    След получаване на исканата информация, в съответствие със Закона за гражданското въздухоплаване и Закона за преминаване и пребиваване на територията на Република България на съюзнически и чужди въоръжени сили МВнР предоставя за съгласуване постъпилото искане за получаване на дипломатическо разрешение за прелитане на компетентните български структури в МО и МТИТС.    След получаване на позитивни становища от тези две институции МВнР предоставя исканото дипломатическо разрешение за реализация на заявеното прелитане при условие, че полетите ще се реализират при стриктно спазване на правилата и процедурите за извършване на полети във въздушното пространство на България.    По повод конкретно цитирания в медиите случай, бихме искали да уточним, че е разрешено прелитането на 22 октомври 2019 г. на два военно-транспортни самолета с личен състав, бойна техника и въоръжение, включително ракетни комплекси С-400, във връзка с провеждането на военно учение „Славянски щит“ на територията на Сърбия.    На 30 октомври 2019 г. МВнР е получило надлежно уведомление за това, че са извършени обратните полети, свързани с извозването на участвалите в учението личен състав, бойна техника и въоръжение от Сърбия през въздушното пространство на България към Русия.  ", "date": "2019.10.30", "title": "Външно: Спазени са процедурите за полетите на 2 руски самолета с ракети С-400 над България на 22.10"}
{"url": "http://epicenter.bg/article/Ed-Shiyran-e-nay-bogatiyat-mlad-britanski-izpalnitel/197425/10/100", "text": "Рижият музикант от Халифакс  и вече е , пише в. \"Сън\".   Преди да се загрижите, че , трябва да се направи уточнението, че  ,  , посочва БГНЕС.    е вероятно  , като само през тази година е удвоил състоянието си до 170 милиона лири, благодарение на изключително успешно световно турне.   , познат от ролята на Хари Потър в поредицата от филми за момчето магьосник. Той ще има място в класацията още половин година, след като навърши 30 г. през лятото. Състоянието му се оценява на 90 милиона британски лири.   На трето място е бившият фронтмен на групата One Direction  . Откакто стана соло изпълнител, 25-годишният певец е заработил 12 милиона лири като музикант и 8 милиона от изключително изгодната сделка да бъде посланик на модния гигант „Гучи”. Състоянието му се оценява на 64 милиона лири.  – Нийл Хоран, Луис Томлисън, Лиам Пейн и Зайън Малик  на най-богатите под 30 години.", "date": "2019.10.30", "title": "Ед Шийрън е най-богатият млад британски изпълнител"}
{"url": "http://epicenter.bg/article/Riki-Martin-i-saprugat-mu-gushnaha-chetvartata-si-rozhba/197428/10/100", "text": "Певецът Рики Мартин и съпругът му Джуан Йосеф гушнаха четвъртата си рожба, пише Новини.бг    Новото попълнение в семейството на изпълнителя ще носи името Рен Мартин-Йосеф. Щастливата новина бе съобщена от самия музикант.    \"Роди се синът ни Рен Мартин-Йосеф\", написа певецът под снимка, публикувана в Instagram, на която държи новороденото.    Четиридесет и седем годишният поп изпълнител и неговият съпруг-концептуалист вече имат двама сина - близнаците Валентино и Матео на 11 години, както и дъщеричка Лусия, която е само на 10 месеца.", "date": "2019.10.30", "title": "Рики Мартин и съпругът му гушнаха четвъртата си рожба (Снимка)"}
{"url": "http://epicenter.bg/article/Kak-da-preminem-leko-prez-retrogradniya-Merkuriy-/197475/10/101", "text": "    Заедно с Меркурий ретроградни са Уран и Нептун, които като тежки планети влияят по-скоро върху обществата, групите, идеите - и така индиректно върху всеки от нас.   Счита се, че в живота ни до 20-ти ноември ще настъпи объркване.  Как обаче да обърнем нещата в наша полза в дните през този напрегнат период?    На първо място трябва да знаем, че   и нашите комуникационни умения, способности и планове биват поставени под напрежение.    Вместо да се борите срещу реакционното движение на планетата, спокойно можете да завършите вашите проекти и да изпълните плановете си, като след това започнете да мислите за новите си задачи.  По време на целия период може да се случи да отложите срещи и да имате проблеми с електрониката или на работното място.    Закъсненията ще бъдат нещо нормално, не се ядосвайте, а просто го приемете и бъдете спокойни.    Възможно е да изпитате някаква психическа забавеност. Поради това, внимавайте при взимането на крайни решения. А най-добре да ги отложите за след две седмици.    Обадете се на стари приятели или на този, за когото си мислите, но това не се отнася до бившите партньори.  Това може да доведе до доста объркани разговори и да потънете в още по-голяма каша.    Освен ако той наистина го заслужава и знаете без съмнение, че сте приключили. Внимавайте с желанията си да го напуснете.  Помислите внимателно преди да направите нещо непоправимо. Разделите в този момент са по правило окончателни.    Погрешно е разбирането да действате импулсивно спрямо тези, които обичате. Бъдете кротки с хората около вас, дори със себе си. Кротки - запомнете тази дума.    Отделете време да се самоусъвършенствате. Ако не започнете да се грижите за себе си, кой ще го направи? Не отлагайте да трупате знания за вас самите.    Като спазвате тези просто правила ще преминете по-леко през ретроградния Меркурий и неговото движение.   Източник: Канал 3", "date": "2019.10.30", "title": "Как да преминем леко през ретроградния Меркурий?"}
{"url": "http://epicenter.bg/article/Padna-deloto-za-sekstormoz-sreshtu-Kevin-Speysi--ishtetsat-pochina/197476/10/100", "text": "Прокуратура на Лос Анджелис официално   за сексуален тормоз срещу Кевин Спейси. Причината е, че човекът, който обвиняваше за престъплението известния актьор, е починал, съобщи Варайъти (Variety), цитира Дарикнюз.   Делото беше заведено, след като масажист от Малибу твърдеше, че Спейси се е   по време на процедурата през октомври 2016 г. Самоличността на ищеца така  .  Адвокатът на масажиста заведе дело срещу Спейси през септември 2018 г., а наскоро уведоми защитниците на актьора, че клиентът му е починал. Смята се, че причината за смъртта му е рак. В понеделник прокуратурата  .   \"По време на разследването жертвата почина. Твърденията за сексуално посегателство не могат да бъдат доказани без участието на жертвата. Поради тази причина делото е прекратено\", пише в официално съобщение на прокуратурата.", "date": "2019.10.30", "title": "Падна делото за секстормоз срещу Кевин Спейси, ищецът почина"}
{"url": "http://epicenter.bg/article/Ministar-Kralev-be-izbran-za-vtori-pat-za-chlen-na-US-na-Svetovnata-antidopingova-agentsiya--WADA--/197486/8/0", "text": "Министърът на младежта и спорта Красен Кралев бе избран за втори път за член на Управителния съвет на Световната антидопингова агенция (WADA). Кралев ще заема позицията на „експерт-министър“ в Борда, представител на държавите-членки на ЕС, съобщиха от ММС.    Кандидатурата на Красен Кралев бе предпочетена пред тази на г-жа Мария Хосе Риенда Контрерас, държавен секретар на спорта на Испания, като българският министър надделя с 16 на 11 гласа. Изборът се състоя на заседание на работна група „Спорт“ към Съвета на ЕС.    Позицията, която вече ще заема Кралев, бе овакантена от министъра на спорта на Белгия г-н Филип Муйтерс, който не е член на новото правителство на Фландрия.    Първи поздравления за избирането си Красен Кралев получи лично от г-н Витолд Банка, министъра на спорта и туризма на Полша, който е номиниран за президент на WADA.    По време на заседанието всички държави-членки отчетоха безспорните качества на българската кандидатура в лицето на министър Кралев.    Българският спортен министър ще представлява ЕС в Управителния съвет на WADA в следващите 3 години.  ", "date": "2019.10.30", "title": "Министър Кралев бе избран за втори път за член на УС на Световната антидопингова агенция (WADA) "}
{"url": "http://epicenter.bg/article/Rusiya-zapochva-nay-golemite-manevri-s-podvodnitsi-ot-kraya-na-Studenata-voyna/197399/7/0", "text": "Русия започна в северния Атлантически океан най-големите маневри с подводници от края на Студената война, предаде БТА, цитирайки АФП.    Операцията се следи внимателно от НАТО, съобщи генералният щаб на норвежките въоръжени сили. От миналата седмица дузина подводници, базирани на полуостров Кола, сред които и осем ядрени, са се включили в тези маневри, които би трябвало да продължат около два месеца. \"Сега има много голяма активност в Северния Атлантик и Норвегия, както и другите страни от НАТО извършват мисии за наблюдение по въздуха и на повърхността на водата\", каза за АФП говорителят на генералния щаб на норвежките въоръжени сили Бриняр Стордал.    Руски подводни плавателни съдове са били локализирани също в Норвежко море и в Баренцово море. Според източниците руските подводници се опитват да стигнат възможно най-далеч в Атлантическия океан, без да бъдат забелязани и \"да покажат, че руснаците са способни да защитават базите си и да са заплаха за източната част на САЩ\".    Руските власти не са съобщавали нищо за тези операции на подводниците. Северният флот в събота съобщи само, цитиран от руските агенции, че две ядрени подводници - \"Нижний Новгород\" и \"Псков\" - са започнали \"дълбоководно спускане, за да изпитат оборудване и някои оръжия\" в неутралните води на Норвежко море. Става дума за подводници от типа \"Кондор\", чието оборудване позволява по-специално да се изстрелват крилати ракети и такива, които са предназначени да разпознават и унищожават неприятелски въздухоплавателни групи.   ", "date": "2019.10.30", "title": "Русия започва най-големите маневри с подводници от края на Студената война"}
{"url": "http://epicenter.bg/article/Putin-obsazhda-s-Orban-satrudnichestvoto-v-targoviyata-i-ikonomikata-/197419/7/0", "text": "Президентът на Русия Владимир Путин ще пристигна на работна визита в Будапеща в сряда по покана на унгарския премиер Виктор Орбан, съобщава пресслужбата на Кремъл, предава ТАСС, цитирана от \"Фокус\".    „По време на разговорите се планира да бъдат обсъдени редица въпроси от руско-унгарското сътрудничество, предимно в търговската, икономическата, културната и хуманитарната сфера, както и обмен на мнения по редица належащи международни и регионални теми“, се казва в изявлението.    Ръководствата на Русия и Унгария разменят посещения ежегодно. Предишните преговори на лидерите се проведоха в Москва през септември 2018 г., след това Путин и Орбан очертаха планове за сътрудничество между двете страни за бъдещето и обсъдиха належащи международни въпроси, включително ситуацията в Украйна и Сирия.    Според президента на Руската Федерация Унгария е „важен и надежден партньор на Русия в Европа“.    \"Ние сме заинтересовани от руско-унгарските отношения, които се задълбочават във всички посоки“, каза тогава Путин, отбелязвайки, че това се отнася преди всичко за развитието на взаимноизгодни търговски и икономически връзки.    Руският лидер последно посети Будапеща през август 2017 г., а преди това - през февруари същата година.        В очакване на настоящото посещение на Путин в столицата на Унгария във вторник се проведе среща между съпредседателите на руско-унгарската междуправителствена комисия за икономическо сътрудничество - руският министър на здравеопазването Вероника Скворцова и министърът на външните работи на Унгария Петер Сиярто.    Според Скворцова, цитирана от пресслужбата на Министерството на здравеопазването, през 2018 г. търговията между двете страни е нараснала с 29,6% до почти 7 милиарда долара, - обемът на натрупаните руски инвестиции към 1 април 2019 г. възлиза на 277 милиона долара, обемът на натрупаните унгарски инвестиции в икономиката на РФ - $617 млн. Министърът отбеляза конструктивното взаимодействие на двете страни в нефтения и газовия сектор, изпълнението на проекта АЕЦ \"Пакш-2\" и т.н.    Според Скворцова по време на посещението на Путин се планира да се подпишат редица документи, включително споразумение между Руската Федерация и Унгария в областта на социалното осигуряване. „Новото споразумение за социално осигуряване несъмнено ще има положителен ефект върху нашите граждани, които работят и живеят в Русия и Унгария“, каза Скворцова.    Сред другите документи, подготвени за подписване, са меморандум за разбирателство между Министерството на транспорта на Руската федерация и Министерството на иновациите и технологиите на Унгария за сътрудничество в областта на железопътния транспорт, план за действие за изпълнение на цялостна програма за руско-унгарско сътрудничество в междурегионалната сфера и споразумение за застраховане на кредит между агенциите за експортно кредитиране две държави.    Освен това бяха постигнати споразумения за сътрудничество между съответните отдели на Руската Федерация и Унгария в областта на онкологията, както и в областта на физическото възпитание и спорта.  ", "date": "2019.10.30", "title": "Путин обсъжда с Орбан сътрудничеството в търговията и икономиката "}
{"url": "http://epicenter.bg/article/Kongresat-na-SASht-odobri-sanktsii-sreshtu-Turtsiya-zaradi-nahluvaneto-v-Siriya-/197423/7/96", "text": "Камарата на представителите при Конгреса на на САЩ одобри с голямо мнозинство снощи пакет от санкции срещу Турция и нейния финансов сектор като наказание заради нейното нахлуване в Сирия, предаде Асошиейтед прес, цитирана от БНР.    В полза на санкциите гласуваха 403 срещу само 16 против, което според АП е поредно предизвикателство, отправено от законодателите срещу политиката на президента Доналд Тръмп в региона.    Пакетът предвижда ограничаване на оръжейните продажби за Анкара и затруднява достъпа на високопоставени турски служители до личните им авоари в САЩ. Президентът Доналд Тръмп се задължава на наложи ограничения срещу конкретни лица, имащи отношение към турската военна операция в Сирия, и в частност турския министър на отбраната Хулуси Акар. Освен това Вашингтон се задължава да въведе ограничения и във връзка със закупуването от Турция на руската ракетна система за противовъздушна отбрана С-400.    На американските власти се забранява \"да предоставят на правителството на Турция стоки, услуги и технологии с отбранително предназначение\", ако те могат да бъдат използвани по време на операцията в Сирия. Предвиждат се санкции и срещу чужденци, опитващи се да продават военно оборудване на Турция.    Сред другите предвидени мерки Държавният департамент на САЩ, министерството на финансите и разузнавателните служби се задължават да предоставят подробна информация за активите, инвестициите и доходите на турския президент Реджеп Тайип Ердоган и на членовете на неговото семейство.    Предвижда се мерките да останат в сила до изтеглянето на Турция от северна Сирия. Президенът Тръмп ще има право да отложи налагането на тези наказателни мерки, ако това се окаже от полза за \"интересите на националната сигурност\" на САЩ. Автор на законопроекта е шефът на комисията по външните работи на Камарата Елиът Енгъл.    Турското външно министерство реагира светкавично снощи и заклейми решението на американския Конгрес, като заяви, че то противоречи на съюзническите отношения между двете страни в рамките на НАТО.    В декларацията на министерството се посочва още, че то противоречи и на споразумението между Анкара и Вашингтон от 17 октомври за пауза в турската офанзива в Сирия. Призовава се американската администрация да вземе мерки за предотвратяване на стъпки, които допълнително ще навредят на двустранните отношения.  ", "date": "2019.10.30", "title": "Конгресът на САЩ одобри санкции срещу Турция заради нахлуването в Сирия "}
{"url": "http://epicenter.bg/article/Predsedatelyat-na-EK-ne-prie-novoto-predlozhenie-na-Rumaniya-za-evropeyski-komisar/197429/7/0", "text": "Председателят на Европейската комисия Урсула фон дер Лайен не приема новото предложение на румънското правителство за поста европейски комисар, съобщава информационният сайт Зиаре, като се позовава на европейски източници, съобщава БТА.    Лявото правителство на Виорика Дънчила, което бе свалено от власт по-рано този месец с вот на недоверие в парламента, предложи вчера за еврокомисар по транспорта бившия министър по европейските въпроси Виктор Негреску. По-рано бяха отхвърлени две други номинации на Дънчила. В официално изявление на Европейската комисия, изпратено до Зиаре, се отбелязва, че \"новото предложение, направено от преходното правителство, очевидно не е подкрепено от президента на Румъния\".    Европейските източници на Зиаре са заявили, че кандидатурата на Виктор Негреску се смята за неприемлива, защото е направена за целите на вътрешната политика, а не държи сметка за точните искания на избраната за председател на ЕК Урсула фон дер Лайен. Председателката на ЕК няма никакво намерение да помага на Дънчила да укрепва позициите си в разгара на предизборната кампания в Букурещ, са посочили още източниците, които припомнят, че Фон дер Лайен настояваше за кандидат жена, а Румъния има подобен кандидат в лицето на Луминица Одобеску - румънската посланичка в ЕС.    Тъй като дипломатическата практика не позволява на ЕК да отхвърли кандидатурата на Виктор Негреску с документ, Урсула фон дер Лайен просто няма да я приема, а ще изчака номинация от новото правителство в Букурещ, което ще бъде гласувано в парламента на 4 ноември.", "date": "2019.10.30", "title": "Председателят на ЕК не прие новото предложение на Румъния за европейски комисар"}
{"url": "http://epicenter.bg/article/Sergey-Lavrov-obvini-SASht-v-narushenie-na-mezhdunarodnoto-pravo-/197430/7/0", "text": "Министърът на външните работи на Русия Сергей Лавров обяви за високомерни заявленията на САЩ за необходимостта от присъствие на американски военни в Сирия за защита на нефтените находища от \"Ислямска държава\", предава РИА Новости, цитирана от \"Фокус\".    „Получава се така, че те ги защитават от самата Сирийска арабска република“, заяви той на пресконференция след края на тристранната среща с колегите си от Турция и Иран и консултации със специалния посланик на генералния секретар на ООН в Женева.    Освен това Лавров обяви намерението на САЩ да експлоатират петролните находища за незаконно и обеща, че Москва ще отстоява тази позиция в контактите си с Вашингтон.    „САЩ и участниците в тяхната коалиция са в Сирия незаконно, въпреки позицията на правителството на Сирийската арабска република. Действията на Вашингтон нарушават международното право“, напомни началникът на руската дипломация.    Лавров отбеляза, че след заявлението на САЩ за извеждане на всички въоръжени сили от Сирия те са започнали да се завръщат „под предлог, че ще защитават нефтените находища от „Ислямска държава“.    Сергей Лавров, Мевлют Чавушоглу и Мохамад Джавад Зариф приветстваха създаването на Конституционния комитет за Сирия.    \"Военното присъствие на Русия, Турция и Иран в Сирия се осъществява с одобрение на властите в страната, за разлика от незаконната дейност на САЩ на сирийска територия\", отбеляза Лавров.    \"Договореностите от Сочи, както и по Идлиб преди година, така и договореностите от 22 октомври за действията по границата на Сирия с Турската република, бяха одобрени от правителството в Дамаск, лично от президента Асад, както и от кюрдите. Ние изхождаме от това, че тези действия са в полза на мира, суверенитета и териториалната цялост на Сирия\", подчерта руският дипломат №1.  ", "date": "2019.10.30", "title": "Сергей Лавров обвини САЩ в нарушение на международното право "}
{"url": "http://epicenter.bg/article/380-km-zadrastvane-zaradi-protest-na-stroitelni-rabotnitsi-v-Holandiya/197432/7/0", "text": "По холандските магистрали се образува 380-километрово задръстване заради протест на строителни работници срещу мерките за намаляване на азотното замърсяване, които могат да засегнат работните им места, съобщи Ройтерс, цитира Новини.бг. По данни на холандската служба по трафика задръстванията около Хага са дълги 380 км.    Строителни работници докараха камиони, багери и кранове на протеста.    Полицията каза, че е била издадена забрана за докарването на още тежки машини на основното място на протеста, но работниците продължават да пристигат организирано с други автомобили. В много страни имаше протести срещу емисииите на въглероден диоксид, които ускоряват климатичните промени, но Холандия е изправена и пред демонстрации на хора от строителния и селскостопанския сектор. Те протестират срещу съдебно решение от май, съгласно което страната има твърде високи емисии на азот в нарушение на европейските директиви.    Тези демонстрации започнаха през септември и днес е петата протестна проява.    Селското стопанство и строителството са най-големите замърсители на въздуха, но мнозина смятат, че двете индустрии несправедливо са обвинявани за проблем, причинен от цялото холандско общество. По предложения на политици около 18 000 строителни проекта в страната могат да бъдат спрени или да станат обект на по-стриктни правила в бъдеще, а някои животновъди може да получат субсидии да се откажат от бизнеса си или да ограничат емисиите на вредни газове.", "date": "2019.10.30", "title": "380 км задръстване заради протест на строителни работници в Холандия"}
{"url": "http://epicenter.bg/article/Turtsiya-privika-amerikanskiya-poslanik-zaradi-priznanieto-na--armenskiya-genotsid--/197437/7/0", "text": "Турция привика посланика на САЩ в Анкара заради приетата в Камарата на представителите на САЩ резолюция, с която официално се признава „арменския геноцид“, предава AFP, като се позовава на източници от Министерството на външните работи на Турция.    Посланикът на САЩ в Анкара Дейвид Сатърфийлд е привикан във външното ведомство заради „резолюция, която няма исторически или правни основи“ и закон, който налага санкции заради турската операция в Сирия.   Президентът на Турция Реджеп Таийп Ердоган разкритикува остро признанието на „арменския геноцид“ от Камарата на представителите на САЩ и го определи като „безполезно“ и „най-голямата обида“ към турския народ, предава AFP.    „От тук се обръщам към общественото мнение в САЩ и целия свят: предприетата стъпка е безполезна и ние не я признаваме“, заяви турският лидер в телевизионно обръщение.  По-рано 405 конгресмени одобриха историческата резолюция, според която Съединените щати трябва да възприемат като геноцид убийствата на милион и половина арменци в Османската империя между 1915 и 1923 година. Турция настоява, че избиването в днешната й територия не се е случвало систематично на етнически принцип.    Турският външен министър Мевлют Чавушоглу определи американското решение като \"срамно\" и \"не значещо нищо\" за неговото правителство и народ. Според Чавушоглу страната му е засегнала \"голямата игра\" с операцията срещу кюрдските милиции. Последните се възприемат за терористични от Анкара, но бяха съюзници на Съединените щати в борбата с Ислямска държава.    Демократи и републиканци в Конгреса не само се обединиха около признаването на арменския геноцид, но и гласуваха допълнителна резолюция, с която призовават президентът Доналд Тръмп да наложи санкции на Анкара заради офанзивата в Северна Сирия. Тя беше поне временно прекратена след договорка за това между Турция и Русия.     ", "date": "2019.10.30", "title": "Турция привика американския посланик заради признанието на „арменския геноцид“, Ердоган бесен!"}
{"url": "http://epicenter.bg/article/Rusiya-gotvi-stranite-ot-OND-za-mashtabni-virtualni-voenni-ucheniya-/197442/7/97", "text": "„Подписаният от президентите на Турция и Русия меморандум се реализира не без трудности, но виждаме, че навярно това е единственият способ да се установи мир и да се запази суверенитета на Сирия.“ Това заяви руският министър на отбраната Сергей Шойгу на среща с президента на Азербайджан Илхам Алиев в Баку. Там се проведе заседанието на Съвета на министрите на отбраната от Общността на независимите държави (СМО на ОНД). В него традиционно участваха делегации от военните ведомства на Азербайджан, Беларус, Казахстан, Киргизстан, Русия, Таджикистан и Узбекистан, пише руското издание \"Комсомолская правда\", цитирано от Агенция \"Фокус\".    „Основната оперативна и стратегическа подготовка на офицерите от армията на ОНД за съвместните компютърни командно-щабни учения „Регионална сигурност 2020“ (провежда се като част от подобряването на интегрираната система за противовъздушна отбрана) ще се проведе във Военната академия на Генералния щаб на въоръжените сили на Русия, а студенти и ученици от съседни държави ще получат възможността да се срещнат на Международния фестивал на иновативните научни идеи, който ще се проведе на базата на Военния иновативен технополис „ЕРА“, се казва в решенията на съвета, с които бяха запознати журналистите.    „Взети са и други решения относно взаимодействието на нашите армии за увеличаване на бойните им способности“, каза министърът на отбраната на Русия.  Шойгу покани всички свои колеги да вземат активно участие в празненствата в чест на 75-годишнината от победата във Втората световна война.    В навечерието на съвета Сергей Шойгу се срещна в Ереван с министър-председателя на Армения Никол Пашинян, където обсъдиха редица споразумения в областта на военно-техническото сътрудничество и се съгласиха да \"повишат ефективността\" на комбинираната система за ПВО на Русия и Армения.    Министърът говори за уникалния опит на борбата между Русия и Армения срещу тероризма в Сирия и отбеляза, че след като в съответствие със споразуменията от Сочи бъде завършено оттеглянето на въоръжените подразделения от зоната за сигурност в Североизточна Сирия, там ще могат да работят граничари, военна полиция и сапьори. Сред тях има руски и арменски офицери.    Министърът инспектира и руската военна база, разположена в Гюмри, където проведе разговори с арменския си колега Давид Тоноян.    „102-ата руска база е гарант за стабилност в Кавказ и е готова заедно с арменските въоръжени сили да отговори на всякакви предизвикателства и заплахи“, заяви Шойгу по време на тази среща.  ", "date": "2019.10.30", "title": "Русия готви страните от ОНД за мащабни виртуални военни учения "}
{"url": "http://epicenter.bg/article/Stotitsi-koali-veroyatno-sa-zaginali-pri-gorskiya-pozhar-v-Avstraliya/197443/7/0", "text": "Стотици коали вероятно са загинали при горския пожар, опустошил хабитата им на източното крайбрежие на Австралия, пише Нова.тв Огнената стихия се разрази в края на миналата седмица, след като мълния удари гора в близост до Порт Маккуори в източната част на щата Нов Южен Уелс, на около 300 километра северно от Сидни. Досега са изгорели над 2200 хектара. Заради силните ветрове пожарът все още не е овладян.   \"Коалите в засегнатия регион са в много добро здраве и са изключително разнообразни генетично. Те са способни да се адаптират към редица промени. Колонията им е уникална за Австралия, което ги прави национално значими. Ако приемем, че шансът им за оцеляване е 50 %, това прави около 350 коали. Подобна загуба е съкрушителна, истинска трагедия\", казва Сю Аштън, президент на болницата за коали в Порт Маккуори. Очаква се, след като от пожарната служба разрешат достъп до района, обучени служители на болницата да започнат търсенето на оцелели животни. Сю Аштън отбелязва, че коалите не са особено добри в оцеляването при подобни бедствия. \"Когато има пожар, коалата се изкачва до върха на дървото и се свива на малка топка. Ако огнената стихия е повърхностна и премине бързо, животното може да оцелее. Ако обаче пожарът е интензивен, коалите могат да изгорят живи\", казва Аштън. Коалите са ендемични за Австралия двуутробни животни. Класифицирани са като \"уязвими\". Основните заплахи пред популацията им са урбанизацията, разчистването на площи за земеделски цели, унищожаване на хабитата им, нападения от кучета, пътни инциденти, горски пожари, предавана по полов път хламидия. Според миналогодишен доклад на Световния фонд за дивата природа - Австралия в щата Нов Южен Уелс са останали по-малко от 20 000 коали, които могат да изчезнат до средата на века. От Австралийската фондация за коалите смятат, че броят на животните в естествена среда в страната е между 43 000 и 100 000 и че те трябва да бъдат класифицирани като \"критично застрашени\". ", "date": "2019.10.30", "title": "Стотици коали вероятно са загинали при горския пожар в Австралия"}
{"url": "http://epicenter.bg/article/Britanskite-partii-zapochvat-podgotovka-za-predsrochnite-izbori-na-12-dekemvri-/197448/7/0", "text": "Гласуваният снощи в британската Камара на общините проектозакон за провеждане на извънредни общи избори на 12 декември днес ще бъде разгледан и в горната камара – Камарата на лордовете, но се предполага, че това ще бъде чиста формалност преди превръщането му в закон до края на седмицата. Лидерите на основните партии вече отправиха ключовите си послания към избирателите, предава БНР.    Само минути след като Камарата на общините одобри първите общи избори през декември от 1923 година насам, предизвикани този път от безизходицата около Брекзит, премиерът Борис Джонсън заяви, че е „време страната да се обедини, да реши Брекзит и да върви напред“.    Той допълни, че ще използва изборите, за да поиска подкрепа от гласоподавателите за неговата сделка за Брекзит и да възстанови мнозинството на консерваторите в парламента, за да ратифицира споразумението за излизане от ЕС.    Лидерът на лейбъристите Джеръми Корбин обеща „най-амбициозната и радикална кампания за истинска промяна, която някога е виждала страната“.    Привържениците на лейбъристите бяха призовани да направят малки дарения в подкрепа на финансирането на предизборната кампания.    Лидерът на либералдемократите Джо Суинсън се самопредложи за премиер, описвайки себе си като „най-добрият шанс да бъде избрано правителство, което да спре Брекзит“.    Първият министър на Шотландия Никола Стърджън заяви, че изборите са добър шанс за спиране на Брекзит и независимост на Шотландия.    А лидерът на партията „Брекзит“ Найджъл Фарадж каза: „Най-сетне е намерен изход от задънената улица в парламента, сега Брекзит има шанс да успее“.      Камарата на общините гласува снощи за предсрочни избори на 12 декември, за каквито настояваше премиерът Джонсън, който управлява без мнозинство и не можа да получи одобрение за предложената от него сделка за напускане на ЕС.    Лейбъристите не успяха в опита си да променят датата на изборите от 12 на 9 декември, което бе предпоследното гласуване, след като депутатите по-рано бяха одобрили внесения от премиера проектозакон за провеждане на избори. Внесената поправка за датата бе отхвърлена с 315 гласа „против“ срещу 295 „за“, което бе изтълкувано от политическите наблюдатели като изненада.    Преди това ръководството на Консервативната партия възстанови членството на 10 отлъчени по-рано бунтари, които със сигурно са подкрепили правителството при този вот.    При заключителното гласуване изборите на 12 декември бяха подкрепени от 438 депутати, против гласуваха само 20, останалите се въздържаха.    Ако Камарата на лордовете одобри предсрочния вот на 12 декември, това означава, че новият премиер ще поеме властта на 13 декември, петък.    Ще решат ли обаче предсрочните избори кризата около Брекзит си остава големият въпрос.    По-рано стана ясно, че ЕС официално е приел срокът за Брекзит да бъде удължен до 31 януари догодина. Председателят на съвета Доналд Туск предупреди, че това може да е последната отсрочка.  ", "date": "2019.10.30", "title": "Британските партии започват подготовка за предсрочните избори на 12 декември "}
{"url": "http://epicenter.bg/article/Zoran-Zaev--I-prez-um-ne-ni-e-minavalo-chlenstvo-v-Evraziyskiya-sayuz--/197453/7/51", "text": "До правителството не е пристигала никаква покана за членство на Македония в Евразийския икономически съюз (ЕАИС), заяви премиерът Зоран Заев на пресконференция, цитиран от скопския телевизионен „Канал 5“ и \"Фокус\".    „Вероятно има някаква защитна мембрана, стена около правителството, така че е трудно да стигне такава покана. Защото и през ум не ни е минавало такова нещо. Не, няма такава покана и се надявам, че няма да пристигне“, заяви Заев в отговор на въпрос дали след като Скопие не получи покана за започване на преговори за членство в ЕС, страната е получила покана за присъединяване към ЕАИС.    По-рано бяха разпространени информации че Скопие е получило покана за присъединяване към ЕАИС, след като Сърбия подписа споразумение за свободна търговия с организацията.  ", "date": "2019.10.30", "title": "Зоран Заев: И през ум не ни е минавало членство в Евразийския съюз! "}
{"url": "http://epicenter.bg/article/Ungariya-nalozhi-veto-na-deklaratsiya-na-NATO-za-Ukrayna/197460/7/0", "text": "Унгария наложи вето на декларация на НАТО за Украйна, защото в нея не се споменават „нарушенията на правата“ на унгарското малцинство в страната, предаде БТА.    Същевременно унгарският външен министър Петер Сиярто отхвърли критиките, че връзките на Унгария с Русия са твърде тесни или че страната поддържа прагматични отношения с Руската федерация, защото сме „руски шпиони“.    Подобни коментари са „смехотворни обиди от страна на западните ни приятели“, каза Сиярто, цитиран от Асошиейтед прес.    Според Унгария, промените в украинските закони за образованието и езиците ограничават правата на малцинствата.    Унгарското правителство на премиера Виктор Орбан има разногласия с Украйна, тъй като тя отказва да разреши на етническите унгарци, живеещи там, да имат двойно гражданство.    Сиярто направи тези коментари преди посещението в Будапеща по-късно днес на руския президент Владимир Путин, отбелязва АП.", "date": "2019.10.30", "title": "Унгария наложи вето на декларация на НАТО за Украйна"}
{"url": "http://epicenter.bg/article/Stoltenberg--Cherno-more-ima-ogromno-strategichesko-znachenie-za-NATO/197462/7/0", "text": "„Черноморският регион има голямо стратегическо значение за НАТО и алиансът увеличава своето присъствие в него\". Това заяви в Одеса генералният секретар на Северноатлантическия договор Йенс Столтенберг, предаде БГНЕС.   „За НАТО ситуацията в Черно море има огромно стратегическо значения. Румъния, България и Турция, трите крайбрежни страни в Черно море са членове на алианса. Грузия и Украйна също са крайбрежни страни и наши партньори“, каза той.   Столтенберг отбеляза, че НАТО и страните-партньори на алианса имат широко присъствие в региона и че „присъствието в този регион се увеличава“. „Присъствието на четири кораба на НАТО в Одеса е още едно потвърждение на това, колко важен е този регион за алианса, а също така демонстрира подкрепа за Украйна“, добави той.   По-рано министерството на отбраната на Украйна съобщи, че в Одеса е пристигнала група от четири кораба на НАТО, сред тя е и българският „Шквал“. Корабите ще останат в одеското пристанище една седмица.", "date": "2019.10.30", "title": "Столтенберг: Черно море има огромно стратегическо значение за НАТО"}
{"url": "http://epicenter.bg/article/Komisiyata-za-izgotvyane-na-nova-siriyska-konstitutsiya-se-sabra-na-parvoto-si-zasedanie/197465/7/0", "text": "Комисията за изготвяне на нова сирийска конституция се събра днес на първото си заседание, съобщи Ройтерс, цитирана от БТА.    Комисията, която ще заседава в Женева, се състои от 150 членове – 50 от квотата на опозицията, 50 – от правителството и 50 представители на гражданското общество. Всяка делегация включва кюрди, но без представителство на алианса Сирийски демократични сили или Силите за защита на народа. След първото заседание на всички членове в централата на ООН в Женева, по-малка група от 45 души ще започне изготвянето на новата конституция. Комисията се разглежда като ключов фактор за започване на политически реформи и провеждане на свободни и честни избори под наблюдението на ООН.    Според ООН, днешната среща в европейската централата на световната организация в Женева е първа стъпка по дългия път на политическото помирение в тази страна.    \"Това е исторически момент\", каза на церемонията по откриването на заседанието специалният пратеник на ООН за Сирия Гайр Педешен. \"Призовавам ви да бъдете търпеливи, да демонстрирате постоянство, да сте готови на компромиси и да преговаряте по конструктивен начин\", заяви норвежкият дипломат, цитиран от ДПА. \"Зная, че не е лесно за вас да бъдете заедно тук в тази зала\", призна той.  По думите му комисията може да преработи конституцията от 2012 г. или да създаде изцяло нов основен закон, предаде ТАСС. Експерти обаче изразяват сериозни съмнения дали правителството на президента Башар Асад ще бъде склонно на отстъпки на масата на преговорите, след като консолидира с военни средства контрола си над територията на Сирия. Не е ясно какво ще постигне комисията, защото опозицията настоява за съвсем нова конституция, докато управляващите искат основният закон да бъде променен.   \"Обещаваме да не се месим в този процес\", каза иранският външен министър Мохамад Джавад Зариф.", "date": "2019.10.30", "title": "Комисията за изготвяне на нова сирийска конституция се събра на първото си заседание"}
{"url": "http://epicenter.bg/article/Erdogan--S-Putin-moga-da-razgovaryam-po-vsyako-vreme/197466/7/0", "text": "Турският президент Реджеп Тайип Ердоган заяви, че не изключва възможността да проведе нови преговори с руския си колега Владимир Путин, предава TACC.    \"Разговор с Путин може да се проведе по всяко време. Всичко зависи от развитието на събитията\", каза турският лидер.    На 22 октомври в руския град Сочи двамата постигнаха меморандум за съвместни действия за разрешаване на конфликта в Северна Сирия и прекратяването на турската операция „Извор на мира“ в региона.    Според документа, руската военна полиция и силите на Дамаск ще патрулират сирийско-турската граница, а кюрдските сили ще се изтеглят на 30 км на юг от нея.  ", "date": "2019.10.30", "title": "Ердоган: С Путин мога да разговарям по всяко време"}
{"url": "http://epicenter.bg/article/V-uchilishtata-v-Rusiya-shte-se-izuchava-istoriyata-na-avtomat--Kalashnikov--/197480/7/0", "text": "Руското министерство на образованието е издало методически препоръки към училищата в цялата страна да въведат уроци за автомат \"Калашников\", като източник на национална гордост, което да вдъхнови децата по-късно да постъпят на служба в руската армия, предаде ДПА, цитирана от DarikNews.    Уроците ще включат \"духовно и морално възпитание\" за използване на това оръжие за защита на родината, съобщи в изявление министерството.    Инициативата съвпада със 100-годишнината от рождението на създателя на легендарния автомат Михаил Калашников на 10 ноември. Изобретеният от него през 40-те години на миналия век автомат е едно от най-разпространените оръжия в света.    Руското министерство на образованието подчерта, че всяка година близо четвърт милион души по света загиват от куршумите на това леко стрелково оръжие, което е повече от убитите при артилерийски обстрел, бомбардировки и ракетни удари.    Един от лидерите на руската опозиция, Дмитрий Гудков, разкритикува инициативата в изявление, като каза, че духовността на може да бъде смесвана с убийства.    Това, което министерството представя за \"наша идентичност и духовност\", е да убиваме колкото се може повече хора\", аргументира се Гудков.", "date": "2019.10.30", "title": "В училищата в Русия ще се изучава историята на автомат „Калашников“ "}
{"url": "http://epicenter.bg/article/Belgiyskite-vlasti-otkriha-12-migranti-v-hladilen-kamion/197485/7/0", "text": "Дванадесет мигранти са открити живи в хладилен камион в Белгия, съобщава Евронюз.   Мигрантите са открити в хладилен камион в северната част на страната, обяви говорител на федералната полиция, цитиран от \"Ройтерс\".    Шофьорът, който е транспортирал зеленчуци и плодове, е сигнализирал на полицията, след като открил мъжете. Те били 12, от Сирия и Судан.   Мигрантите са откарани в имигрантската служба в град Антверпен.", "date": "2019.10.30", "title": "Белгийските власти откриха 12 мигранти в хладилен камион"}
{"url": "http://epicenter.bg/article/Greta-Tunberg-otkaza-nagrada-za-opazvane-na-okolnata-sreda-/197489/7/0", "text": "Младата активистка трябваше да получи отличието от Северния съвет - регионален органа ежду парламентарно сътрудничество на скандинавските държави Шведската активистка по въпросите на климата Грета Тунберг отказа да приеме награда за опазване на околната среда, предаде Нова тв. Тойнейджърката заяви, че климатичното движение не се нуждае от награди, а от това хората с власт да започнат да „слушат науката“. Неин представител също потвърди, че Тунберг няма да приеме наградата в размер на 46800 евро. Младата активистка трябваше да получи отличието от Северния съвет - регионален орган за междупарламентарно сътрудничество на скандинавските държави.", "date": "2019.10.30", "title": "Един цар и двама президенти - Симеон Сакскобурготски, Румен Радев и Георги Първанов, се поклониха пред любимеца на поколения българи"}
{"url": "http://epicenter.bg/article/Otkrivat-pametnik-na-Pencho-Slaveykov-v-Milano/197413/6/0", "text": "Днес в Милано ще бъде открит паметник на Пенчо Славейков, съобщава БНР. Инициативата е на Генералното консулство на България в Милано в съдействие с общината на града.    Събитието ще се състои в рамките на 140 години дипломатически взаимоотношения между Италия и България.    Паметникът – пейка на която е седнал Пенчо Славейков, е дело на българския скулптор Адриан Новаков от Габрово.    Произведението му ще бъде поставено в градина в центъра на Милано недалеч от главната и най-голяма градска библиотека известна под името „Сормани”.    В нейната представителна зала професор Емил Димитров ще представи творчеството на българския поет и връзката му с област Ломбардия.    В официалната информация за събитието се изтъква, че предложението на генералния ни консул в Милано г-жа Таня Димитрова е от голямо културно значение за двете страни във връзка честването на 140 години от началото на дипломатическите взаимоотношения между Италия и България.    Смята се, че паметникът ще е една безценна реалност за българската общност не само в Милано. Той може да изпълнява ролята на място за туризъм, културни срещи и други важни събития.    Това е втори паметник на Пенчо Славейков в Италия. Първият е също по инициатива на Генералното ни консулство в Милано. Поставен е през 2007 г. в двора на библиотеката на Брунате - градче над езерото на Комо, където поетът умира през 1912 г.", "date": "2019.10.30", "title": "Откриват паметник на Пенчо Славейков в Милано"}
{"url": "http://epicenter.bg/article/Predstavyane-na--Kashtite-oshte-govoryat--v-Bibliotekata-na-Sofiya/197461/6/0", "text": "Новото издание на успешния двутомник с историите на 660 знакови къщи и сгради, построени и обитавани от Освобождението до 1944 г. от знаменити българи, строители на съвременна България, ще бъде представено пред нови читатели и вече спечелени приятели в Литературния клуб на Столична библиотека, която подпомагаше с навременна и изчерпателна информация изследването на авторите в продължение на 6 години.   Богато илюстрираните очерци с красива полиграфия на подобаваща хартия са издание на Нов български университет под заглавия „Къщите говорят“ и „Къщите още говорят“. Заповядайте на 31 октомври 2019 г. от 18:30 ч. в Литературния клуб на Столична библиотека.", "date": "2019.10.30", "title": "Представяне на „Къщите още говорят“ в Библиотеката на София"}
{"url": "http://epicenter.bg/article/Stolichna-biblioteka-pokazva-izlozhbata--Parvi-buditeli-na-balgarskiya-rod--/197483/6/0", "text": "Библиотеката на София отбелязва 1 ноември с документалната изложба „Първи будители на българския род“ – графики на проф. Петър Чуховски: „Св. Иван Рилски“, „Св. Патриарх Евтимий“, „Св. Паисий Хилендарски“, „Св. Константин Философ“, „Черноризец Храбър“, „Поп Богомил“, „Св. св. Кирил и Методий“ и „Св. Седмочисленици“, дарение от съпругата (Мария Чуховска) на известния български художник и преподавател в НХА.   За първи път ще бъде представена книгата от Николай Райнов „Богомилски легенди“ 1912 г. Посетителите ще научат интересни данни за Черноризец Храбър от „История на българската литература“ от Димитър Маринов, 1887 г. ", "date": "2019.10.30", "title": "Столична библиотека показва изложбата „Първи будители на българския род“ "}
{"url": "http://epicenter.bg/article/The-American-Conservative--Chuzhdestrannata-pomosht-pravi-korumpiranite-strani-oshte-po-korumpirani/197449/11/0", "text": "Да разчиташ на чуждестранната помощ, за да намалиш корупцията е като да разчиташ на уискито, за да се излекуваш от алкохолизма. След закритите изслушвания в Камарата на представителите на САЩ се чуха показания за ролята на президента Тръмп за забавяне на помощта на Вашингтон за Украйна, а лидерът на мнозинството в Сената Чък Шъмър заяви: „Числата не лъжат. Още по-ясно е, че президентът Тръмп не е антикорупционният кръстоносец, който твърди, че е“.   \"По-голямата част от пресата тихомълком приема, че американската помощ е жизнена за борбата с корупцията в Украйна. Но това пренебрегва токсичната история на чуждестранните помощи и украинската следсъветска история“, пише авторитетното списание The American Conservative в материал, представен без редакторска намеса. Анализ на American Economic Review от 2002 година стигна до заключението, че „увеличаването на (чуждестранната) помощ е свързано с едновременно увеличаване на корупцията“ и че „корупцията е позитивно взаимосвързана с получаваната помощ от САЩ“. Това беше годината, в която президентът Джордж Буш-младши стартира нова програма за чуждестранна помощ - Millenium Challenge Account (MCA). Буш обяви: „Смятам, че няма смисъл да даваш помощ, пари на корумпирани държави.“ Но администрацията на Буш продължи да доставя милиарди долари в подаръци за много от най-корумпираните режими в света. До 2004 г. Държавният департамент е кодифицирал онова, което означава забавяне: „MCA е базирана на стимулите добавка към други програми за помощ на САЩ“. Екипът на Буш намери оправдания за предоставяне на помощ чрез MCA на някои от най-корумпираните правителства в света, включително Грузия. През 2010 г. президентът Барак Обама обяви в Организацията на обединените нации, че Америка „води глобални усилия за борба с корупцията“. „Помощниците на Обама казаха, че САЩ в миналото често изглежда просто са хвърляли пари при проблеми“, съобщава „Лос Анджелис Таймс“. Но загадката с реформите беше разкрита на следващата година, когато администрацията на Обама ожесточено се противопостави на усилията на Конгреса да ограничи разточителните помощи. Държавният секретар Хилари Клинтън предупреди, че ограничаването на раздаването на материална помощ на страни, които не са успели да преминат антикорупционни тестове, „може да повлияе на огромен брой нуждаещи се получатели на помощ“. Администрацията на Обама продължи да излива десетки милиарди американски данъчни долари в черни дупки като Афганистан, за който дори неговия президент Ашраф Гани призна през 2016 г., че е „една от най-корумпираните държави на земята“. И потопът от помощи, получени от афганистанското правителство само влоши корупцията. Както Джон Сопко, героичният Специален генерален инспектор за възстановяване в Афганистан (SIGAR), отбеляза: „Трябва да разберем как политиките и практиките на САЩ неволно подпомагат и подкрепят корупцията. Трябва да разпознаем опасността да се занимаваме с герои или мрежи с недобросъвестна репутация, да толерираме злоупотреби с договори, да приемаме калпаво изпълнение и да реализираме неустойчиви проекти“. На закритите изслушвания миналата седмица в Камарата чуха от действащия посланик на САЩ в Украйна Уилям Тейлър, който свидетелства, че е „имал власт над по-голямата част от усилията на САЩ да подкрепи Украйна срещу руската инвазия и да й помогне да победи корупцията. „Вашингтон Поуст възхвалява Тейлър като човек, който \"прекара голяма част от 90-те години на миналия век, казвайки на украинските политици, че нищо не е по-критично за тяхното дългосрочно преуспяване от изкореняването на корупцията и укрепването на върховенството на закона, в ролята му на ръководител на американската помощ за развитие за постсъветските страни“. Transparency International, която публикува годишен индекс на възприятията за корупция, показва, че корупцията се разраства в Украйна в края на 90-те години на миналия век и остава на неприлични нива (въпреки че последните години показват леки подобрения). Тейлър беше посланик в Украйна от 2006 г. до 2009 г., когато корупцията рязко се влоши, въпреки стотиците милиони долари американска помощ. Сега Украйна е класирана като 120-та най-малко корумпирана нация в света - по-долу от Египет и Пакистан, два основни получатели на помощ от САЩ. Това, което е собственикът на Вашингтон Редскинс Дан Снайдер за NFL, изглежда Тейлър е за каузата за борба с корупцията. Подкупването на чуждестранни политици за насърчаване на честното управление има също толкова смисъл, колкото разпространението на безплатни презервативи, за да се насърчи въздържанието. Вместо да насърчава добрите практики на управление, по-вероятно е чуждата помощ да произведе клептокрации или правителства на крадци. Както отбелязва анализът на Brookings Institution, „Историята на американската помощ е пълна с приказки за корумпирани чуждестранни служители, използващи помощ, за да наредят собствените си джобове, да подкрепят военни натрупвания и да преследват проекти за суета“. И американските полици, и бюрократите искат да продължат да предоставят лесните пари чрез помощи, независимо от това как режимите харчат парите или дали ги използват, за да репресират собствените си граждани. Ако американската помощ беше ефективна, Украйна щеше да се превърне в рай за върховенство на закона отдавна. Новият президент на страната Владимир Зеленски може да бъде искрен в усилията си да премахне корупцията. Но е обида и за него, и за нацията му да се преструват, че Украйна не може да изчисти къщата си без помощ от Доналд Тръмп. Най-сигурният начин за намаляване на чуждестранната корупция е прекратяване на чуждестранната помощ.    ", "date": "2019.10.30", "title": "The American Conservative: Чуждестранната помощ прави корумпираните страни още по-корумпирани"}
{"url": "http://epicenter.bg/article/Valeriya-Veleva--E--pak-iskayte-ostavkata-na-Ninova-/197458/11/0", "text": " Но ме провокира изказването на Георги Божинов от преди два дни, с което той продължава да атакува лидера на БСП Корнелия Нинова и я призовава \"да освободи партията от своето присъствие\". Божинов настоява Нинова да поеме отговорност и да подаде оставка.       (25 октомври-1ноември). Партията остана без нито един областен град, като отстъпи на ГЕРБ властта върху 3/4 от територията на страната. Присъствието на левицата в местната власт се сведе до 34 кметове на малки общини и около 900 съветници  \", каза тогава       Столетницата се срина до 15%, регистрирайки най-слабия си резултат от началото на прехода. Зад партията застанаха 505 527 избиратели, които вкараха едва 39 депутати в парламента.   призна Миков и пак се измъкна, като този път прехвърли отговорността за катастрофалните резултати от вота върху съвместното управление с ДПС. Тогава на призивите за неговата оставка Мая Манолова излезе в защита   . Днес всичките критици на Нинова, които се точат за главата й, ги е хванала амнезията за тези факти. Цялата вътрешна опозиция, придобила този статут заради раздялата си с постове и влияния, нито веднъж не се  върна в онези драматични времена, за да намери отговор за своето място в тези процеси.     Напротив, след всеки вот, след всеки партиен форум, в който вътрешнопартийните скандали захлупват политиките, представителите на тази вътрешна опозиция плъзват по медиите.   И отсега чувам коментари и присъди: БСП удари дъното, БСП се сгромоляса, БСП изчезва. И отсега се шушне, че вътрешната опозиция вече се е приготвила още в понеделник след балотажа да атакува, изправяйки Нинова на \"позорния стълб\".      И са слепи да видят, че за три години, откакто Нинова пое партията, БСП спечели президентски избори, удвои присъствието си в парламента,  след първия тур на местните се появи отново на картата на България, оцветена от ГЕРБ в синьо в годините, когато Миков беше председател.     Сега БСП се връща като коректив на ГЕРБ в местната власт с два пъти повече общински съветници. В 91 общини БСП е втора политическа сила. Социалистите печелят в 35 общини, отиват на балотаж в още 55 и в 9 областни града, в два от които имат водещи позиции (Русе, Разград). И то при тоталната доминация на управляващите; при страха, който владее хората; при беднотията, в която са натикани; при окастрени субсидии и всеобщо отчуждение на хората от партийците.        Кой набута БСП в будната кома?  И кой я вади сега от там?    Да, резултатът можеше да бъде и по-добър. Щеше да бъде силно, ако левицата беше извоювала знакова победа.  Нинова прекоси четири пъти държавата, изненадващо направи дори вълна, вдъхна на много места кураж на обезверените. Тази емоция не успя да се излее изцяло в урните, но пробивът е направен. София удвои съветниците си и за първи път от 14 години отива на балотаж.    Или за това, че изпрати в Русе Пенчо Милков, който има реални шансове да стане кмет? Може би ще ѝ искат оставката за проф.Анелия Клисарова, която въпреки раздорите на БСП във Варна, удвои подкрепата си. Е, за малко не стигна до балотаж, но даде всичко от себе си. И Весела Лечева в Търново не успя да се пребори с партийната машина на ГЕРБ.     който цял живот е бил депутат от там? Как допусна кмета на ГЕРБ да спечели със 72%?  Какво направи Михаил Миков във Видин, където БСП е трета?  В Добрич, бастинът на Красимир Янков, БСП отново е трета!  И Явор Куюмджиев в Търговище не успя да извади партията от третото ѝ място.    В Пловдив Георги Гергов вдигна с 2100 гласа повече подкрепата за БСП, но това така и не можа да изведе партията до балотаж, остава като че ли абонирана за четвъртото място.     Само си представете някой в ГЕРБ да поиска оставката на Борисов, заради София, или на Карадайъ заради Дулово.  А в БСП с неистово ожесточение неколцина искат да късат ризи публично, за да скрият личните си комплекси и нереализани стремежи за власт.  Само че ако я нямаше Нинова, Столетницата щеще да последва пътя на френската левица и всички те отдавна щяха да са в политическото небитие.   ", "date": "2019.10.30", "title": "Валерия Велева: Е, пак искайте оставката на Нинова!"}
{"url": "http://epicenter.bg/article/Fiat-i-Pezho-potvardiha--che-vodyat-pregovori-za-slivane/197410/4/0", "text": "Италианско-американската автомобилостроителна компания \"Фиат Крайслер\" (Fiat Chrysler) потвърди тази сутрин, че преговаря за сливане с френската автомобилна група PSА, която е собственик на \"Пежо\"(Peugeot), предадоха \"Франс прес\" и ДПА, цитирани от БНР.    PSА също обяви официално, че се водят разговори за създаването на световен гигант. Ако сделката стане факт, новото обединение би се оценявало на близо 50 милиарда долара и ще бъде четвъртата по големина компания в сектора след \"Фолксваген\" (Volkswagen), \"Рено-Нисан \" (Renault-Nissan) и \"Тойота\" (Tоyota).    Главният изпълнителен директор на PSА Карлос Таварес ще оглави новото дружество, а председателят на управителния съвет на \"Фиат Крайслер\" Джон Елкан ще поеме същите функции в новата група.    По-рано тази година преговорите за сливане между \"Фиат\" и другия водещ френски производител на автомобили \"Рено\" (Renault) бяха провалени, след като Fiat Chrysler) цитира \"политическите условия във Франция\" като причина да не се пристъпи към сделката, въпреки факта, че потенциалното обединените имаше благословията на френското правителство.    След новината акциите на \"Фиат Крайслер\" в САЩ рязко поскъпнаха и приключиха търговията с над 7,5% повишение.  ", "date": "2019.10.30", "title": "Фиат и Пежо потвърдиха, че водят преговори за сливане"}
{"url": "http://epicenter.bg/article/Petrolat-leko-poevtinya-v-aziatskata-targoviya-/197415/4/0", "text": "Котировките на петрола се понижиха и тази сутрин в азиатската електронна търговия, след като вероятността за забавяне в приключването на търговската война САЩ-Китай засенчи отчетения спад на американските запаси, предаде \"Ройтерс\", цитирана от БНР.    Сортът Брент от Северно море, чиято цена е референтна за Европа, поевтиня с 18 цента до 61,41 долара за барел.    Американският лек суров петрол изгуби 27 цента и един барел се търгуваше за 55,27 долара.    Петролните резерви на САЩ са намалели със 708 000 барела през седмицата, приключила на 25 октомври, достигайки 436 милиона при очаквания на анализаторите за увеличение от 494 000 барела, съобщи Американският петролен институт.    Пазарът до голяма степен пренебрегна понижението на американските запаси и прие, че търсенето ще остане слабо в обозримо бъдеще със задълбочаване на глобалния цикъл на забавяне, коментира Маргарет Янг, анализатор в \"Си Ем Си маркетс\" (CMC Markets) в Сингапур.    Отслабващият оптимизъм за първия етап от сделката между Вашингтон и Пекин оказа допълнителен натиск върху цените на черното злато, добави тя.  ", "date": "2019.10.30", "title": "Петролът леко поевтиня в азиатската търговия "}
{"url": "http://epicenter.bg/article/-quot-Lokhiyd-Martin-quot--Vsyaka-darzhava--koyato-ima-na-vaorazhenie-F-16--e-potentsialen-klient-i-za-F-35/197424/4/0", "text": "Пентагонът обяви финансовите параметри на споразумението си с корпорацията \"Локхийд Мартин\", според което разходите за планираните за покупка до 2022 г. изтребители \"F-35\" е свалена с 12,5 процента, предаде БТА, цитирайки Ройтерс.    Отстъпката може да насърчи други страни да поискат да купуват продукцията на самолетостроителната компания, отбеляза агенцията. От ръководството на \"Локхийд Мартин\" казаха, че всяка държава, която има на въоръжение \"F-16\", предшественикът на \"F-35\", е потенциален клиент. Моделът \"F-35А\" - най-разпространената версия на изтребителя - ще струва 82,4 милиона долара през 2020 г., 79,17 млн. през 2021 г. и 77,9 млн. през 2022 г., съобщи министерството на отбраната на САЩ.    Тригодишното споразумение за покупката на 478 изтребителя \"F-35\" за американските въоръжени сили ще бъде на стойност 34 милиарда долара. През юни т.г. Пентагонът обяви, че цената на един \"F-35А\" е спаднала с 8,8 процента до 81,35 млн. долара за бюджетната 2020 г., като заради цената на двигателя, производство на \"Прат енд Уитни\", има разлика от един милион в цената. Предишната цена, договорена на годишна база, беше 89,2 млн. долара за един \"F-35A\", предаде Ройтерс.  Агенцията допълни, че \"F-35\" се произвежда в три конфигурации: модел \"А\" за ВВС на САЩ и техните съюзници, модел \"В\" с излитане от къса писта и вертикално кацане и модел \"С\" за самолетоносачи на САЩ.    Според ТАСС многоцелевият изтребител \"F-35\", снабден с технологията \"стелт\" и способен да носи ядрено оръжие, е разработван съвместно с Австралия, Великобритания, Дания, Италия, Канада, Норвегия, Холандия и Турция. Израел и Япония също купуват тези изтребители.  ", "date": "2019.10.30", "title": "\"Локхийд Мартин\": Всяка държава, която има на въоръжение F-16, е потенциален клиент и за F-35"}
{"url": "http://epicenter.bg/article/Berlinskata-stena-se-vazrazhda-vav-virtualna-realnost/197452/4/0", "text": "Германска стартъп компания предлага на туристите пътешествие в миналото - в комунистически Източен Берлин, съобщава DarikNews.    \"ТаймРайд\" (TimeRide), организатор на близо едночасовата виртуална разходка, започна работа в края на август, преди тържествата, с които на 9 ноември ще се отбележи трийсетата годишнина от падането на Берлинската стена.    \"Идеята е следната: щом още не можем да пътуваме в миналото, нека се опитаме перфектно да го пресъздадем\", обясни за АФП основателят на \"ТаймРайд\", 33-годишният Йонас Роте.    Разходката започва с исторически увод и общ поглед - разглеждане на стената, буквално. В следващият етап посетителите ще могат да видят лични истории и огромни демонстрации на някогашните паспорти. Тук зрителите трябва да изберат спътник - пънкар, занаятчия или жена архитект. В третата част от пътуването желаещите могат да седнат в автобус от 80-те и да се разходят из виртуалния Берлин и да преминат през Чекпойнт Чарли. Екскурзията завършва пред Двореца на републиката, разрушен през 2008 г., а накрая са оригинални картини от падането на берлинската стена.    \"Това не е музей, нито искаме да сме такъв. Стремежът ни е да усети човек как участва в Историята\", продължава основателят на компанията - организатор на разходката.    Роте обяснява, че проектът му е в унисон с растящото търсене на \"автентичен\" туризъм - интерактивен, с потапяне в атмосферата, по-специално на Берлин, чийто облик, както изтъква според Роте, е претърпял дълбоки промени след 9 ноември 1989 г.    Многобройните туристи, прииждащи всяка година в германската столица, често констатират с разочарование, че са останали твърде малко следи от \"Стената на срама\", разделяла града надве повече от 28 години.", "date": "2019.10.30", "title": "Берлинската стена се възражда във виртуална реалност"}
{"url": "http://epicenter.bg/article/Patnata-agentsiya-preduprezhdava--Vsichki-shofyori-da-ne-tragvat-s-letni-gumi-kam-planinskite-prohodi/197454/4/0", "text": "Пътната агенция   Прогнозата на синоптиците е за влошаване на времето. От АПИ припомнят,  и е възможно дъждът да премине в сняг. Прогнозата на синоптиците е за значително застудяване. Пътноподдържащите дружества  , за да се осигури безопасното пътуване на шофьорите.", "date": "2019.10.30", "title": "Пътната агенция предупреждава: Всички шофьори да не тръгват с летни гуми към планинските проходи"}
{"url": "http://epicenter.bg/article/-quot-Feysbuk-quot--shte-plati-500-000-paunda-za-narusheniya-na-zakona-za-zashtita-na-lichnite-danni/197455/4/0", "text": "\"Фейсбук\" се съгласи да плати глоба в размер на 500 000 паунда за нарушения на закона за защита на личните данни, свързани с нерегламентираното използването на такива данни от консултантската компания \"Кеймбридж аналитика\" (Cambridge Analytica), съобщи в сряда службата на Британския комисар по информацията (ICO) - британският регулатор, отговарящ за информационните права.    Изпълнителният директор на \"Фейсбук\" Марк Зукърбърг беше изправен пред редица въпроси от страна на американските и на европейските законодатели относно това, как политическият консултант \"Кеймбридж аналитика\" е успял да получи за целите на свои изследвания личните данни на 87 милиона потребители на водещата социална медия, съобщава БНР.    Службата на комисаря по информация на Обединеното кралство (ICO) наложи малката и символична по размер глоба още през миналата година, след като каза, че данни на поне един милион британски потребители са били сред информацията, събрана от Cambridge Analytica и използвана за политически цели.    В сряда ICO заяви, че въпреки съгласието да плати наложената глоба, компанията \"Фейсбук\" не е признал своята отговорност в скандала.    \"Основната загриженост на ICO беше, че данните на гражданите на Обединеното кралство са били изложени на сериозен риск от нанасяне на вреди. Защитата на личната информация и личната неприкосновеност са от основно значение“, посочи в сряда заместник-комисарят на ICO Джеймс Дипъл-Джонстоун. \"Радваме се да чуем, че \"Фейсбук\" предприе и ще продължи да предприема значителни стъпки за спазване на основните принципи за защита на данните\", допълни той.    От \"Фейсбук\" пък отбелязаха, че са доволни, че е постигнато споразумение и компанията желае да направи повече за разследването на твърденията относно \"Кеймбридж аналитика\" през 2015-а година.    \"Оттогава насам ние направихме големи промени в нашата платформа, като значително ограничихме достъпа на разработчици на информационни приложения\", каза Хари Кинмут, асоцииран генерален съветник на \"Фейсбук\". \"Защитата на информацията за хората и на нейната поверителност е основен приоритет за \"Фейсбук\" и ние продължаваме да изграждаме нови контроли, за да помогнем на хората да защитават и управляват тяхната информация“, допълни той.    Британската глоба е направо символична на фона на наложената по-рано тази година от регулаторните органи в САЩ глоба на \"Фейсбук\" от рекордните 5 млрд. долара във връзка със същия скандал за поверителността на личните данни.", "date": "2019.10.30", "title": "\"Фейсбук\" ще плати 500 000 паунда за нарушения на закона за защита на личните данни"}
{"url": "http://epicenter.bg/article/Gonim-1500-leva-sredna-zaplata-dogodina/197457/4/0", "text": "Очакваният икономически растеж за следващите три години е около 3,3 на сто за всяка една година от прогнозния период.   Това обяви министърът на финансите Владислав Горанов по време на заседанието на Националния съвет за тристранно сътрудничество, на което се разглежда проектът на Закон за държавния бюджет за 2020 г. и актуализираната средносрочна бюджетна прогноза за периода 2020-2022 година, както и проекта на Закон за бюджета на държавното обществено осигуряване за 2020 г., внесен от управителя на НОИ, както и проект на Закон за бюджета на НЗОК за 2020 г., внесен от управителя на Здравната каса.    Растежът ще бъде леко по-нисък от очакваното тази година ниво от 3,4 на сто. Основните двигатели на растежа, измерени през елементите на БВП по метода на крайното използване, са вътрешното търсене - както по линия на потреблението, така и по линия на инвестициите.   Частните потребителски разходи се очаква да запазят сравнително висок темп на растеж, каза министърът. Положително влияние върху потреблението ще има и увеличението на разходите за персонал, който се предлага за публичния сектор, допълни той.    Министър Горанов обясни, че няма изненади в бюджета - данъчната тежест се запазва, държавният дълг намалява, средната работна заплата през следващата година е постижимо да достигне 1400 -1500 лева след анализ на пазара на труда. Състоянието на пазара на труда предполага подобно съотношение на инвестициите в труд и капитал, каза финансовият министър.    Има буфери в бюджета, за да се намери баланс. Съвършен бюджет няма, този изпълнява приоритетите на сегашното правителство, заяви Горанов, предаде репортер на Novini.bg.    Най-големият приоритет на държавния бюджет остава образованието инвестицията в човешки капитал: финансирането на дейностите по възпитанието и обучението на децата и учениците е в размер на 2, 65 милиарда лева, очакваме минималната работна заплата за педагогическите специалисти да стане 1 255 лева през 2021 година. Част от тази сума са 360 милиона лева допълнителни средства за увеличение на възнагражденията на педагогическия персонал и 54,5 милиона за непедагогическия. Подпомагане на равния достъп и подкрепа на личностното развитие, в това число стипендии, учебници, транспорт, целодневна организация на процеса – 561 милиона. Към работодателите анонсирам и 12, 8 милиона лева за стипендии за учениците в дуална форма на обучение и подобряване на условията в общежитията, посочи финансовият министър.    По отношение на развитието на детските градини и училищата в бюджета са предвидени 186,1 милиона за подобряване на материалната база и повишаване на качеството на образователните резултати. Предвидени са 116 милиона лева, в това число 40 милиона за оптимизиране на вътрешната структура на персонала. По отношение на обучението на студенти и лаборанти във висшето образование ще влязат 499,2 милиона лева, в това число 51 милиона допълнителни средства за издръжка на студенти и докторанти. Ще продължи и реализирането на мерки, насочени към повишаването на привлекателността на учителската професия и мотивацията на действащите учители и насърчаването на зрелостниците с високи образователни резултати да получат педагогическо образование. Това е сред приоритетните мерки, които се надявам, че ще позволят да се преодолее недостига на педагогически специалисти в следващите години, заяви Горанов, като добави, че се надява до 2021 г. да се постигне заложеното в управленската програма удвояване на средствата за педагогически специалисти спрямо нивото за 2017 година, като в цифри това означава да се достигне сумата от 2, 76 милиарда лева.  ", "date": "2019.10.30", "title": "Владислав Горанов: Гоним 1500 лева средна заплата догодина"}
{"url": "http://epicenter.bg/article/Daniya-dade-razreshenie-za-stroitelstvoto-na--Severen-potok-2--prez-neyniya-shelf-/197463/4/0", "text": "Копенхаген предостави разрешение за строителството на руския проект „Северен поток-2“ на територията на датския континентален шелф в Балтийско море, предава AFP, цитирана от Агенция \"Фокус\".    „Датската Агенция по енергетиката представи разрешение за газопровода „Северен поток-2“. Ще бъде построена секция от него в датския континентален шелф на югоизток от Борнхолм в Балтийско море“, заяви в свое изявление агенцията по енергетиката.    В началото на октомври бе съобщено, че Дания е решила всички политически въпроси, свързани с газопровода и за разрешаване остават само някои административни въпроси.    Към началото на октомври бяха завършени 83% от изграждането на „Северен поток–2”.    Проектът за втора тръба по трасето на „Северен поток“ предизвика огромна опозиция. Балтийските страни, Полша и САЩ предупредиха Европейския съюз за опасна зависимост от руския газ. Политическият фактор изигра значителна роля в позицията на Дания, през чиито териториални води трябваше да премине газопроводът.    В началото на лятото бившият канцлер на Германия и председател на Съвета на директорите на компанията \"Nord Stream 2\" AG Герхард Шрьодер открито заяви, че изграждането на газопровода се бави поради натиска на САЩ върху Копенхаген.    Експертите изтъкват екологичните съображения, както и спирането на производството в най-голямото находище в Дания като допълнителен аргумент в полза на одобрението за дейностите на „Северен поток-2\".  ", "date": "2019.10.30", "title": "Развръзка! Дания даде разрешение за строителството на „Северен поток-2“"}
{"url": "http://epicenter.bg/article/Vladislav-Goranov--Balgariya-shte-poluchi-pokana-za-chakalnyata-na-evroto-prez-april/197484/4/0", "text": "До края на април догодина България се очаква да получи покана за чакалнята на Еврозоната. Това обяви финансовият министър Владислав Горанов, след като участва в заседание на Националния съвет за тристранно сътрудничество, предаде БГНЕС.    Министърът уточни, че в края на ноември предстои нова среща с Европейската комисия и Европейската централна банка по преговорния процес. Това е поредното отлагане във времето на тази стъпка към по-пълното ни интегриране в ЕС.   Епицентър.бг припомня - това е поредното отлагане на влизането на България в т.нар. чакалня. Първият срок бе краят на юли. Бяха си го поставили самите управляващи, които се надяваха тогава страната да се присъедини и към Банковия съюз. После се разбра, че това няма да стане. И Горанов премести датата към края на годината. По време на икономически форум в Пловдив той каза: \"Надявам се влизането на България в ERM II да стане доста преди края на годината. Не виждам пречка да се случи.\"    ", "date": "2019.10.30", "title": "Владислав Горанов: България ще получи покана за чакалнята на еврото през април"}
{"url": "http://epicenter.bg/article/Mazh-zagina-pri-katastrofa-mezhdu-avtomobil-i-troleybus-v-Ruse/197418/3/0", "text": "Мъж загина при катастрофа между автомобил и тролейбус на градския транспорт в Русе. Това съобщи регионалният говорител на МВР Даниела Малчева, цитирана от БТА. Сигналът за инцидента е подаден около 6.20 ч. тази сутрин. Автомобил \"Пежо\", движещ се в посока ГКПП \"Дунав мост\", се блъснал в тролейбус без пътници, който правел обратен завой. Веднага на мястото са изпратени екипи на полицията и на Спешна помощ. При удара на място е починал шофьорът на колата. Няма други пострадали. Причините за произшествието се изясняват.", "date": "2019.10.30", "title": "Мъж загина при катастрофа между автомобил и тролейбус в Русе"}
{"url": "http://epicenter.bg/article/Avtobus-ot-gradskiya-transport-v-Plovdiv-se-e-blasnal-v-darvo/197427/3/0", "text": "Автобус от градския транспорт в Пловдив се е блъснал в дърво, съобщиха от пресцентъра на ОД на МВР в града и БТА. Сигналът за пътния инцидент е подаден в 10,00 часа в сектор \"Пътна полиция\". Произшествието е станало на бул. \"Цариградско шосе\" в града под тепетата. По първоначални данни, автобусът се е движeл с несъобразена скорост и след загуба на контрол от страна на водача се е блъснал в дърво. Дървото се е разцепило от удара и е паднало на булеварда.    Медицинска помощ е оказана на място на 43-годишния шофьор и две пътнички. Проверката не е показала употреба на алкохол. Произшествието е отработено по административен ред.  ", "date": "2019.10.30", "title": "Автобус от градския транспорт в Пловдив се е блъснал в дърво"}
{"url": "http://epicenter.bg/article/Mazh-strelya-po-saprugata-si--zadarzhan-e-za-72-chasa/197435/3/0", "text": "Софийската районна прокуратура е повдигнала обвинение и е задържала за 72 часа мъж на 49 години за отправена закана за убийство с пистолет към съпругата му, съобщиха от пресцентъра на районната прокуратурата и БТА.    Инцидентът е станал в нощта на изборите. Двойката спряла до бензиностанция на Околовръстното шосе, мъжът измъкнал със сила жена си от автомобила, завлякъл я на бензиностанцията, където било по-светло, блъснал я и тя паднала на земята. Докато жената лежала безпомощна, насилникът разкъсал потника ѝ и свалил обувките ѝ. Навел се над нея и стрелял в краката ѝ.    След подаден сигнал в полицията, мъжът е арестуван.  Наблюдаващият прокурор е внесъл искане съдът да наложи постоянен арест на задържания. Мярката ще се гледа днес.", "date": "2019.10.30", "title": "Мъж стреля по съпругата си, задържан е за 72 часа"}
{"url": "http://epicenter.bg/article/Dvama-inspektori-sa-otstraneni-ot-BABH--Burgas-za-podkupi-i-dlazhnostni-prestapleniya/197441/3/0", "text": "Спецапелативният съд отстрани окончателно от длъжност главните инспектори в Областната дирекция по безопасност на храните в Бургас Денка Нгуен и Димо Господинов, предава БТА.    Те са сред петимата служители, които получиха обвинение от спецпрокуратурата за участие в организирана престъпна група за подкупи и длъжностни престъпления на територията на област Бургас. Като ръководител на групата бе обвинен директорът на Областната дирекция Георги Митев. Акцията по задържането им се проведе през август т.г.    Според обвинението, те системно извършвали фиктивни проверки на търговски обекти в Бургаска област, както и спирали реални проверки, извършвани от други служители в Областната дирекция.   Петимата служители бяха задържани на 27 август 2019 г. в Бургас, Несебър и Поморие при съвместни действия на Специализираната прокуратура и ГДБОП. Според събраните доказателства, от началото на 2016 г., в качеството си на държавни служители и с цел получаване на подкупи, участниците системно извършвали фиктивни проверки на търговски обекти в Бургаска област, както и спирали реални проверки, извършвани от други служители в Областната дирекция.    Неизвършени и прекратени проверки в търговски обекти бяха установени в Бургас, Слънчев бряг, Приморско, Созопол и Китен. В определени случаи, директорът лично спирал текущи проверки, въздействайки на свои подчинени на място.    Установено е също, че участниците в групата получавали между 400 и 900 лева от собственици на търговски обекти в Бургаско за изготвянето от посочен от тях човек на задължителната за всеки обект \"Система за самоконтрол\".    На петимата обвинени през август 2019 г. бяха определени парични гаранции. В хода на разследването бяха събрани нови доказателства за участие престъпната група на още двама служители в Областната дирекция - Етери З. и Деян С. Специализираната прокуратура им повдигна обвинения за участие в групата и им определи мерки за неотклонение гаранции в пари.   Отстраняването от длъжност на Денка Нгуен и Димо Господинов не подлежи на обжалване.", "date": "2019.10.30", "title": "Двама инспектори са отстранени от БАБХ- Бургас за подкупи и длъжностни престъпления"}
{"url": "http://epicenter.bg/article/Sklonyavane-kam-samoubiystvo-e-osnovnata-versiya-za-smartta-na-9-godishnoto-momche-ot-Kardam/197450/3/0", "text": "След смъртта на 9-годишно момче от Кардам в неделя, основната версия, по която работят институциите е отравяне, казаха за БТВ от районната прокуратура в Генерал Тошево.    12-годишното момиче, което е с възпаление на сърдечния мускул, засега остава в реанимацията с опасност за живота. Състоянието на 7-годишната му сестра се подобрява, съобщиха от болница \"Света Марина\" във Варна, където са настанени децата.    По-рано днес стана ясно, че и другите три деца от семейството са приети в Многопрофилната болница за активно лечение в Добрич, откъдето потвърдиха, но не дадоха повече информация.    „Досъдебното производство е образувано по чл. 127, ал.1 от НК. Това е престъпление за склоняване към самоубийство. Това е версията, по която се работи. Насочени сме, естествено, от лекарите, към отравяне, тъй като три деца от това семейство са били със симптоматиката, която е имало и починалото дете за съжаление. Химически експертизи са назначени, съдебно-медицинска експертиза, взети са вътрешно-органни части, които са изпратени във ВМА в София”, уточни ръководителят на районната прокуратура Йорданка Чанева.    Докато не излязат експертизите, ще е трудно да се предположи причината за отравянето. Според бабата, децата нямат достъп нито до лекарства, нито пък до други препарати.    „Вкъщи нямахме никакви лекарства. Нямаха нищо. Нямаме отрови, откъде отрови? Те даже ме попитаха за нафталин, за спирт. Той е голям, той не може да вземе такива работи, той никога не е взимал такива работи, без да ни пита”, каза бабата на починалото момче Стоянка Йорданова. Близките на децата смятат, че лекарите от Спешна помощ са подценили състоянието им и не са взели адекватни мерки.    Хранителните продукти, които са консумирали починалото 9-годишно момче и другите членове на семейството, не са отровни, съобщи за БНТ проф. Снежа Златева, началник на Клиниката по токсикология към Военноморска болница във Варна. Предстои да се направят още проби и изследвания, за да се установи точната причина за смъртта на детето.    Очаква се резултатите от пробите да бъдат готови до края на седмицата.", "date": "2019.10.30", "title": "Склоняване към самоубийство е основната версия за смъртта на 9-годишното момче от Кардам"}
{"url": "http://epicenter.bg/article/Otnovo-agresiya-na-patya-v-Sofiya/197473/3/0", "text": "За нов случай на агресия на пътя в София съобщава БНР.   Водач на лек автомобил е заплашил с пистолет шофьор на автобус след засичане и скандал на столичния булевард \"Черни връх\". Полицията е задържала и двамата мъже.    При инцидента автобусът и лекият автомобил се засекли на булеварда.    Шофьорът на колата влязъл в автобуса и ударил водача, а той от своя страна е нарязал гумите на лекия автомобил.    Тогава опонентът му извадил законно притежаван пистолет и го заплашил.    Пристигналият на място полицейски патрул отвел и двамата мъже в Четвърто РПУ за изясняване на случая.   Образувано е досъдебно производство.  ", "date": "2019.10.30", "title": "Отново агресия на пътя в София"}
{"url": "http://epicenter.bg/article/Razbita-e-banda-za-trafik-na-kulturni-i-istoricheski-tsennosti-/197477/3/0", "text": "Международна специализирана полицейска операция е проведена на 25 октомври от служители на ГДБОП, сектор „Трафик на културни ценности“, колегите им от секторите за борба с организираната престъпност в Плевен и Ловеч, Враца и Монтана, Благоевград и разследващи полицай. Действията са предприети под ръководството на Специализираната прокуратура по досъдебно производство във връзка с международно разследване срещу канал за трафик на културни ценности,    При операцията е разкрита и документирана престъпна дейност на български граждани, насочена срещу културното наследство, свързана с незаконно търсене, придобиване, съхранение, търговия и трафик на движими културни ценности, включително и археологически предмети. Участниците са част от международен канал за трафик на културни ценности с незаконен произход, придобити от иманярски разкопки на територията на България. Според данните до момента, с нелегално търгуваните артефакти са попълвани нерегистрирани частни колекции и са захранвани със „стока“ други дилъри на културни ценности, които впоследствие са изнасяни в чужбина с цел търговия и набавяне на финансови средства.    В рамките на операцията е предприето претърсване на 12 адреса и 5 леки автомобила, обискирани и задържани са 8 души. В хода на процесуалните действия са иззети около 3800 антични монети, 3 антични амфори, над 600 антични предмета (фибули, върхове на стрели, апликации от конска амуниция, части от колесници, статуетки и др.), 121 антични халки, пръстени, топчета, обици; 52 антични игли и стрели; 32 керамични и стъклени съдове с различна форма и големина; 5 каменни парчета и фризове. Намерени и иззети са и сумата от 40 000 лв. и 10 000 евро; товарителници за извършени пратки до Великобритания; много на брой документи, удостоверяващи продажби в аукционни къщи в Западна Европа, както и списъци на конкретно продадени предмети, бройки и цени.    Общия брой на иззетите артефакти е над 4600.    На мястото, където са задържани трима в момент на извършване на сделка, а именно - офис на търговско дружество, са намерени пакетирани по-голямата част от предметите и монетите, разпределени в кутии, и готови за изпращане към Лондон. Там са открити и множеството документи, удостоверяващи продажбите в различни аукционни къщи в британската столица, ръчно изписани списъци с предметите, цените и снимки на продадени артефакти.    В рамките на разследването e установено, че културните ценности са съхранявани в нает склад, но поради невъзможност мястото да продължи да бъде използвано, се наложило да ги преместят в гаража към офиса, докато се намери ново подходящо депо. Именно при претърсването в гаража са открити и иззети изключително редки и ценни предмети с историческа, културна и финансова стойност - различни керамични съдове, амфори, стъкло, фризове, част от намерените монети и др.  ", "date": "2019.10.30", "title": "Разбита е банда за трафик на културни и исторически ценности "}
{"url": "http://epicenter.bg/article/Izgasen-e-pozharat-v-Stara-planina-na-teritoriyata-na-Balgariya-/197482/3/0", "text": "Погасен е пожарът по билото на Стара планина на територията на България, а на територията на Сърбия - локализиран. Това каза директорът на ГД „Пожарна безопасност и защита на населението“ главен комисар Николай Николов в Чипровци. Той поздрави участниците в гасителните дейности за добрата организация и ефективната работа, съобщиха от пресцентъра на МВР.    \"Целият пожар по билото на Стара планина, обхванал площ от около 52 кв. км на територията на България и Сърбия, е локализиран. На наша територия засегнатите площи са около 1/3 и днес на обяд са погасени. В днешния ден огънят е локализиран и на сръбска територия\", посочи главен комисар Николов.    Той изказа благодарност на участниците в гасенето – пожарникари, спасители, служители на Българската армия, пилотите от ВВС, горски служители, доброволци, гранични полицаи. Главен комисар Николов поздрави ръководителите на операцията за добрата организация и ефективната работа.    \"По отношение на нанесените щети сутрешният оглед е показал, че няма тежко засегната гора на българска територия, тъй като пожарът е бил низов. Остава тревожна ситуацията в Сърбия, където времето е все още с високи температури и силно слънце. От сръбска територия по отношение на пожара не се очакват изненади, но при подобни пожари трябва да се проявява внимание\", допълни още директорът на ГДПБЗН.  ", "date": "2019.10.30", "title": "Изгасен е пожарът в Стара планина на територията на България "}
{"url": "http://epicenter.bg/article/Krasimir-Karakachanov--Imame-dva-pati-poveche-savetnitsi--v-14-obshtini-sme-na-balotazh-/197469/2/0", "text": "Имаме два пъти повече съветници, в 14 общини сме на балотаж, заяви в предаването \"Плюс - минус\" по Нова телевизия вицепремиерът и лидер на ВМРО Красимир Каракачанов. В София имаме четирима общински съветници, преди имахме трима, посочи лидерът на ВМРО.   Но заяви: „Едно от нещата, за което не се сбъднаха моите очаквания, е София и това си има своето обяснение. Един от кандидат за кметовете, който днес стана общински съветник  , през цялото време плюеше персонално. От друга страна, г-н Джамбазки се държа изключително толерантно към настоящия кмет на София. По време на кампанията той няколко пъти дори я защити. Тогава някои медии започнаха да налагат тезата, че Джамбазки не е алтернатива.”   Каракачанов обърна внимание, че след предишните местни избори през 2014 г. ВМРО са имали 120 съветници, сега - 235. Преди са имали 3 кмета на общини, сега участват на 14 балотажа.   Позитивната кампания, за съжаление, не работи, категоричен е вицепремиерът. Коментарът му бе по отношение на представянето на евродепутата Ангел Джамбазки в столицата.   Каракачанов се обърна към ГЕРБ с предупреждение, че изборите са състезание, да не я превръщат във война. \"Моят апел към колегите от ГЕРБ, които са на балотажите срещу нас, нека не забравят, че тези избори са само едно състезание. Нека не го превръщат във война, да не използват непозволени средства (защото това го виждаме), за да не се отрази това след като минат изборите\", заяви Каракачанов и допълни: \"По-добре е да победи по-добрият, защото това ще е по-добре за хората. И не би следвало това да утежнява нещата. В края на краищета ние с ГЕРБ сме партньори. И съвсем логично е - Плевен, Варна, други места в страната - двете структури да имат подкрепа за техните кандидати!\"   В Пловдив г-жа Каназирева подкрепи кандидата на ГЕРБ, защото се очаква, ако той опразни стола на областния управител, тя ще го заеме. Всеки се стреми към политическо издигане, каза още Каракачанов.   Запитан дали ще подкрепят кандидатите на ГЕРБ срещу БСП на балотажите, Каракачанов каза, че решение ще вземат местните структури. Но пак обърна внимание, че логично е партньорите да се подкрепят.   Не сме станали трета политическа сила, въпреки доброто си представяне на вота, не се главозамайвайте, обърна се към актива на ВМРО по места Каракачанов.   Каза, че му липсва нормалният диалог с лидера на \"Атака\" Волен Сидеров. Да си мисли г-жа Фандъкова какъв цирк я чака в общинския съвет, коментира Каракачанов по повод факта, че Сидеров става съветник в София.   „Като минат едни местни изброи и всеки се прави на победител. Конкретно, ако говорим за резултатите на ВМРО, моите изводи са, че те са добри. Има някои общини като Плевен например, където имаме 980 гласа повече, отколкото сме взели за евроизборите”, заяви в началото на „Плюс-Минус” Каракачанов.   \"Очевидно Волен Сидерон е решил, че вече няма с какво да бъде полезен като народен представител и е решил да бъде полезен като общински съветник в София\", коментира той гласуваната днес оставка на лидера на \"Атака\" като депутат.    На въпрос за поредния шпионски скандал у нас вицепремиерът отвърна, че \"подобни неща се случват\".    \"Подобни неща се случват. Дипломацията е едно от основните прикрития на разузнаването\", посочи Каракачанов и добави, че не очаква отношенията ни с Русия да се влошат.    Накрая Красимир Каракачанов сподели мнение, че политиците в Скопие се държат като евразийски политици, а не като такива, които претендират за еврочленство.    ", "date": "2019.10.30", "title": "Красимир Каракачанов към ГЕРБ: Изборите са състезание, не го превръщайте във война!"}
{"url": "http://epicenter.bg/article/Vanshno-e-otkazalo-dalgosrochna-diplomaticheska-viza-na-noviya-voenen-atashe-na-Rusiya-/197470/2/0", "text": "Обвиненият в шпионаж руски дипломат, който трябваше да напусне територията на България в срок от 24 часа, е отпътувал с директен полет за Москва заедно със своето семейство. Това съобщиха от пресцентъра на МВнР.    Същевременно, поради отрицателно становище на една от институциите, която съгласува издаването на дългосрочни визи за дипломати, няма да бъде издадена такава на руски гражданин, намиращ се в момента в Русия, на когото му предстоеше да поеме поста „аташе по въпросите на отбраната“ в руското посолство в София.    От министерството на външните работи уточняват, че това не е процедура по обявяване за персона нон грата. За решението е уведомена руската страна.  ", "date": "2019.10.30", "title": "Външно е отказало дългосрочна дипломатическа виза на новия военен аташе на Русия "}
{"url": "http://epicenter.bg/article/Slavcho-Atanasov--Balotazhat-e-razlichen---tam-sluzhebna-pobeda-ili-predimstvo-ot-nabrana-prednina-nyama/197471/2/0", "text": "Кандидатът за кмет на Пловдив от БСП Славчо Атанасов разпространи обръщение до пловдивчани дни преди балотажа в неделя. Скъпи съграждани, Пловдив определи на финала за високата чест кмет на Пловдив да се състезаваме със Здравко Димитров. Моят опонент, като бивш спортист, би следвало добре да знае, че най-логично е да се изправим в публичен дебат, един срещу друг, със своите политики за развитието на Пловдив. Защото, на втория тур служебна победа или предимство от набрана преднина - няма. Има истински мажоритарен избор. Затова го призовавам още веднъж на публичен дебат за града ни.Ако за нещо съжалявам и днес, това е че няма как лично да благодаря на всеки един от тези 17 775 пловдивчани, които ми дадохте подкрепа на първият тур.Слушам социолозите как сравняват 16,15% с някакви други проценти. Но за мен е важно едно - зад тези \"мои\" 16 и нещо процента стои надеждата за един различен Пловдив, за един по-добър Пловдив. Тези проценти са заредени с увереност, че промяната идва с гласуване по личен избор. За човек когото познават.Гласувалите за мен сте моят отбор. Вие ме правите уверен, че моето участие в тези избори е истинска кауза. Наша обща кауза. Затова отивам към втория тур - за да защитя тази кауза. Няма да допусна Пловдив да бъде заложник на партийни комбинации, бизнес машинации и корпоративни схеми. Но за това е нужно вие да ми дадете мандат със своя глас на 3 ноември! Вярвам, че моят град ще бъде безкомпромисен към отиващото си управление! ", "date": "2019.10.30", "title": "Славчо Атанасов: Балотажът  е различен - там служебна победа или предимство от набрана преднина няма"}
{"url": "http://epicenter.bg/article/Zaharieva--Rabotim-aktivno-za-protivodeystvie-sreshtu-antisemitizma-i-proyavite-na-netolerantnost-/197472/2/0", "text": "Вицепремиерът и министър на външните работи Екатерина Захариева подчерта ролята на България за противодействие на антисемитизма и проявите на нетолерантност по време на среща с делегация на Националната коалиция в подкрепа на евразийското еврейство (НКПЕЕ), съобщиха от пресцентъра на МВнР.    „България се гордее с факта, че е пълноправен член на Международния алианс за възпоменание на Холокоста. Нашето правителство работи активно за противодействие срещу антисемитизма, ксенофобията и езика на омраза. Ние сме толерантен народ, доказал в годините, че различните общности могат да живеят в мир и разбирателство“, заяви Екатерина Захариева в разговор с представителите на НКПЕЕ, водени от председателя на организацията Даниел Рубин.    Пътищата за предотвратяване на всякакви вид прояви на нетолерантност бяха сред основните теми на срещата, като акцент бе поставен върху работата с младите хора. От ключово значение за превенцията е и незабавната реакция от страната на институциите при всеки един инцидент, подчерта вицепремиерът Захариева.    Даниел Рубин благодари на българското правителство за мерките, които предприема в борбата срещу антисемитизма. „Вашите действия ни вдъхват надежда – не само за региона, но и за Европа като цяло“, каза той.    Гостите подчертаха, че България не само е приела през 2017 г. дефиницията за борбата с антисемитизма, но и я прилага. Същата година българското правителство назначи и национален координатор за борба с антисемитизма – заместник-министъра на външните работи Георг Георгиев, който също присъства на срещата.    „Благодарни сме за подкрепата, която България оказва на еврейската общност. Хората тук от поколения се чувстват интегрирани в обществото. Благодарим специално и на българското правителство за това“, каза Марк Левин, главен изпълнителен директор на НКПЕЕ.    Сред темите на разговор бе и ситуацията на Балканите, като министър Захариева подчерта добросъседските отношения на България със заобикалящите я страни и усилията на българското правителство за тяхното задълбочаване като гарант за сигурност в региона.    Националната коалиция в подкрепа на евразийското еврейство е американска неправителствена организация, чиято основна функция е подпомагане на евреите и еврейските общности в Източна Европа и Евразия. НКПЕЕ има активен ангажимент в региона на Източна Европа и Евразия от 1971 г., работи в тясно сътрудничество с правителствени и неправителствени организации и извършва наблюдение на проявите на антисемитизъм в региона.  ", "date": "2019.10.30", "title": "Захариева: Работим активно за противодействие срещу антисемитизма и проявите на нетолерантност "}
{"url": "http://epicenter.bg/article/Valeri-Todorov--Ima-nachini-bez-mnogo-shum-da-se-otzovavat-agenti-/197474/2/0", "text": "„Има начини, в които двете страни взаимно се уведомяват и без да се вдига шум се отзовават съответно работещите под прикритие, зависи от това в каква степен е нарушен законът и какви са съображенията“. Това заяви в интервю пред БНР Валери Тодоров, бивш шеф на националното радио и дългогодишен кореспондент в Москва по повод изгонването от София на руски дипломат, обвинен в шпионаж.    Винаги има риск скандалът да стане бутафорен, смята Тодоров.    „Не е тайна, че в посолствата работят офицери от спецслужбите под прикритие. И ние използваме, страните от НАТО. За този дипломат се знае, че е служител на главното разузнавателно управление на руската армия, т.е. няма голяма тайна. Самият той не го е криел, доколкото се разбира, даже напротив – афиширал го е. Обикновено се знаят постовете, които се заемат от служители под прикритие. Те се наблюдават, следи се тяхната дейност“.    Тодоров не вижда връзка между този шпионски скандал и предишните. Според него е естествено, че руските служби да проявяват повишена активност на фона на все по-близките връзки със Сърбия и случващото се в Северна Македония. За тях в момента България е ключова точка, добави той.    Валери Тодоров е озадачен от факта, че не външно министерство, а специализираната прокуратура е огласила случая. Той е категоричен, че такива случаи трябва да се съгласуват.  ", "date": "2019.10.30", "title": "Валери Тодоров: Има начини без много шум да се отзовават агенти "}
{"url": "http://epicenter.bg/article/Danail-Kirilov-se-sreshtna-s-poslanika-na-Germaniya-Kristof-Ayhhorn/197481/2/0", "text": "Министърът на правосъдието Данаил Кирилов се срещна днес с посланика на Федерална република Германия Н.Пр. Кристоф Айххорн. Това съобщиха от пресцентъра на Министерството на правосъдието.   Посланикът поздрави правителството за постигнатите от страната ни резултати, отбелязани в последния мониторингов доклад на Европейската комисия. „Намираме се във фаза, в която е важно по-нататъшната дискусия да се води по-хладнокръвно. Нужно е да се убедят българските граждани, че законите, написани на хартия, могат да доведат до резултати“, отбеляза Н.Пр. Айххорн. По думите му сега е от значение как България ще осъществи прехода от досегашния режим към бъдещите нови правила по отношение на отговорността на главния прокурор. Министър Кирилов припомни, че преди близо месец е подписал пред посланиците на държавите-членки на ЕС писмо до Европейската комисия за демокрация чрез право (Венeцианската комисия), в което иска становище и препоръки по законопроекта за изменение и допълнение на Наказателно-процесуалния кодекс (НПК) във връзка с въвеждане на ефективен механизъм за разследване срещу главния прокурор и председателите на Върховния административен съд и Върховния касационен съд. Той заяви още, че във връзка с изготвянето на становището на комисията се очаква посещението на нейни експерти на 7 и 8 ноември т.г., които ще имат срещи и с представители на парламентарно представените партии, Висшия съдебен съвет, прокуратурата и Върховния административен съд. „Ще осигурим максимална прозрачност на целия текущ процес и ще изпълним максимално точно и добросъвестно бъдещото становище на комисията“, увери Кирилов. В заключение Н.Пр. Айххорн изрази увереност, че основната цел на всички държави-членки в настоящия момент е върху съхраняването на сплотеността на европейското семейство и на процеса по изграждане на общото им бъдеще.  ", "date": "2019.10.30", "title": "Данаил Кирилов се срещна с посланика на Германия Кристоф Айххорн"}
{"url": "http://epicenter.bg/article/Voennosluzheshti-ot-Suhopatnite-voyski-unishtozhiha-nevzriven-boepripas-/197487/2/0", "text": "Специализиран екип от състава на 31-и механизиран батальон – Хасково успешно изпълни днес, 30 октомври, задача по разузнаване и унищожаване на една противопехотна мина ПСМ-1, съобщиха от МО.    Тя е открита в района на 72-ра гранична пирамида, село Бук, община Крумовград.    Действията на военнослужещите бяха ръководени от капитан Слави Красев.  ", "date": "2019.10.30", "title": "Военнослужещи от Сухопътните войски унищожиха невзривен боеприпас "}
{"url": "http://epicenter.bg/article/-Alfa-Risarch--Malko-nad-10--prednina-na-Fandakova-pred-Manolova-na-vtoriya-tur/197488/2/0", "text": "Настоящият кмет на София Йорданка Фандъкова запазва преднината си пред опонента си Мая Манолова в навечерието на балотажа на местните избори. Това показват данни на представително проучване на „Алфа Рисърч” сред 800 гласоподаватели, което е поръчано и финансирано от bTV.    Към момента 38,4% от анкетираните заявяват, че със сигурност ще гласуват, а 17% се колебаят. Сред сигурните гласоподаватели 83,3% са избрали своя фаворит.    55,3 на сто от решилите, че ще гласуват, ще изберат Йорданка Фандъкова, а 44,7 на сто - Мая Манолова. За сравнение, при 100% обработени протоколи от първия тур, разликата между двете беше 8,58%, докато сега е 10,6%.    На балотажа най-силна се очертава да е „партията” на негласуващите – 44,6% от абсолютно всички анкетирани въобще не мислят да отидат до урните.          Какво е съотношението на силите преди балотажите на местния вот? Отговорите – утре в „Тази сутрин” по бТВ.  ", "date": "2019.10.30", "title": "„Алфа Рисърч”: Малко над 10% преднина на Фандъкова пред Манолова на втория тур (ВИДЕО)"}
{"url": "http://epicenter.bg/article/Prof--Mihail-Konstantinov--Ochakvam-rezultatite-ot-vtori-tur-da-badat-obraboteni-svetkavichno-/197490/2/0", "text": "Недопустимо е да има 15% невалидни бюлетини, това не е европейска норма, а африкански процент и той се дължи на объркването на избирателите при преференциите в листите за общински съветници, смята експертът Очаква се резултатите от втори тур на изборите да бъдат обработени светкавично. Това каза в интервю за обзорното предаване „Това е България“ на Радио „Фокус“ проф. Михаил Константинов, председател на борда на директорите на дружеството „Информационно обслужване“. „Екзитполът ще излезе към 20.00 часа, а ние ще обработим резултатите докъм полунощ. Тоест Общинските комисии ще дадат резултатите си буквално няколко часа след приключване на изборния ден. Всеки, който стои на компютъра до по-късно, ще види точния резултат някъде около 1-2 часа след полунощ“, обясни той. Проф. Михаил Константинов уточни, че когато няма избори за общински съветници, всичко става светкавично, защото избирателите гласуват много по-бързо. Недопустимо е да има 15% невалидни гласове, това не е европейска норма, а африкански процент, заяви още проф. Константинов, по повод 300 000 невалидни бюлетини след първия тур на местните избори в неделя. Според него българите не могат да се справят с бюлетина, на която има две различни множества числа. „Трябва да разделим недействителните гласове по вид, защото се оказа, че има огромна разлика. Около 4% са недействителните гласове за кметове, което е абсолютно в европейската норма. За общински съветници са над 15%, което е ненормално висок процент. Причината е проста: човек вижда пред себе си много голяма бюлетина с две групи числа – отляво за партиите и отдясно за преференциите. Хората не знаят, че задължително трябва да отбележат едно число от лявото множество и чак тогава да се занимават с преференциите. Те обаче отбелязват някаква преференция и мислят, че са си свършили работата. Обикновено слагат преференция, която да съответства на номера на тяхната партия“, обясни той. Според проф. Михаил Константинов преференциите създават огромна работа при обработването на резултатите. В София и в други големи общини ефектът от тях е нулев, уточни той. Ако тези 300 000 недействителни гласа са се разпределили равномерно между отделните партии и коалиции, те нямат никакво значение, коментира още проф. Михаил Константинов. Възможно е чувалите с бюлетини да бъдат отворени за проверка при съдебно решение, обясни той. Въпреки недействителните гласове, изборите в неделя преминаха удивително добре, добави проф. Константинов. ", "date": "2019.10.30", "title": "Проф. Михаил Константинов: Очаквам резултатите от втори тур да бъдат обработени светкавично"}
{"url": "http://epicenter.bg/article/Gen--Chavdar-Chervenkov--Trevogata-zaradi-eventualnoto-razpolagane-na-C-400-v-Sarbiya-e-neosnovatelna/197491/2/0", "text": "Тревогата, свързана с евентуалното разполагане на C-400 в Сърбия, е неоснователна. Това каза за обзорното предаване „Това е България“ на Радио „Фокус“ ген. Чавдар Червенков, бивш началник на военното разузнаване, във връзка с прелетелите руски военни самолети над България. Според него това няма общо с нашумелия шпионски скандал.    Той обясни, че C-400 е средство за противовъздушна отбрана. По думите му дори и най-големият товарен самолет в света не би могъл да го превози.    „Комплексът се състои от над 20 машини, които са доста обемисти. Те няма как да се съберат в един самолет, освен ако не са макети. За да се превози само един комплекс със съответните му спомагателни машини, са необходими между 12 и 15 самолета“, коментира той.    Според Чавдар Червенков става въпрос за учение и са спазени всички изисквания и регламенти от работещите в определеното звено в Министерството на външните ни работи.   По-рано стана ясно, че България е разрешила прелитането на два руски самолета през въздушното ни пространство на 22 октомври. На 30 октомври Външно е получило съответното уведомление, че самолетите са прелетели обратно с товара си от Сърбия за Русия.   Няма държава, която да не използва посолството си, за да работят в него и разузнавачи, само там те имат имунитет, обясни ген. Червенков по повод разрастващия се шпионски скандал с руското посолство у нас.    Ген. Червенков уточни обаче, че нито една страна не толерира воденето и събирането на класифицирана информация срещу нея. Историята с руските дипломати от последните дни е странна, защото не се вписва в общоприетата практика, обясни той, като уточни, че Министерството на външните работи най-добре може да обясни случващото се.    “Не можах да разбера, как така посланикът е извикан миналата седмица, казано му е, че въпросният първи секретар се занимава с разузнаване и че трябва да напусне. После изведнъж се оказа, че той не бил напуснал и се наложи да се връчва нота, да се обявява за персона „нон грата” и да му се даде срок от 24 часа. За да ескалира обстановката, днес разбрахме, че е отказана виза на бъдещото военно аташе. Може би със закъснение малко натягаме обстановката. Дано да има достатъчно основания за това. Сигурно съответният наш първи секретар в Москва вече стяга куфарите, защото ако след шпионския скандал с \"Русофили\" ни се размина, този път няма да ни се размине и ще има реципрочност“, обясни той.    Според ген. Чавдар Червенков случващото се с руските дипломати напомня на скандала с руския шпионин Сергей Скрипал и отношенията между Великобритания и Русия. След няколко месеца дипломатите от скандала ще имат своите заместници и всичко ще се нареди, добави бившият ръководител на военното разузнаване.   ", "date": "2019.10.30", "title": "Ген. Чавдар Червенков: Тревогата заради евентуалното разполагане на C-400 в Сърбия е неоснователна"}
