{"url": "http://epicenter.bg/article/Borisov-pozdravi-ministrite-rabotata-po-sdelkata-za-F-16--Naslushahme-se-na-gluposti-/189423/2/0", "text": "Премиерът Бойко Борисов поздрави Министерството на отбраната, Министерството на финансите и Министерството на енергетиката работата им във връзка със закупуването на изтребителите F-16.  Сега финансовото министерство довършва работата си по въпроса, каза той.    \"Наслушахме се на глупости, но мисля, че никой не би си помислил извън България, че сме били подвластни на лобизъм и корупционни сделки. Въпреки враждебната обстановка, ви поздравявам за куража, силата и търпението“, каза той на министрите от кабинета.    \"Изтърпяхте много, но оценката на Департамента на САЩ мисля, че е достатъчно ясна“, заяви още той на колегите си от кабинета. \"Съжалявам, че партньорите ни в дясно нито един път не се опитаха да ни защитят“, заключи премиерът.    Департаментът в САЩ поздрави официално кабинета за решението да купи 8 бойни самолета F-16.    \"Поздравяваме премиера Бойко Борисов и българското правителство за тяхната решимост да модернизират своята армия, чрез покупката на тези много способни, оперативно съвместими с НАТО самолети\", се казва в съобщението.  ", "date": "2019.07.31", "title": "Борисов поздрави министрите за работата по сделката за F-16: Наслушахме се на глупости! (ВИДЕО)"}
{"url": "http://epicenter.bg/article/Plamen-Georgiev--Otdavna-byah-vzel-reshenieto-da-podam-ostavka-/189454/2/0", "text": "Отдавна бях взел решението да подам оставка. Това каза пред журналисти вече бившият председател на КПКОНПИ Пламен Георгиев, след като парламентът гласува освобождаването му, предаде репортер на Агенция \"Фокус\".    \"Днес получих приключване на данъчната ревизия, която констатира, че всичко е наред. Отдавна бях взел решението да си подам оставката. За мен да бъда на такава позиция не е самоцел. Единият мотив е личен. Семейството ми беше подложено на един невероятен тормоз от някои медии\", коментира Георгиев. \"Другата причина е, че не искам една хиперболизирана тераса, която беше едно абсолютно безумие, да се отрази по някакъв начин на работата на комисията. Дай Боже, час по-скоро да се избере ново ръководство и да продължи и надгради това, което вече сме постигнали\", каза още Георгиев.   „В крайна сметка името ми е изчистено“, каза той и уточни, че преди да депозира оставката си, не се е срещал днес с премиера. Той възнамерявал да се върне към работата си като прокурор. Пламен Георгиев заяви, че е получил и заплаха за живота си и затова и в момента е с охрана.   КПКОНПИ отбеляза ръст във всички направления, каза още Пламен Георгиев.    \"За около година бяха задържани двама души с подкуп. Мисля, че много малко служби изобщо в света могат да се похвалят с такива успехи. Повече от 30 случая бяха подадени на прокуратурата за корумпирани органи на местната власт, магистрати, отделно от това вече знаете всяка година от 5-6 години насам повече от 10 млн. имахме години с 20 млн. лв. отнето имущество. Около 10 пъти се повишиха случаите на конфликт на интереси. Всичките декларации максимална прозрачност получиха. Благодарение на това бяха всички тези медийни скандали\", допълни още Георгиев.    Той посочи, че не е извършвал закононарушение.   Акумулирах много врагове, които ми върнаха чрез медиите, заяви още Пламен Георгиев.    \"Аз изчаквах, защото не можех да си позволя да си подам оставката, преди да излезе, че аз съм чист човек. Изчаквах да приключи проверката на НАП. Не е моя работа да я коментирам, но понеже тя е подобна на нашата. Анализира се всяка една стотинка, която е получена от мен и от моята съпруга като доход. За всеки един ден се прави анализ на разход\", каза още Георгиев.    \"Тази проверка доказах, че аз не съм извършил нито едно закононарушение. В крайна сметка има и морал. Не съм се вкопчил в нито една позиция. Работил съм в името на държавата. Това, което съм направил, е било в името на държавата\", допълни още Георгиев. Той посочи, че сега се е породило напрежение към антикорупционния орган.    \"Втората причина, поради, която подавам тази оставка е това напрежение, което е изкуствено създадено от олигархията. Естествено, че имаше целенасочена война. Над 3 млрд. са исковете на комисията срещу олигарсите. Това са искове за отнемане. Акумилирах толкова много врагове, които ми го върнаха чрез медиите. Това не беше атака само срещу мен, но и срещу моето семейство\", допълни още Георгиев.    Той посочи, че ще заведе дело срещу общината.    \"Не е вярно, че не са били допускани. По незнайни причини общината не е излязла с никакво решение и в един момент, в който председателя на комисията си купува жилище с кредит, стана националния проблем на тази държава\", обясни още Георгиев. Според него да започват новините на една телевизия с неговата тераса, а втора новина да е палатът на Баневи, не е нормално. \"Това буди в мен едно недоумение. Аз съм убеден, че това беше целенасочена атака\", посочи още бившият председател на КПКОНПИ.    Имах заплахи за живота си, каза още Пламен Георгиев. Той посочи, че не се е срещал с премиера Бойко Борисов и че не е съгласувал оставката си с него. Като грешка той отчете лошата комуникация с медиите.    \"Моята оставка беше написана, затова тя беше подадена толкова бързо\", обясни още той. \"Радвам се, че в крайна сметка името ми е изчистено\", допълни още Георгиев. Според него следващият председател на комисията трябва да е решителен човек. \"Дано не се изплаши от това, което се случи на мен. Целият проблем дойде от това, че аз държах тази тераса да се включи в нотариалния акт, за да мога да плащам данъци\", допълни още Георгиев.    Според него оттам е дошъл проблемът. \"Дано следващият председател на комисията да е готов да продължи това, което аз започнах и да е готов да удържи на един изкуствено създаден натиск срещу него\", каза още Георгиев. Той посочи, че не е се уплашил, но мисли и за семейството си, и за комисията.    \"Един такъв безумен скандал се пренася върху комисията\", обясни още бившият председател на КПКОНПИ. Според него след оставката му ще се успокои ситуацията в Антикорупционния орган. Във връзка с кандидатурата на Иван Гешев за главен прокурор, Георгиев посочи, че той е професионалист. \"Нищо не мога да кажа повече\", допълни още Георгиев.   ", "date": "2019.07.31", "title": "Пламен Георгиев: Отдавна бях взел решението да подам оставка, името ми вече е изчистено! "}
{"url": "http://epicenter.bg/article/Ninova--Vsyaka-godina-v-denya-na-sabora-na-BSP-na-Buzludzha-Borisov-izpada-v-depresiya-/189456/2/48", "text": " Това каза лидерът на БСП Корнелия Нинова в декларация от името на парламентарната група по повод приключващата парламентарна сесия, предаде репортер на Агенция \"Фокус\".        \"  Всички парламентарни въпроси към него са върнати с несъществени аргументи.   Ключовата дума за нас за този сезон е несигурност - национална несигурност и несигурност на всеки български гражданин във всичките й измерения.   Обаче ни предстои близкото бъдеще на есен - избори за кметове и общински съветници, бюджет и избор на главен прокурор. Знаем, че цялата енергия ще се хвърли в изборите, но и те ще минат и ще застане най-важният въпрос за бюджета, за стимулите за икономиката, за увеличаване на доходите, за намаляване на неравенствата, за общинско и държавно здравеопазване, за справедливостта и съдебната реформа. Мислете от сега, че октомври бързо ще дойде\", обърна се Корнелия Нинова към мнозинството в залата.    Сесията приключва с две тежки кризи - алтернативата е ясна и на есен тя ще проличи, каза още Корнелия Нинова.    „ . На България беше дадена тежка оценка, на правителството - че една цяла нация е хакната. Втората криза е чумата по свинете. Европа ви даде оценка. Тя каза, че правителството не си е свършило работата и България може да изгуби цялото свиневъдство заради небрежността на управляващите. Това е ефектът от тези кризи, но има и последваща – цените тръгнаха леко нагоре“, допълни още Нинова.    „Приключва и тази сесия на Народното събрание. Имаме днес последно заседание, последен работен ден. Първият, обикновено всички парламентарни групи тържествено представяме приоритетите и какво ще се свърши за България и за хората. Последният обикновено мълчаливо си тръгваме и отиваме във ваканция. Би било тази практика да се промени. За това днес ние от БСП за България ще направим оценка на сесията, на управляващото мнозинство и самооценка. Когато имаш претенция да оценяваш другите, трябва да имаш силата да се самооцениш“, подчерта Нинова.    „Внесли сте 21 закона, можем да спорим дали са добри или лоши. Най-добре е да ги оценим как те повлияха на България и на българските граждани. Ще откроя по-важните. Приехте Закон за концесиите, макар да се отнасяше за Черноморското крайбрежие, отвори отново темата за концесия на летище „София“, каза още Нинова. Тя отчете, че големи държави са обжалвали тази концесия.   попита Нинова. Тя обърна внимание върху Закона за устройство на Черноморското крайбрежие и отчете, че резултатът от него е, че плажовете пустеят.    „Приехте във финансовата сфера Закон за мерките срещу изпирането на пари.  Актуализирахте бюджета на страната. Ефектът за държавата е близо 2 млн. лв. дефицит. Да видим какво направихте за здравеопазването – затварят се болници. Нищо през тази сесия, освен отново един модел за реформа в здравеопазването, който се отхвърля от почти всички“, допълни още Нинова.    Тя посочи, че са лишени хората от месечни винетки.    „Земеделие – при всички тези проблеми в земеделските производители приехте Закона за подпомагането на земеделските производители с една единствена цел – да замажете резултата от къщите за гости“, допълни още Нинова.     „Внесохме следната алтернатива – намаляване на ДДС на лекарства и храни, помощи за младите работещи за отглеждане на дете, данъчни облекчения за родители за отглеждане на децата им, предложение за преизчисление на всички пенсии“, допълни Нинова.    , каза още Нинова.    \"Като казах съдебна реформа, искам да кажа и няколко думи за избора на главен прокурор.   Единственият човек, който можеше да осигури състезание между двама кандидати, е Бойко Борисов. За зрителите и слушателите, които очакват БСП да вземе решение по тази тема, просто да кажа. По закон единствените, които могат да предлагат главен прокурор са или независимите прокурори или министърът на правосъдието, т.е. правителството. Нито партии, нито депутати, нито ние от БСП можем да направим такова предложение. Ако можехме - щяхме. Изчакахме 29-ти, заявявайки, че ще спазим процедурата и ще уважим правилата, но всъщност ги изчакахме,   Уви, тежките му зависимости не му позволиха тази смелост.   подчерта лидерът на БСП.    \"В момента протестират десните и чакат БСП какво ще каже. Искам да припомня - същите тези десни бяха част от правителството на Борисов. Същите тези десни направиха този модел реформа в съдебната система. Спомняте ли си, уважаеми българи, че БСП беше против. И отгава, и сега ви казахме, че ще стигнете до тази задънена улица. \"И се обръщат всички към БСП и казват: \"Вие сега какво?\". Ами ние, същото. Предлагаме промяна в модела. Както и да се биете за този или онзи като име, докато не променим модела, нищо не решаваме\", посочи Нинова.    Тя отново представи предложението на БСП и направи заявка, че ще групата ще го внесе през септември. \"Единственият начин за правосъдие е тази зала да проявим единодушие и да наложим съдебен контрол върху актовете на прокуратурата. Казва се промяна в Закона за съдебната власт. Това е решението.   Да ви видя наесен дали ще го подкрепите. Зададох много теми за ваканцията, малко като в училище, когато преди да се разделим ни дават книги за четене през лятото. Четете и мислете, че ни чака гореща есен\", подчерта Нинова.       Приключва и тази сесия на НС, това е последният работен ден. В първия ден всички парламентарни групи тържествено представяме приоритетите си и какво ще свършим за България и за хората. В последния ден обикновено мълчаливо си тръгваме и отиваме във ваканция. Би било добре тази практика да се промени и затова днес ние от „БСП за България“ ще направим оценка на сесията на управляващото мнозинство и самооценка. Когато имаш претенцията да оценяваш другите, трябва да имаш и силата да се самооцениш.    Уважаеми управляващи – правителство и депутати от мнозинството,     Внесли сте 21 закона, без ратификациите. Можем да спорим дали са добри или лоши от наша и ваша гледна точка, най-добре е обаче да ги оценим как те повлияха на България и на българските граждани. В сферата на икономиката и финансите като основата на всяка политика вие приехте закон за концесиите. Макар да се отнасяше за Черноморското крайбрежие, той отвори отново темата за концесията на Летище „София“. Дадохте концесията на летището и резултатът за България е, че най-големите европейски компании и авторитети - Германия Франция и Великобритания, обжалват тази концесия. Това ви е оценка от Европа за начина, по който провеждате обществените поръчки. Има ли друга обществена поръчка в България, която да е обжалвана от всички участници, освен от спечелилия? Няма.    За значението за националната ни сигурност на България много пъти сме говорили. От промените в Закона за енергетиката резултатът е – работодателите изразиха позиция за чудовищни пазарни манипулации, заради които българският бизнес плаща най-висока цена в Европа. Част от предприятията затвориха и освободиха работниците си. Ефектът от този закон за потребителите е повишаването на цената на тока. Със Закона за устройството на черноморското крайбрежие постигнахте резултат - българските плажове пустеят, България загуби от туристическия бранш и туристическия сектор приходи. За сметка на това обаче, тапите по границите за Гърция или на влизане в страната от българите, които си идват от Европа, са чудовищни поради лошата организация на българското правителство.    Във финансовата сфера приехте Закона за мерките срещу изпиране на пари. Резултатът от него е - държавата прехвърли върху физическите лица отговорността да следят за пране на пари счетоводители, адвокати, а по началния вариант - и читалища и детски градини. Ефектът от този закон досега е, че нито една учителка в детска градина не e хванала пране на пари и няма и да има ефект от този безумен закон. Вие актуализирахте и бюджета на страната, като ефектът за държавата е 2 млрд. лв. нов дефицит и 500-600 млн. лв. нов дълг. Ефектът от това ще е за българските граждани, които ще го плащат някой ден от джоба си. Какво направихте в здравеопазването – затварят се болници, цените на лекарстватарастат, хората нямат достъп до здравеопазване. Нищо не направихте в тази сфера през тази сесия, освен на думи нов модел за реформа в здравеопазването, който се отхвърля от всички засегнати съсловия.    В сферата на транспорта отложихте ТОЛ-системата. Ефектът е, че лишихте хората от месечните винетки, накарахте ги да плащат седмични, т. е. да плащат по-скъпо. При всички проблеми на земеделските производители приехте закон за тяхното подпомагане с една едничка цел – да замажете резултата от къщите за гости. Това е и ефектът от този закон. Но има и друг резултат за страната ни – 10 млн. лв. глоба. Кой ще я плаща – българските граждани. Посегнахте на правата на българските граждани, като им отнехте машинното гласуване. Хвърлихте политическия живот в задкулисие, като дадохте възможност на бизнеса и олигархията да финансират политическите партии. Ето това свършихте за тази сесия,уважаеми управляващи.    Какво направи БСП - ясна и конкретна алтернатива. По всички тези теми сме били против с много силни аргументи, но не ни чухте. Внесохме следната алтернатива - намаляване ДДС на лекарства и храни, помощи за младите работещи семейства за отглеждане на дете, данъчни облекчения за работещи родители, преизчисляване на всички пенсии. Това щеше да струва на държавата близо 2 млрд. лв. На колко хора щяха да помогнат тези закони на БСП - на близо над 2 млн. души. Ще кажете, че няма пари. Миналата година изхарчихте 2 млрд. лв. извън бюджета. Тази година само за полугодието сте малко над 1 млрд. лв. Пари има, важното е кой за какво ги харчи. Алтернативата е ясна и на есен тя ще проличи. Сега сесията приключва с две тежки кризи. Първата е течът на данни от НАП, 5 млн. българи са хвърлени в несигурност за собствеността и личните си данни. На правителството на България беше дадена тежка оценка, че една цяла нация е хакната. Втората криза е чумата по свинете. Европа ви даде оценка. Тя каза, че правителството не си е свършило работата и България може да изгуби цялото си свиневъдство, заради небрежността на управляващите. Това е ефектът от тези кризи, но има и последващ. Цените тръгнаха леко нагоре, ще се увеличи вносът, което ще повлияе на търговското салдо и икономическото състояние на България. Ето това е моментната картина, в която ние си тръгваме от парламента, но и никой не понесе отговорност за тези две кризи. Друг път поне от кумова срама казвате, че носите отговорност и подавате оставки. Този път нищо. На фона на тези кризи правителството е в ступор. Премиерът се скри и единственият коментар, който е правил през това време, е за събора на Бузлуджа. Ние знаем, че всяка година на този ден премиерът изпада в депресия, но да коментира събора на левицата, а да не излезе пред народа в тези кризи, връхлетели страната по негова вина, е безотговорно. Всички парламентарни въпроси към него са върнати и се оказва, че в момента в държавата няма лидерство. Борисов държи кормилото на влак, на катер, електрокар и тротинетка, може би, но няма кой да държи кормилото на страната. Той изпусна кормилото на държавата. Ключовата дума за нас за този сезон, след тези факти, е несигурност. Национална несигурност и несигурност на всеки българин. Предстоят ни обаче избори за кметове и общински съветници, приемане на бюджет и избор на главен прокурор. Знаем, че цялата енергия ще се хвърли в изборите, но и те ще минат и ще остана най-важният въпрос – за бюджета, стимулите за икономиката, намаляване на неравенствата, увеличаване на доходи, общинско и държавно здравеопазване, справедливостта и съдебната реформа. Мислете как ще решаваме тези въпроси, че октомври ще дойде бързо.      Като казах съдебна реформа, искам да кажа и няколко думи за избора на нов главен прокурор. Прави впечатление, че всички са се вторачили в БСП. Всички питат БСП, всички очакват какво ще каже БСП. Никой обаче не пита този, от когото зависи този въпрос – Бойко Методиев Борисов и ще ви кажа защо. Единственият човек, който можеше да осигури състезание между двама кандидати, е Бойко Борисов. За зрителите и слушателите, които очакват БСП да вземе решение по тази тема, трябва да поясня, че по закон тези, които имат право да предлагат главен прокурор са или независимите прокурори или министърът на правосъдието - правителството. Нито партиите, нито депутатите могат да направят такова предложение. Ако можехме, щяхме да го направим. Изчакахме 29-и, заявявайки че ще изчакаме процедурата и ще уважим правилата, но всъщност ги изчакахме, за да разберем, дали Борисов ще прояви здрав разум и ще внесе втора кандидатура. Уви, тежките му зависимости не му позволиха тази смелост. За нас той е участник в договорката за издигане на един единствен кандидат. БСП в такива сговори не участва. В момента протестират десните. И те викат БСП на помощ и чакат да разберат какво ще кажем. Искам да припомня, че същите тези десни бяха част от правителството на Борисов. Същите тези десни направиха тази реформа в съдебната система. Спомняте ли си, че разделиха те ВСС на прокурорска и съдийска квота по предложение на тези десни. Спомняте ли си, уважаеми българи, че БСП и тогава, и сега е против това разделение. И тогава ви казахме, че ще стигнете до тази задънена улица, но отново не ни послушахте. В момента двете групи, които съзнателно изградиха този модел, се сбиха кой да го оглави.    Ние както и преди една година и сега предлагаме промяна на модела. Както и да се биете за този или онзи като име, докато не променим модема не решаваме нищо. Отново представям пред вас нашето предложение, което ще внесем през септември. Единственият начин за справедливост, правосъдие и реформирана съдебна система е всички в тази зала да проявим единодушие и да наложим съдебен контрол върху актовете на прокуратурата. Казва се промяна в закона за съдебната власт. Това е решението. Ако очаквате БСП да предложи решение по казуса за главния прокурор, ето това е нашето предложение. Да видим, дали наесен ще го подкрепите. Зададох много теми за ваканцията. Получи се малко като в училище, където ни даваха списък с книги за четене през лятото. Четете и мислете. Чака ни гореща есен.", "date": "2019.07.31", "title": "Нинова: Премиерът държи кормилото на влак, на катер, но няма кой да държи кормилото на държавата"}
{"url": "http://epicenter.bg/article/Mladen-Marinov--Zapovyadal-sam-da-se-sledi-za-nereglamentiran-prevoz-na-zhivotni-po-patishtata-/189457/2/0", "text": "Във връзка с африканската чума по винете съм издал разпореждане по пътните артерии да се следи за нерегламентиран превоз на животни. Това каза министърът на вътрешните работи Младен Маринов пред журналисти в Народното събрание във връзка с африканската чума по свинете, предаде репортер на Агенция \"Фокус\".  Маринов поясни, че МВР съдейства по отношение на контрола на БАБХ в търговските мрежи, където може да стане разнасянето на вируса африканска чума по свинете.    \"Знаете, по отношение на прилагане ограничителни мерки в зоните, в които трябва да бъдат евтанизирани животните,  издал съм разпореждане по пътните артерии да се следи за нерегламентиран превоз на животни\", каза още Маринов.    Той поясни, че МВР съдейства при почти всички мерки, които бъдат поискани от нас от МЗХГ и в частност от БАБХ. Той посочи, че контролът по границите също е засилен.    \"В Румъния знаете, че има над 1600 огнища. При нас този момент до вчера бяха 23 или 24. Проблемът е, че се увеличават\", допълни Маринов.  ", "date": "2019.07.31", "title": "Младен Маринов: Заповядал съм да се следи за нерегламентиран превоз на животни по пътищата "}
{"url": "http://epicenter.bg/article/Koshlukov-izgoni-Ulyana-Pramova-ot-BNT/189458/2/0", "text": "Генералният директор на БНТ Емил Кошлуков е сменил шефа на дирекция \"Информация\" Уляна Пръмова. Тя е получила заповедта в деня, в който се е върнала от отпуск, съобщава Клуб Z.   Новият шеф на дирекция \"Информация\" ще е Мариела Драголова - досегашен изпълнителен продуцент на предаването \"Още от деня\".   Заедно с Пръмова са сменени и програмният директор на БНТ Надя Костова, и шефът на дирекция „БНТ Свят и региони” Геновева Момчева.   От 4 декември 2017 г. Надя Костова отговаряше за програмното развитие на БНТ1, БНТ2, БНТ HD и БНТ Свят. Преди три седмици Съветът за електронни медии избра Емил Кошлуков за генерален директор на БНТ - трима от петимата членове на медийния регулатор дадоха гласа си за неговата кандидатура.", "date": "2019.07.31", "title": "Кошлуков уволни шефката на новините в БНТ Уляна Пръмова "}
{"url": "http://epicenter.bg/article/Patriotite-ot-VMRO-i-NFSB-daryavat-pari-za-pametnitsi/189461/2/0", "text": "На редовно заседание на депутатите от парламентарната група на „Обединени патриоти“ бе взето решение ВМРО и НФСБ да дарят от партийната си субсидия по 10 хиляди лева за два паметника.   Единият паметник, който подпомагат патриотите, е този на 9-а пехотна Плевенска дивизия. Министърът на отбраната Красимир Каракачанов е патрон на инициативата за изграждането на мемориала, а Министерството на отбраната активно участва в осигуряването на финансови и материални средства за изработване на скулптурните композиции. С акта на дарение от ВМРО и НФСБ откликват на призива, който бе отправен преди дни при представянето на макета на паметника в парламента. Събраните финансови средства са достатъчни за изработката на основната скулптура, а с дарението от Обединени патриоти ще се помогне за завършване на мемориала и изработване на останалите четири скулптурни войнишки фигури.   Другият паметник, който е обект на дарение от страна на патриотите, е на Васил Левски в Русе. Изграждането му е отколешна инициатива на ВМРО в града и на русенския депутат Искрен Веселинов,  който  е член на Инициативния комитет за паметник на Апостола на свободата в дунавския град. Русе е един от малкото големи градове в страната, в които няма паметник на Васил Левски. Има само бюст в двора на едноименно училище.   Паметникът на Апостола ще се издига в Парка на възрожденците в Русе, като се очаква откриването му да е на 19 февруари 2020 година. С това дарение събирането на средства за паметник на Левски в Русе е на финалната права. Цялата кампания на набиране на пари за реализацията му протече с редица благотворителни инициативи, организирани с помощта на ВМРО.", "date": "2019.07.31", "title": "Патриотите от ВМРО и НФСБ даряват пари за паметници"}
{"url": "http://epicenter.bg/article/BSP-za-poreden-pat-poiska-otpadane-na-sanktsiite-sreshtu-Rusiya-/189462/2/0", "text": "  По думите му мотивите за това са преди всичко икономически – има цели сектори на икономиката, които губят от санкциите, например туризъм, лека и хранителна промишленост.   „Очевидно е, че както за България, така и за цяла Европа санкциите дават изключително лош икономически резултат. Те доказаха и своята неефективност от началото си през 2014г. досега. Решението, което предлагаме на българския парламент, е да се обяви срещу тях и да задължи председателя на НС да го обяви пред Европейския парламент и парламентите на другите държави членки“, обясни той. По думите му България не е нито първата, нито единствената държава, която обсъжда подобни решения - до момента парламентите на две държави са приели такива решения - Франция и Кипър, а в Словакия и Белгия в момента се обсъждат. Според него с такова решение България не би била изключение, а част от европейската политика.   „Премахването на санкциите срещу Русия и реципрочните санкции срещу държавите членки на ЕС отговаря и на националния ни икономически интерес“, каза още той и допълни, че данните показват, че за последните 4 години стокообменът между Руската Федерация и САЩ се е увеличил 4 пъти.    Той обясни, че предложението за решение е продължение на политиката на БСП за отмяна на санкциите срещу Русия, които са израз на прецеденти от други времена на отношенията на Руската федерация и Европа.    Той подчерта, че има двоен стандарт при санкциите срещу Русия – големи международни корпорации като  Siemens, Volkswagen спокойно да си инвестират в Русия, да печелят, а България да остава един забравен остров в Европа по отношение на развитие на технологиите.  ", "date": "2019.07.31", "title": "БСП за пореден път поиска отпадане на санкциите срещу Русия "}
{"url": "http://epicenter.bg/article/Goranov--Ne-vizhdam-prichina-da-bade-poiskana-ostavkata-na-direktora-na-NAP/189463/2/0", "text": "  Той бе категоричен, че тя е \"успешен ръководител на приходната администрация\" и е жертва, а не извършител на престъпление. Пред журналисти в парламента Горанов каза: \"Ние сме жертви на едно криминално деяние, чиито цели надминават обикновеното хакерство\", предаде  Novini.bg .   Той коментира, че не е чул досега шефът на ЦРУ да напусне след \"Уикилийкс\". \"Не мисля, че един успешен ръководител на приходната администрация, която заедно с Агенция \"Митници\", успя да увеличи с 50 на сто данъчните приходи за последните няколко години, заслужава това, дори за толкова сериозно деяние, което пак повтарям, ни превръща в жертви, а не в извършители на престъпление\", каза Горанов.   Той бе категоричен, че не трябва да се обезглавява приходната администрация. По думите на Горанов отговорността за пропуските се носи от лицата, които са пряко отговорни.", "date": "2019.07.31", "title": "Горанов: Не виждам причина да бъде поискана оставката на директора на НАП"}
{"url": "http://epicenter.bg/article/Spetsprokuraturata-iska-myarka--quot-Zadarzhane-pod-strazha-quot--za-shefa-na--quot-TAD-Grup-quot--/189408/3/0", "text": "Специализираната прокуратура ще внесе в Специализирания наказателен съд искане срещу собственика на \"ТАД Груп\" да бъде определена най-тежката мярка за неотклонение \"Задържане под стража\".    Иван Тодоров е обвинен и се разследва в подбудителство за кибертероризъм и беше задържан във вторник на Летище София.    В разгара на хакерския скандал Иван Тодоров беше в Канада, като каза, че пътуването е по работа и е планирано отдавна. От прокуратурата го обявиха за издирване и издадоха европейска заповед за арест.  ", "date": "2019.07.31", "title": "Спецпрокуратурата иска мярка \"Задържане под стража\" за шефа на \"ТАД Груп\" "}
{"url": "http://epicenter.bg/article/Emil-Karanikolov--Prevazhozhdame-Turtsiya-po-dosta-pokazateli-v-bitkata-za-zavod-na--quot-Folksvagen-quot-/189429/4/0", "text": "България продължава да е в състезанието за строежа на завода на автомобилния гигант ''Фолксваген''. Това заяви в \"България сутрин\" в ефира на Bulgaria ON AIR министърът на икономиката Емил Караниколов. Според него страната ни превъзхожда Турция по доста показатели.   Караниколов обясни, че инвестицията на германския концерн ще е за 1,4 милиарда евро, като ще се отворят между 4 и 5 хиляди работни места. Той допълни, че решението къде ще бъде построен завода ще бъде взето през септември.   ,,Един от представителите на Борда на ''Фолксваген'' каза, че все още не е взето окончателното решение къде ще е завода на компанията. България продължава да е в състезанието. Превъзхождаме Турция с членството ни в ЕС, по-ниските оперативни разходи, висококвалифицираната работна ръка и локациите, които предлагаме'' посочи министърът.   Караниколов коментира и епидемията от африканска чума по свинете, която удари България. Според него, ако не бъде спряна болестта, ситуацията може да стане критична.   ,,Епидемията по свинете е изключително сериозна и се разраства бързо. Трябва първо да я спрем и след това да търсим причини и виновни. Проблемът е дали ще бъдем в карантина в периода за износ и дали ще фалират свинефермите. Ако не спрем епидемията ситуацията може да стане критична'', разясни той.  ", "date": "2019.07.31", "title": "Емил Караниколов: Превъзхождаме Турция по доста показатели в битката за завод на \"Фолксваген\""}
{"url": "http://epicenter.bg/article/Die-Welt--Novata-nadprevara-vav-vaorazheniyata-na-Balkanite-/189418/11/33", "text": "В Югоизточна Европа купуват оръжие, както никога досега. Междувременно напрежението между враждебните настроените една спрямо друга етнически групи нараства. На фона на ситуацията Русия се намесва доколкото е възможно - и по този начин допълнително увеличава потенциала за конфликт в покрайнините на ЕС, коментира авторитетният германски национален ежедневник Die Welt, цитиран от Агенция \"Фокус\".    На 26 юли Румъния обяви, че е спряла руски трансфер на оръжие за Сърбия по река Дунав. Той се състоеше от десет използвани, но модернизирани БРДМ-2, част от необичаен подаръчен пакет за Сърбия: 30 модернизирани бойни танка Т-72 и 30 бронирани превозни средства. Подарък на руския народ за сръбския.    Действията на Букурещ бяха аргументирани с настоящите санкции на Европейския съюз срещу Русия за присъединяването на Кримския полуостров през 2014 г. След това руснаците предадоха танковете на Сърбия по въздух, използвайки въздушното пространство на Унгария, чийто премиер Виктор Орбан винаги се стреми към добри отношения с руския президент Владимир Путин. Държавният глава на Сърбия Александър Вучич изрично благодари на Путин на 29 юли за приноса му да „подсили мощта на сръбските въоръжени сили\".    Новината подчертава амбициите на Сърбия да модернизира силите си и да изгради своя мощна отбранителна индустрия. Това е експлозивно - защото Сърбия разчита на Русия в това си начинание, а тя е страна, показала в Украйна волята за увеличаване на собствената си сфера на влияние чрез оръжие.    Освен това Сърбия е водила войни срещу Хърватия и Косово при Слободан Милошевич и помага на Белград по време на войната в Босна. На този фон предупреждението на сръбското правителство, че ще нападне Косово, в случай че страната създаде своя собствена армия, звучи особено заплашително. За създаването на армия на Косово бе взето решение през декември миналата година от парламента в Прищина - не на последно място, защото Сърбия се превъоръжава.      Процесът е част от общото превъоръжаване в Източна Европа. Особено новите членки на ЕС, от Полша и Унгария до България, бързат да модернизират своите безнадеждно остарели арсенали от съветски стил. Всички страни в региона имат дългосрочни програми за въоръжение, в зависимост от страната от 2014 г. или 2017 г. до 2026 г. или дори 2030 г.    Тези страни са членки на НАТО. Те купуват новите си оръжия от САЩ и ЕС. Полша е тежката категория в региона. Страната увеличава масово военните си разходи - през 2017 г. до десет милиарда, 2018 г. дори до дванадесет милиарда долара. Сега е една от малкото страни-членки на НАТО, които изпълняват исканията на САЩ за отбрана в размер на два процента от БВП, поискан от американския президент Доналд Тръмп. До 2030 г. Варшава иска да надмине тази цифра и да похарчи 2,5 процента от своя БВП за въоръжение, особено за закупуване на супермодерните американски изтребители F-35.    Унгария също обмисля закупуването на F-35 и през следващата година отново ще увеличи военния си бюджет с 20%. Популярни са и германските танкове „Леопард“ и хеликоптерите „Еърбъс“. Румъния също е увеличила разходите си за отбрана: само през 2017 г. страната удвои разходите си за отбрана от два на четири милиарда долара. И Хърватия иска да купи американски изтребители F-16 възможно най-скоро, за да замени остарелите си МиГ 21.    Всичко това означава укрепване на НАТО в региона, така че не е изненадващо, че Русия се противопоставя на процеса. Докато в страните от бивша Югославия НАТО се фокусира главно върху Албания, Косово и Хърватия, Русия се съсредоточава върху Сърбия и Република Сръбска. В Косово САЩ разполагат с една от най-големите си военни бази – „Бондстийл“. Русия иска да изгради военна база в Република Сръбска.    Русия подарява на Сърбия танкове и изтребители    Тъй като сърбите са икономически по-слаби от членовете на ЕС в региона, Москва им дава оръжие: освен споменатите по-горе танкове, Белград получи шест бойни самолета МиГ-29, Беларус добави още осем. Последната доставка беше през февруари тази година. Сърбия сега има най-силните военновъздушни сили в региона.    Самолетите и танковете са подаръци, но така или иначе те струват пари. Според съобщения в медиите Белград трябва да плати сам за модернизацията на самолетите. Сумата е 185 милиона долара. Следват системите за противовъздушна отбрана от тип „Бук 2“ и „Бук 3“.    Сърбия харчи най-много пари за покупка на въоръжение от страните от бивша Югославия - през 2017 г. тя отдели 731 милиона долара. Албания остана на второ място със 168 милиона долара. Ако се вземат предвид плановете на Косово да похарчи 98 милиона долара през следващата година за планираната си армия (с числена сила 5000 войници), албанският фактор има сериозна тежест във военния баланс на Балканите.    Новата надпревара във въоржъжението на Балканите е преплетена с политически аргументи. Албания и Косово са взели решение за митнически съюз. В Сърбия това се разглежда като опит да се създаде „Велика Албания“ - термин, с който албанското правителство обича да провокира.    Освен това все още съществува идеята на сръбския президент Вучич и косовския му колега Хашим Тачи да разрешат проблема в двустранните си отношения с размяна на територии. Това от своя страна би могло да доведе до домино ефекти - като разцепление на Босна и Херцеговина. Или дори в Македония, където живеят много албанци.    Именно защото подобни идеи имат голям потенциал за конфликти, ЕС се опитва да заглуши този дебат. В момента темата вече не е на дневен ред. САЩ обаче изглеждат отворени за размяна на територии, ако тя донесе стабилност в дългосрочен план. Опцията все още не е на масата за преговори. Сигурното обаче е, че колкото повече се актуализира, толкова по-голяма ще бъде опасността от политически конфликти в региона.  ", "date": "2019.07.31", "title": "Die Welt: Новата надпревара във въоръженията на Балканите "}
{"url": "http://epicenter.bg/article/V-Yuzhniya-park-i-Gradskata-gradina-startirat--Zelenite-biblioteki-/189468/6/0", "text": "Първите за тази година „Зелени библиотеки“ в парковете на София стартират на 3 август 2019 г. на две места – в Южния парк и в Градската градина. Библиотеката на София Ви очаква от 10:00 ч. до 16:00 ч., за да прочетете хубава книга сред природата, да станете наш читател, като си вземете безплатна едногодишна читателска карта и да участвате в станалата традиционна инициатива „Споделени книги“ – „Вземи, прочети, върни“. В Южния парк ще чуете поезията на Георги Гаврилов, музиканта Карел Маринович и Боряна Богданова, която ще пее и ще чете поезия. Ще може да се възползвате от възможностите на мобилната библиотека – Библиобус, който разполага с над 1500 тома от най-новите и интересни книги художествена, научно-популярна и детска литература от съвременни и класически български и чуждестранни автори. Малчуганите може да участват в уъркшопа, организиран от Таня Гигова и театрална школа „ГлухАРТчета“. В Градската градина с нас ще бъдат поетесата Мирела Иванова, музикалното дуо Петър Чухов и Иван Христов и за децата – актрисата Жана Рашева, която ще представи любими детски книжки. Продължава вече традиционната инициатива „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парка.", "date": "2019.07.31", "title": "В Южния парк и Градската градина стартират „Зелените библиотеки“"}
{"url": "http://epicenter.bg/article/Silno-zemetresenie-razlyulya-ostrov-Krit-/189413/7/0", "text": "Земетресение с магнитуд 5.3 по Рихтер е регистрирано към 7.30 часа българско време на остров Крит, съобщиха от Европейския сеизмологичен център.    Засега няма информация за пострадали хора и нанесени материални щети.", "date": "2019.07.31", "title": "Силно земетресение разлюля остров Крит "}
{"url": "http://epicenter.bg/article/Grigor-prechupi-amerikanets-i-priklyuchi-s-uzhasnata-seriya/189417/8/0", "text": "Григор Димитров спечели мач след период от два месеца, надигравайки Стив Джонсън със 7-6(4), 4-6, 7-6(5) в първия кръг на турнира от сериите АТП 250 в Лос Кабос (Мексико).   Българинът направи цели 12 двойни грешки, но те не се оказаха фатални и след два оспорвани тайбрека успя да пречупи американския тенисист. Григор спечели за пети път срещу Джонсън от седем мача. \r\n   \r\n В следващия кръг хасковлията ще срещне №2 в схемата Гуидо Пея, за когото това ще бъде първи мач от надпреварата. 29-годишният аржентинец е №24 в света и прави най-силният си сезон в кариерата.   Двамата са се срещали два пъти на корта, като балансът е 1-1 победи. И двете им срещи са на твърда настилка. Димитров печели първата на турнира във Вашингтон преди четири години със 7-6(1), 6-4, докато Пея се реваншиа през 2017 г. с 6-3, 7-6(4) на Мастърса в Маями.   Източник: Нова.тв", "date": "2019.07.31", "title": "Григор пречупи американец и приключи с ужасната серия"}
{"url": "http://epicenter.bg/article/D-r-Enchev--Razdyalata-mi-s-Tedi-Velinova-ne-e-reklamen-hod/189419/10/100", "text": "Раздялата ми с Теодора Велинова не е рекламен ход или опит за привличане на общественото внимание. Нито един от двамата ни не би използвал подобна новина, свързана със семейството ни, за да придобие какъвто и да е актив, заяви д-р Енчев, цитиран от клюки.бг.    Така пластичният хирург контрира спекулациите, че разводът му с Теди Велинова е пиар ход. Той допълва, че няма конкретна причина за развода. „В последно време отношенията ни не се развиваха по начин, по който сме си представяли и решихме, че е по-добре да се разделим в името на децата си и бъдещето им“.    Д-р Енчев е убеден, че за да се стигне до раздяла и двамата партньори имат вина. „Вероятно и двамата са направили много компромиси със себе си. Но винаги в партньорските отношения ключът е в думата партньорски, посочи медикът.    Ангел Енчев отново категорично заявява, че оттеглянето му от семейното гнездо не е заради появата на трети човек.    „Не винаги в основата на една раздяла има трети човек. Понякога разбираш, че е много важно не да имаш с кого да си поговориш, а с кого да помълчиш“, заключи пластичният хирург. Колкото до самата Теди Велинова тя още не е заявила своята версия по темата.", "date": "2019.07.31", "title": "Д-р Енчев: Раздялата ми с Теди Велинова не е рекламен ход"}
{"url": "http://epicenter.bg/article/Prints-Hari-i-Megan-iskat-samo-dve-detsa/189433/10/0", "text": "Принц Хари разкри, че двамата с Меган Маркъл искат само две деца в опит да спасят планетата, съобщават британските медии.   34-годишният херцог на Съсекс направи необикновеното откровение в интервю с природозащитника д-р Джейн Гудол, като част от изявата на съпругата му за британския Vogue.   Обсъждайки \"ужасяващите“ ефекти от изменението на климата, Хари увери, че той и 37-годишната херцогиня планират да имат още едно дете след раждането на сина им Арчи.   Той каза, че фактът, че е станал баща го е накарал да види света по различен начин и двойката иска само \"две деца“, за да помогне за опазването на околната среда.   Като няма дете, въглеродният отпечатък на човек, живеещ в развита страна, ще бъде намален средно с допълнителни 58,6 тона въглероден диоксид всяка година, на базата на нормите на емисии през 2017 г. Въпреки това позицията на принц Хари е в пълен контраст с брат му Уилям и съпругата Кейт, които вече имат три деца, както и спекулациите, че четвърто е на път.   Междувременно кралицата има четири деца, въпреки че принц Чарлз, принц Андрю, принц Едуард и принцеса Ан имат само по две.   Източник: Канал 3", "date": "2019.07.31", "title": "Принц Хари и Меган искат само две деца"}
{"url": "http://epicenter.bg/article/Deputatite-izslushvat-shefkata-na-NAP-dnes/189406/2/0", "text": "Изпълнителният директор на Националната агенция за приходите Галя Димитрова ще бъде изслушана в парламента. Ще се проведе първото заседание на Временната анкетна комисия за изясняване на всички факти около случая с източване на информация от НАП. Ще бъдат изслушани и представители на МВР и ДАНС. Димитрова ще отговаря на въпроси за хакерската атака в агенцията, при която бяха източени личните данни на милиони българи и пуснати в интернет.   По време на кибератаката Димитрова беше в отпуск. Тя се върна на работа в началото на тази седмица. След срещата с депутатите, ръководството на НАП ще приеме и медиите. На пресконференцията ще бъдат съобщени предприетите действия от страна на агенцията след атаката.", "date": "2019.07.31", "title": "Депутатите изслушват шефката на НАП днес"}
{"url": "http://epicenter.bg/article/Yavor-Bozhankov--Upravlyavashtite-vnesoha-konspiratsiya-v-sluchaya-s-kiberatakata-sreshtu-NAP/189422/2/0", "text": "„Случаят с хакерската атака срещу Приходната агенция не обрасна с конспиративност от само себе си – това се случи благодарение на действията на управляващите до момента. Още в първия ден след пробива зам.-министърът на вътрешните работи обвини чужда държава и дори изложи мотив – покупката на нови бойни самолети“. Това заяви пред БНР Явор Божанков от БСП, който е член на временната анкетна комисия, която проучва фактите около теча на информация от масивите на НАП.   „По-късно обвиниха 20-годишния хакер, след това се появи и политически сценарий – че политическа сила стои зад тази атака, а след това се появиха и други мотиви, като накрая се стигна до тезата за кибертероризъм“, припомни депутатът в предаването „Преди всички“ на програма „Хоризонт“.   „Този случай заради неясните разнопосочни сигнали, които властта изпраща, абсолютно несъстоятелни тези от самото начало, обърка хората и внесе допълнителна несигурност“, подчерта той.   Според Божанков анкетната комисия ще има трудната ситуация в една ситуация на абсолютно неспокойствие с основание от страна на гражданите да внесе спокойствие и яснота и да даде отговори на много въпроси.   В същото време той изрази опасения, че в хода на разследването на кибератаката към това престъпление може да бъдат „пришити хора и да станат обект на репресия“, като припомни, че към конспиративните теории се появи определена „разследваща медия“.   Той отбеляза още, че изказването на шефката на НАП Галя Димитрова, че е взела „тежко решение да не прекрати отпуската си му е прозвучало като майтап“.   „До последно се надявах, че това е фалшива новина или някаква шега. Явно такова е отношението на част от администрацията към толкова важна тема“.  ", "date": "2019.07.31", "title": "Явор Божанков: Управляващите внесоха конспирация в случая с кибератаката срещу НАП"}
{"url": "http://epicenter.bg/article/GERB-/189425/2/0", "text": "В остра полемика за края на политическия сезон влязоха представителите на парламентарните партии в ефира на БТВ. На моменти градусът на напрежението нажежаваше до червено тв ефира.   4-степенен е контролът на парите на партиите. Всеки може да провери финансирането на партиите. Ако има нерегламентирано финансиране, това ще е във вреда на самата партия, която го е допуснала. ГЕРБ не би го допуснал. Това заяви депутатът от ГЕРБ Маноил Манев. Застрашаването на плурализма е най-страшното, което може да се случи в страната ни. По-малките партии ще бъдат изтласкани към периферията на политическия живот. За това предупреди депутатът от БСП Александър Симов.    Партиите са най-проверяваните структури. Даренията на юридически лица не е единственият способ за финансиране на една партия, подчерта депутатът от ДПС Хамид Хамид.    Това не е най-доброто, което можехме да направим. Очаквам още през зимата да има нови поправки, коментира Александър Сиди от ВМРО.    В тази връзка Манев попита: „Попаднал ли е президентът в зависимост, след като имаше едни хора, дарявали суми за кампанията му, но не си спомняха?“    „Политическият сезон не бе неуспешен за БСП. Темите, които поставяхме продължават да са важни и актуални за българския народ“, заяви Симов в отговор на въпрос дали приемат като загуба изборните резултати.    „През периодът, в който БСП бяха извън парламента, ние работихме и приемахме закони и то добре“, заяви Сиди.    „Парламентът работи не добре по вина на Министерски съвет, защото не захранва институцията с добри закони. Групичка от депутати изземват тази функция. Наблюдава се много слаба работа“, отчитат от ДПС.    Манев не се съгласи. \"Последните закони, които внесе МС подействаха като червена лампа и за президента и за БСП. Това показва, че сме засегнали болни теми. Хората знаят и виждат всичко\".    Думата \"стабилност\" все повече започва да звучи като черен виц, обобщи депутатът от БСП.    „Нека си дадем сметка, че има структури в държавата, които се нуждаят от стабилност. Има една политическа сила, обаче, която усилено работи за хаос. Тази сила си обяви въстанието на Бузлуджа. Аман от революции в тази държава. Аман от хора, които себе си не могат да управляват. Вие призовавате за революции - септември ще бъде май – чухме го“, коментира депутатът от ГЕРБ.    \"Аха пак \"тъпите комунсти\" ви виновни. Ние призовахме хората да се надигнат. Нима падането на правителството означава дестабилизация на държавата. Моля да не се бъркат двете неща\", отвърна Симов. \"Да не се бърка стабилността на държавата със стабилността на управлението.    \"Изчерпан е моделът \"Стани да седна\" с предсрочни избори\", отсече Хамид Хамид.    Според депутата от ГЕРБ икономиката на страната върви добре. \"Искахте самолети, сега имаме ли ги? Имаме\", поясни той.    \"Трудно е човек да не се отнася с ирония, че държавата цъфти и светлото идва на крилете на едни самолети\", отвърна Симов. Според него парламентът функционирал като \"някаква смешка\", защо вместо да дебатира, отхвърля всичко, предложено от президента и от опозицията.    \"Парламентът не работи толкова добре, но не по вина на самия парламент. Групички депутати буквално изземват функции на МС. Много са примерите. Наблюдава се изключително слаба работа на правителството в законодателството\", каза Хамид Хамид.    \"Държавата не върви на инерция, колкота и да им се иска на ДПС и БСП\", обобщи Александър Сиди. Според него по най-сериозния проблем в държавата - чумата по свинете, властта не започнало веднага с мерките. \"Не съм оптимист. Трябват спешни мерки и да спрем да политиканстваме по темата\", каза Сиди.", "date": "2019.07.31", "title": "ГЕРБ: БСП работи за хаос, обяви въстание на Бузлуджа. БСП: Пак \"тъпите комунисти\" са ви виновни!"}
{"url": "http://epicenter.bg/article/Radev-vika-ministri-i-predstaviteli-na-institutsiite-zaradi-afrikanskata-chuma-po-svinete/189426/2/0", "text": "От 15.00 часа на „Дондуков“ 2 президентът Румен Радев инициира среща с представители на институциите, които са ангажирани с предприетите действия за овладяване на кризата с разпространението на африканска чума по свинете. Това съобщиха от прессекретариата на държавния глава.   Ще бъдат обсъдени рисковете, финансовите и социални последици, както и очакваните резултати от предприетите мерки.   В срещата ще участват вицепремиерът Томислав Дончев, министърът на земеделието и храните Десислава Танева, министърът на околната среда и водите Нено Димов, изпълнителният директор на Българската агенция по безопасност на храните Дамян Илиев.   Поканени са и представители на Министерството на вътрешните работи, на Министерството на отбраната, на Държавна агенция „Национална сигурност“. От Българския ловно-рибарски съюз и Националното сдружение на общините в Република България също ще присъстват на срещата.  ", "date": "2019.07.31", "title": "Президентът вика министри и представители на институциите заради африканската чума по свинете"}
{"url": "http://epicenter.bg/article/Anton-Kutev--BSP-vnese-proektoreshenie-v-Narodnoto-sabranie-za-otmyana-na-sanktsiite-sreshtu-Rusiya/189427/2/48", "text": "ПГ на \"БСП за България\" внесе проекторешение в Народното събрание за отмяна на санкциите срещу Русия. Това съобщи народният представител ПГ на „БСП за България“ Антон Кутев по време на брифинг в Народното събрание, предаде репортер на Агенция „Фокус“.    От БСП искат страната ни да предложи на вниманието на Европейския съвет и на европейските институции българската позиция, че санкциите срещу Русия вредят не само на икономическите, но и на политическите, културните и всестранните отношения.    Антон Кутев обърна внимание, че доводите и мотивите, които са записали от парламентарната група, са чисто икономически.    „Както за България, така и за цяла Европа санкциите дават изключително лош икономически резултат“, посочи още Кутев. „Решението, което предлагаме на Народното събрание, e да се обяви срещу санкциите“, каза още Кутев.    „За нас най-важният довод за отмяна на санкциите си остава икономическият интерес. България има поне няколко сектори на икономиката, които губят от тези санкции. Това е българският интерес, това е икономическият интерес, това са работни места и пари. Между другото част от статистиката показва, че за последните четири години стокообменът между Русия и САЩ се е увеличил 4 пъти“, допълни още той.    Кутев отчете, че логично и отговорно за нашата държава е да се отменят санкциите.   Партията ни е била крайно последователна в позицията за отмяна на санкциите срещу Русия, каза народният представител ПГ на „БСП за България“ и член на Изпълнителното бюро на партията Манол Генов.    „Предлагали сме да се вземат такива решения неведнъж“, подчерта Манол Генов. Народният представител от БСП обърна внимание на двойния стандарт на санкциите, които се упражняват към Русия.    „Защо такива големи корпорации като „Сименс“, Фолксваген“ спокойно си инвестират в Русия, печелят си своите парички, а България остава един „забравен остров“ в Европа по отношение на развитие на търговията в това общо европейско пространство“, изтъкна още Генов.   ", "date": "2019.07.31", "title": "Антон Кутев: БСП внесе проекторешение в Народното събрание за отмяна на санкциите срещу Русия"}
{"url": "http://epicenter.bg/article/Parlamentat-udalzhi-rabotnoto-si-vreme-do-izcherpvane-na-dnevniya-red-i-parlamentarniya-kontrol/189430/2/0", "text": "Парламентът удължи своето работно време до изчерпване на дневния ред и въпросите за парламентарния контрол, предаде Агенция \"Фокус\".   Предложението направи председателят на парламента Цвета Караянчева от парламентарната трибуна.   \"За\" него гласуваха 130 народни представители, \"против\" - 4 и \"въздържали се\" - 5, с което то бе прието.   Предстои депутатите да разгледат промените в Закона за съсловната организация на магистър-фармацевтите, проект за решение за отпускане на държавна парична награда за особени заслуги към българската държава и нация, както и второто четене на промените в Закона за физическото възпитание и спорта. След изчерпване на законодателната част е предвиден парламентарен контрол. В него ще участват 9 министри от кабинета \"Борисов\" 3.   На депутатски питания ще отговарят министъра на туризма Николина Ангелкова, на околната среда Нено Димов и на земеделието Десислава Танева, както и на правосъдието Данаил Кирилов.   Контролът се провежда в сряда, тъй като днес е последният работен ден на депутатите за тази пленарна сесия. Съгласно правилника за организацията и дейността на парламента лятната ваканция на депутатите е от 1 до 31 август, включително.  ", "date": "2019.07.31", "title": "Парламентът удължи работното си време до изчерпване на дневния ред и парламентарния контрол"}
{"url": "http://epicenter.bg/article/Avgust-idva-s-dazhd--sredata-na-mesetsa-nosi-gramotevichni--a-krayat---magnitni-buri/189432/2/0", "text": "Август ще започне с валежи и захлаждане. На първия и втория ден от месеца се очаква да превалява в западните и северни райони на България, а в събота (3 август) ще превали и по Северното ни Черноморско крайбрежие. В следващите дни от осмия месец в годината очакваме повишение на температурите. От 5 до 12 август ще има повече слънце и топло време. Дневните стойности ще достигат от 31 до 37 градуса.   Захлаждане и краткотрайни валежи, придружени от гръмотевични бури, се очакват в периода от 13 до 15 август, когато е Голяма Богородица. През втората половина от месеца се очакват повече валежни обстановки в западните райони на страната. От 26 до 29 август прогнозите са за по-продължителни валежи, със захлаждане. Средните климатични максимални температури за месеца са между 28 и 32 градуса, а средните минимални: между 15 и 18 градуса. Валежните периоди за месеца са от около 15-и и между 21 и 24-и. През осмия месец от годината повечето хора са в отпуски от работа. Това не е случайно, защото и времето тогава е типично лятно, подходящо за почивка. Най-високите стойности са отчетени в Чирпан 45 градуса, в Сандански 44, в Русе, Плевен, Търговище, Елхово, Свищов 43, и др. В София най-високата температура през този месец е 39 градуса, измерена на 11 август 1994 година. В Пловдив на 22 август 1922 година са отчетени 41 градуса, а в Плевен на 12 август пак 1922 година: 43 градуса. През август стабилното слънчево и сухо време се дължи главно на преобладаващия антициклонален тип време. Нахлуванията на влажен и хладен океански въздух са по-редки от тези през юли. Тогава обикновено се развива мощна купесто-дъждовна облачност и падат краткотрайни, но интензивни валежи придружени от гръмотевични бури.   Народната метеорология включва прогнози за времето, които са основани на традиционните познания и наблюдения върху движението на небесните тела, атмосферните явления, поведението на животните, състоянието на дърветата и растенията. В тях е синтезиран многовековният трудов опит на селския стопанин. За август народната метеорология гласи: Сух август – сухи бъчви, дъждовен август – пълни бъчви. По дните от 1 до 12 се съди за времето през отделните месеци. Ако на първи, втори и трети август е горещо, то януари, февруари и март ще е студено и обратното.   Магнитни бури очакваме в първите дни на август. Повишение на геомагнитната активност ще има в периода от 4 до 6 август. Възможни смущения в магнитосферата са вероятни и в последните дни на месеца, около 28-и. В останалите дни от август слънчевата активност ще бъде ниска. Месецът е изключително подходящ за плажуване по българското Черноморско крайбрежие. Слънцето е жарко, но прохладата на морския бриз прави горещините поносими, а температурата рядко минава 35 градуса. Преваляванията и захлажданията са за кратко и внасят разнообразие в слънчевия характер на времето  съобщи \"Труд\".   Температурата на морската вода също достига своя максимум през този месец. Най-често по Северното Черноморие тя е около 24 градуса, а по Южното 25-26. ", "date": "2019.07.31", "title": "Август идва с дъжд, средата на месеца носи валежи и гръмотевици, а краят - магнитни бури"}
{"url": "http://epicenter.bg/article/Pargov--Nastoyavame-kmetat-Fandakova-nezabavno-da-prekrati-obshtestvenata-porachka-za-chistotata-na-grada/189436/2/0", "text": "Настояваме кметът Фандъкова незабавно да прекрати обществената поръчка за чистотата на града. Това каза председателят на Градския съвет на БСП в София Калоян Паргов на пресконференция, предаде Агенция „Фокус“.   „ГЕРБ служебно искат да си купят изборите в София. Кое наложи точно сега в края на мандата в този отпускарски месец август тихомълком да се обяви тази поръчка? Защо се връзват ръцете на бъдещия кмет на София и на бъдещия Общински съвет?“, запита Паргов.   „От групата на „БСП – Лява България“ настояваме тази комунална дейност да се изпълнява от общинско дружество“, добави още Паргов. Той настоя решението да остане за следващия кмет и следващия Общински съвет.   Новата обществена поръчка за чистотата на столицата оставя съмнението, че софиянци ще плащат най-скъпата цена за тон за сметосъбиране и сметоизвозване, каза още председателят на Градския съвет на БСП в София.   Паргов направи сравнение със сумите, които се заплащат в други европейски градове:   „Цената е 90 евро в София, за справка: в Прага е 45 евро, в Мюнхен е 55 евро, а ние като най-бедната държава в ЕС в столицата се налага да плащаме почти двойно“. Той разясни, че това е ситуацията в момента, но, че и новата обществена поръчка за чистотата на столицата оставя съмнението, че ситуацията няма да се промени. „Оставаме в недоумение защо най-бедните ще плащат най-скъпо“, посочи Паргов.   Той коментира и темата за избора между машинното и ръчното метене на улиците в столицата. „Машинното миене на улиците е и по-ефективно, и е по-евтино. В новата обществена поръчка за чистотата на София отново се залага на ръчно метене на улиците и недоумяваме защо не се предпочете машинното“, добави Паргов.  ", "date": "2019.07.31", "title": "Паргов: Кметът Фандъкова незабавно да прекрати обществената поръчка за чистотата на града"}
{"url": "http://epicenter.bg/article/Izvanredno--Shefat-na-Antikoruptsionniya-organ-Plamen-Georgiev-e-podal-ostavka-/189440/2/0", "text": "Председателят на КПКОНПИ Пламен Георгиев е подал оставка, предаде репортер на Агенция \"Фокус\".    Той е подал оставка на 31 юли 2019 г.    Това съобщи председателят на парламента Цвета Караянчева.    Тя предложи точката за предсрочното му освобождане да бъде включена в дневния ред на депутатите за днес и това бе подкрепено от пленарна зала.   Депутатите поканиха Пламен Георгиев да дойде в парламента и да обясни защо е подал оставка като председател на КПКОНПИ. Това се случи по предложение на секретаря на ПГ на \"БСП за България\" Филип Попов. „За“ предложението гласуваха 106 народни представители, „против“ – 32 и „въздържали се“ – 12, с което депутатите решиха Пламен Георгиев да дойде в Народното събрание.    Парламентът излезе в 10-минутна почивка до пристигането на председателя на КПКОНПИ Пламен Георгиев, за да обясни на народните представители защо е подал оставка. Първоначално почивка поиска секретарят на ПГ на \"БСП за България\" Филип Попов. Обратно предложение направи председателят на ПГ на ГЕРБ д-р Даниела Дариткова.    \"Допуснахте да се гласува поканване на Пламен Георигев, който е направил лично волеизявление с подаване на оставка. По принцип досега такава процедура не се прави. В този смисъл не смятам, че е коректно да бъде прекъсвано заседанието. Ние не сме го задължили да присъства. Просто ще го поканим\", каза Дариткова. Председателят на парламента Цвета Караянчева заяви, че ще отправи покана към Георгиев да присъства на заседанието.    Заместник-председателят на ПГ на \"БСП за България\" Георги Свиленски поясни, че се канят министрите, а за всички останали лица, се провежда гласуване и ако депутатите решат, те трябва да дойдат в парламента. След това председателят на Народното събрание обяви 10-минутна почивка.    Скандалът с терасата върху покрива на жилището на шефа на антикорупционната комисия започна след като стана ясно, че Георгиев е пропуснал да декларира 186 квадратни метра от своя апартамент. Започна проверка за законността на навеса. В разгара на скандала Пламен Георгиев заяви, че казусът с терасата е атака срещу него от олигарси, които комисията разследва. Премиерът Бойко Борисов препоръча на Георгиев да излезе в отпуска, докато се направи проверки от НАП и прокуратурата.  ", "date": "2019.07.31", "title": "Извънредно! Шефът на Антикорупционния орган Пламен Георгиев е подал оставка "}
{"url": "http://epicenter.bg/article/Parlamentat-prie-promeni-v-Zakona-za-fizicheskoto-vazpitanie-i-sporta-na-vtoro-chetene-/189441/2/0", "text": "Народното събрание прие промени в Закона за физическото възпитание и спорта на второ четене, предаде репортер на Агенция „Фокус“. Измененията са внесени от ПГ на ГЕРБ.    Те имат за цел да усъвършенстват и отстранят констатирани непълноти във влезлия в сила на 18 януари 2019 г. Закон за физическото възпитание и спорта.    Аспектите на промените са няколко: режимът на лицензиране на спортните федерацииции; надграждаването на спортисти, постигнали високи спортни резултати и правото на децата на починали олимпийски медалисти да получават месечна парична помощ от Министерство на младежта и спорта.    В закона се предвижда при конкуренцията между повече от един кандидати за получаване на спортен лиценз по един вид спорт, предимство да има кандидатът, който е член на международната спортна организация или е получил права за организиране на спортни дейности.    Предлага се правото на награди да се разшири върху по-широк кръг спортисти, постигнали високи спортни резултати.  ", "date": "2019.07.31", "title": "Парламентът прие промени в Закона за физическото възпитание и спорта на второ четене "}
{"url": "http://epicenter.bg/article/Pargov--V-nachaloto-na-septemvri-shte-priklyuchim-s-redeneto-na-listata-i-kandidaturata-za-kmet-na-Sofiya/189444/2/0", "text": "В началото на септември ще приключим с подреждането на листата и кандидатурата за кмет на София. Това каза председателят на Градския съвет на БСП в София Калоян Паргов на пресконференция, предаде „Фокус“. Паргов разясни, че с това ще приключи номинационната фаза на процеса.„Всичко при нас върви по план-график. Готвим кампанията си за местните избори не от вчера. След подреждането на листата и кандидатурата ни за кмет на София ще завършим номинационната фаза и ще навлезем в горещата фаза на кампанията“, обясни той.   „В момента имаме всички основания да считаме, че на фона на общественото недоволство заради ремонт на ремонта или контрол над контрола, има една огромна маса софиянци, които имат очакване за промяна на модела на управление и за начина на изразходване на средства“, добави още Паргов.   Той увери, че ще се направи всичко възможно БСП да се впише в очакванията на обществото и да предложи нови и успешни политики за града.", "date": "2019.07.31", "title": "Паргов: В началото на септември приключваме с реденето на листата и кандидатурата за кмет на София"}
{"url": "http://epicenter.bg/article/MS-predlaga-gen--Plamen-Angelov-da-bade-osvoboden-kato-Direktor-na-sluzhba--quot-Voenna-informatsiya-quot-/189447/2/0", "text": "Министерският съвет прие Постановление за изменение и допълнение на ПМС № 344 от 2018 г. за изпълнението на държавния бюджет на Република България за 2019 г. Това съобщиха от Правителствената информационна служба. С промените се привеждат показателите в бюджетните програми по бюджета на Министерството на отбраната, прилагащо програмен формат на бюджет, в съответствие с приетия от Народното събрание Закон за изменение и допълнение на Закона за държавния бюджет на Република България за 2019 г. Съгласно последните изменения в нормативния акт разходите по бюджета на Министерството на отбраната за 2019 г. се увеличават с 2,1 млрд. лв. за придобиване на нов тип боен самолет от въоръжените сили на Република България.    За създаване на по-добра организация при осигуряването на условия за ефективно и ефикасно разпределение и управление на публичните средства, са допълнени и други разпоредби и приложения на ПМС № 344 от 2018 г., свързани с текущото изпълнение на държавния бюджет.    Правителството отпусна допълнителни средства в размер до 89 998 200 лева по бюджета на Министерството на регионалното развитие и благоустройството за 2019 г. за финансиране на дейността на специализирано звено „Национално тол управление“ /НТУ/ в Агенция „Пътна инфраструктура“ /АПИ/ за 2019 г.    Средствата ще бъдат използвани за обезпечаване на дейностите на специализираното звено НТУ в АПИ през 2019 г., което изпълнява всички функции на агенцията като лице, събиращо пътни такси по чл. 10, ал. 1 и 2 от Закона за пътищата, по опериране на Електронната система за събиране на пътни такси по чл. 10, ал. 1 от Закона за пътищата, администриране събирането на пътни такси по чл. 10, ал. 1 и 2 от Закона за пътищата и осъществяване на контрол и надзор върху доставчиците на услуги за електронно събиране на такси за изминато разстояние - националните доставчици на услуги за електронно събиране на такси за изминато разстояние и доставчиците на Европейската услуга за електронно събиране на такси за изминато разстояние (ЕУЕСТ) и върху доставчиците на декларирани данни.  Осигуряване на ефективно управление на смесената система за таксуване на различните категории пътни превозни средства на база време и на база изминато разстояние, както и дейности по практическото прилагане, въвеждането, функционирането и контрола на системата за събиране на пътните такси, свързани с опериране на смесената система за таксуване на различните категории пътни превозни средства на база време за пътни превозни средства с обща технически допустима максимална маса до или равна на 3.5 тона (електронна винетка) и на база изминато разстояние за пътни превозни средства с обща технически допустима максимална маса над 3.5 тона (тол) е реализиране на ангажиментите на Министерството на регионалното развитие и благоустройството по „Политика за поддържане, модернизация и изграждане на техническата инфраструктура, свързана с подобряване на транспортната достъпност и интегрираното управление на водните ресурси и геозащита“ и бюджетна програма „Рехабилитация и изграждане на пътна инфраструктура“.      Правителството одобри Списъка на иновативните училища в Република България за учебната 2019/2020 година. Това са 395 иновативни училища от 133 населени места - от 111 общини в 28 области, които са одобрени от Комисията за иновативните училища и които чрез различни иновации ще подобряват качеството на образованието в тях, съобщиха от Правителствената информационна служба.  Мотивите за решението са в резултат на представените от училищата в Министерството на образованието и науката училищни проекти за иновации, приети от педагогическите съвети и одобрени от родителите на учениците, включени в проекта.  Иновациите са насочени към разработване и въвеждане на иновативни елементи по отношение на организацията или съдържанието на обучението, организиране по нов или усъвършенстван начин на управлението, обучението и образователната среда, използване на нови методи на преподаване.  Описаните иновативни процеси в училищните проекти за иновации ще бъдат с продължителност до 4 години и ще обхващат всички или част от участниците в образователния процес в училището, като за всяка учебна година са описани конкретно етапите на напредъка и резултатите, които подлежат на мониторинг. В тях са определени целите и идеите, свързани с личностното, интелектуалното и емоционалното развитие на учениците.  В Комисията за иновативните училища участват психолози, социолози, педагогически специалисти, представители на научната общност, лица с доказан опит в областта на образованието, науката и технологиите.      Правителството предлага на Президента на Република България да издаде указ, с който да освободи бригаден генерал Пламен Ангелов от длъжността „Директор на служба „Военна информация“, считано от 15.08.2019 г. Предложението за освобождаване е във връзка с подаден рапорт за предсрочно прекратяване на правомощията му на директор на служба „Военна информация“, на основание чл. 24, ал. 5, т. 1 от Закона за военното разузнаване.    Друго предложение на правителството е бригаден генерал Пламен Богданов да бъде освободен от длъжността „Началник на Националния военен университет „Васил Левски“ и от военна служба, считано от 15.08.2019 г. Богданов е подал рапорт за освобождаване от военна служба по условията на чл. 169 от Закона за отбраната и въоръжените сили на Република България. Министерският съвет предлага на длъжността „Началник на Националния военен университет „Васил Левски“ да бъде назначен полковник Иван Маламов, считано от 15.08.2019 г.    Министерският съвет предлага също така Президентът на Република България да издаде указ, с който да освободи бригаден генерал Костадин Кузмов от длъжността „Командир на 2-ра механизирана бригада“ и от военна служба, във връзка с подаден рапорт за освобождаване от военна служба по условията на чл. 169 от Закона за отбраната и въоръжените сили на Република България, считано от 15.08.2019 г. Правителството предлага на длъжността „Командир на 2-ра механизирана бригада“ да бъде назначен полковник Стоян Шопов, както и да бъде удостоен с висше офицерско звание „бригаден генерал“, считано от 15.08.2019 година.    Съгласно друго правителствено решение, полковник Станимир Христов е предложен за назначаване на длъжността „Директор на дирекция „Операции и подготовка“ и за удостояване с висше офицерско звание „бригаден генерал“, считано от 15.08.2019 година.        Правителството одобри становище на Министерския съвет по конституционно дело № 4 за 2019 г., образувано по искане петдесет и пет народни представители от 44-то Народно събрание с искане за обявяване на противоконституционност на чл. 25з, ал.2 от Закона за защита на личните данни (ЗЗЛД), създаден с § 26 на Закона за изменение на ЗЗЛД (обн. ДВ бр. 17 от 26.02.2019 г.) поради противоречие с чл. 4, ал.1, чл. 29, чл. 40, чл. 41, чл. 54, ал.2 от Конституцията на Република България и несъответствие с чл. 10 от Конвенцията за защита правата на човека и основните свободи, чл. 19 от Всеобщата декларация на ООН за правата на човека и чл. 19 от Международния пакт за граждански и политически права, чл. 11 от Хартата на основните права на Европейския съюз и съображения 4, 65 и 153 и чл. 85 от Регламент (ЕС) 2016/679 на Европейския парламент и на Съвета от 27 април 2016 година относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/ЕО.  В становището на Министерския съвет се оспорват представените в искането на народните представители аргументи за противоречие на разпоредбата от ЗЗЛД с Конституцията на Република България и с цитираните международни договори.        С Решение на Министерския съвет беше приета Шестмесечна програма с приоритетните за Република България теми и досиета по време на Финландското председателство на Съвета на Европейския Съюз (юли - декември 2019 г.).    Програмата е оперативен документ, чиято цел е да насочи усилията на българската страна към отстояване на националните интереси и позиции по важните за България въпроси, включени в дневния ред на Съвета на ЕС по време на шестте месеца на новото Председателство, стартиращо през втората половина на 2019 г.  Шестмесечната програма с приоритетните за Република България теми и законодателни проекти (досиета) по време на Финландското председателство на Съвета на Европейския Съюз (юли - декември 2019 г.) включва конкретните теми/досиета и целите, които си поставяме по тях в различните формати на Съвета на Европейския съюз в областите „Общи въпроси“; „Икономически и финансови въпроси“; „Правосъдие и вътрешни работи“; „Транспорт и телекомуникации“; „Околна среда“; „Социална политика, заетост и свободно движение на хора“; „Конкурентоспособност“; „Образование и култура“.    В Шестмесечната програма са включени общо 45 законодателни досиета и теми, които ще бъдат приоритетни за страната ни през следващите 6 месеца по време на Финландското председателство на Съвета на Европейския Съюз, и по които ще се стремим в максимална степен да защитим националния интерес.        Правителството одобри доклада на Междуведомствената комисия за експортен контрол и неразпространение на оръжията за масово унищожение към министъра на икономиката за изпълнението на Закона за експортния контрол на продукти, свързани с отбраната, и на изделия и технологии с двойна употреба за 2018 г.  Докладът съдържа информация за дейността на Междуведомствената комисия за периода от 1 януари до 31 декември 2018 г., за националната система за експортен контрол, международно сътрудничество в тази област, изпълнение на международните ангажименти на страната ни в областта на експортния контрол и неразпространението на оръжията за масово унищожение и предоставяне на статистически данни за износа, вноса, трансфера, транзита, превоза и брокерски сделки на продукти, свързани с отбраната, и изделия и технологии с двойна употреба.    Прозрачността и предоставянето на информация е сред основните принципи, приети от международните организации и режими в областта на експортния контрол.  Съгласно чл. 70 от Закона за експортния контрол на продукти, свързани с отбраната, и на изделия и технологии с двойна употреба, Министерският съвет представя доклада на Народното събрание. Докладът се публикува на интернет страницата на Междуведомствената комисия, каквато е практиката през последните години.        Правителството прие решение за непризнаване на Българския съюз на частните предприемачи (БСЧП) „Възраждане” за представителна организация на работодателите на национално равнище.    В началото на тази година Върховният административен съд отмени решението на Министерския съвет от 2016 г., с което кабинетът не призна БСПЧ „Възраждане“ за национално представителна организация на бизнеса и го върна за ново разглеждане.    Повторната проверка показа, че БСЧП „Възраждане” не покрива критериите за представителност. Причината е, че не отговаря на едно от регламентираните в Кодекса на труда изисквания. Според него организацията трябва да има най-малко 1500 членове с общо не по-малко от 50 000 работници и служители във всички членове на работодателската организация или най-малко 100 000 работници и служители, наети по трудов договор, във всички членове на работодателската организация.        Министерският съвет одобри трансфери в размер на 58 860 лв. за стипендии и еднократно финансово подпомагане на ученици по Програмата на мерките за закрила на деца с изявени дарби от държавни, общински и частни училища през 2019 г.  Предоставянето на стипендии на децата с изявени дарби цели насърчаване на техните творчески заложби и потребности, като им се осигурява финансово подпомагане и възможности за изява. За 2019 година за Министерството на образованието и науката са определени средства в общ размер на 793 050 лв.. които се разпределят регулярно.    С настоящото Постановление по бюджетите на общините се предоставят допълнително 33 885 лв., от които 4 860 лв. за отпуснати 3 стипендии по искане на три общини по Програмата за 2018 г., 18 360 лв. за постъпили искания за първото тримесечие на 2019 година от 7 общини за отпуснати 15 стипендии по Програмата за 2019 г., и 10 665 лв. - за издадени заповеди за 9 стипендии по Програмата за 2019 г. на ученици в частни училища. Тъй като и деветте одобрени стипендии са на ученици в частни училища на територията на гр. София, средствата се предоставят на Столична община.  Отделно от тях са необходими още 24 975 лв., в които са включени 3 240 лв. за две издадени от министъра на образованието и науката заповеди по Програмата за 2018 година, и 21 735 лв. за 19 издадени заповеди за 2019 година, По този начин необходимите средства възлизат общо на 58 860 лв. Те са в рамките на разчетените за тази дейност в централния бюджет за 2019 година.        Правителството отпусна персонална пенсия на многодетна майка на 5 деца с цел да подпомогне семейството й, което е в затруднено финансово положение. Жената е навършила пенсионна възраст, но няма право на пенсия по общия ред, тъй като не отговаря на някои от изискванията на Кодекса за социално подпомагане.  Персоналната пенсия се отпуска от 1 август и е в размер на 119,47 лв. месечно (90 на сто от социалната пенсия за старост). За изплащането й до края на 2019 г. са предвидени необходимите разходи в размер на 597,35 лв., които ще бъдат осигурени от фонд „Пенсии, несвързани с трудова дейност“ на Държавното обществено осигуряване.        Министерският съвет прие Постановление за извършване на промени на утвърдените със Закона за държавния бюджет на Република България за 2019 г. максимални размери на ангажиментите за разходи, които могат да бъдат поети през 2019 г. и максимални размери на новите задължения за разходи, които могат да бъдат натрупани през 2019 г. по бюджета на Министерството на околната среда и водите.    С промените се предлага увеличаване на ангажиментите за разходите с 3 млн. лв. и на новите задължения за разходи с 1.5 млн. лв. Промяната е свързана с необходимост от сключване на договори с период на изпълнение и разплащания 2019 - 2022 г. и не води до необходимост от увеличение на общите разходи по бюджета на министерството.        Министерският съвет прие постановление за изплащане на 188 450 лева обезщетения за бавно правосъдие. Изплатените суми са от бюджета на Министерството на правосъдието за второто тримесечие на 2019 г. и са изплатени след сключени споразумения.  Заявления по реда на закона имат право да подават обвиняеми или ощетени юридически лица по прекратени досъдебни производства срещу актове, действия или бездействия на органите на съдебната власт, с които е нарушено правото им на разглеждане и решаване на делото в разумен срок.        Министерският съвет прие Решение за сключване на приятелско споразумение по делото „Вучев срещу България“ (жалба № 34798/11) пред Европейския съд за правата на човека.  В началото на 2010 г. срещу жалбоподателя Вучев е подадена тъжба за лека телесна повреда от трето лице. Първоначално той отказва да получи призовката за образуваното дело, а впоследствие заминава за чужбина. Делото е разгледано по реда на чл. 269 от НПК (в отсъствието на подсъдимия) и той е осъден. Присъдата не е обжалвана и влиза в сила.    Няколко месеца по-късно жалбоподателят узнава за нея и иска от Върховния касационен съд (ВКС) възобновяване на наказателното производство. Съдът обявява искането за недопустимо. Жалбоподателят сезира прокуратурата, която препраща искането до ВКС, тъй като счита, че то е по реда на чл. 423 от НПК (възобновяване на задочно проведено производство) и осъденият може директно да направи такова искане до съда. ВКС го връща със становище, че искане по това дело може да бъде направено само от Главния прокурор. Върховна касационна прокуратура решава да не иска възобновяване.  Настоящият случай е изолиран и не изисква предприемане на общи законодателни или други мерки. Жалбоподателят не е понесъл имуществени вреди, тъй като не е заплатил наложената му глоба, както и сумата по уважения срещу него граждански иск и присъдените на тъжителя разноски по делото.  В светлината на константната си практика на Европейския съд по правата на човека съдейства на страните да постигнат приятелско споразумение, ако българското правителство се съгласи да заплати на жалбоподателя обезщетение в размер на 2500 (две хиляди и петстотин) евро.        Министерският съвет прие Решение за даване на съгласие за продажба на недвижими имоти, собственост на Многопрофилна болница за активно лечение „Христо Ботев“ АД, гр. Враца. Лечебното заведение е акционерно дружество със смесено държавно и общинско участие, като държавата притежава 77,55 на сто от капитала. Обособената част от лечебното заведение, по смисъла на § 1. т. 2 от Допълнителните разпоредби на ЗПСК, представляват 2 едноетажни сгради със застроена площ 562 кв. м. и 467 кв. м. с адрес бул. „2-ри юни“ № 66, гр. Враца. Сградите са с отпаднала необходимост за лечебното заведение и генерират само разходи, поради което ръководството на лечебното е заявило желание за освобождаване от имота чрез продажба. Съгласно чл. 28, ал. 10 и ал. 9 от ЗПСК продажбата на обособени части от лечебни заведения, които са включени в списъка по Приложение № 1 към чл. 3, ал. 1 на ЗПСК, какъвто е настоящият случай, може да се извърши след решение на Министерския съвет, по предложение на органа, упражняващ правата на собственост в капитана на търговското дружество. Паричният ресурс, получен от продажбата на имота, ще остане в лечебното заведение и ще се използва в съответствие с чл. 105, ал. 4 от ЗЛЗ за инвестиции, пряко свързани с предмета му на дейност и/или за удовлетворяване интересите на кредиторите.    Ще бъде извършена продажба и на недвижим имот, собственост на „Специализирана болница по пневмофтизиатрични заболявания за продължително лечение и рехабилитация - Цар Фердинанд“ ЕООД. Лечебното заведение е търговско дружество със 100% държавно участие в капитала, като правата на държавата в него се упражняват от министъра на здравеопазването. Поземленият имот, който е с отпаднала необходимост за лечебното заведение, е с площ от 800 кв.м, като в него е построена двуетажна сграда. Намира се в непосредствена близост до храмовия комплекс на Искрецкия манастир „Успение богородично“, който е собственост на Българската православна църква. Софийска света митрополия, с писмо от Негово Светейшество Неофит - Митрополит софийски и Патриарх български, е изразила желание да придобие имота чрез покупко-продажба. Паричният ресурс, получен от продажбата, ще остане в лечебното заведение и ще се използва в съответствие със ЗЛЗ и ЗПСК. На основание чл. 10а, ал. 2, т. 1 от ЗПСК 20 на сто от цената на сделката ще бъдат внесени в централния бюджет.    За частна държавна собственост беше обявена сграда в с. Тулово, община Мъглиж, област Стара Загора, разположена в близост до железопътната инфраструктура. Правителството даде съгласието си тя да бъде премахната от активите на Национална компания „Железопътна инфраструктура“ заради отпадналата необходимост от използването й, както и лошото й конструктивно състояние. В сградата не са разположени обекти на железопътната инфраструктура, съгласно § 1, т. 1 от Допълнителните разпоредби на Закона за железопътния транспорт. През нея не преминават действащи кабели и съоръжения на железопътната инфраструктура, както и няма функционално и технологично значение за сигурността на железопътните превози.    Две сгради, разположени на територията на пристанищен терминал „Бургас Изток-1“, се обявяват за частна държавна собственост. Правителството даде съгласието си те да бъдат премахнати от активите на Държавно предприятие „Пристанищна инфраструктура“ заради отпадналата необходимост от използването им, както и лошото им конструктивно състояние. Това ще позволи извършване на рехабилитация на инфраструктурата в района между пето и осмо корабно място.        Правителството предлага на Народното събрание да ратифицира Анекс към Рамково споразумение за проекта Традуки относно подкрепа и посредничество за проекти в областта на превода в Югоизточна Европа и присъединяването на Министерство на културата на Република България към проекта за периода 1 януари 2019 г. - 31 декември 2020 г. Анексът към Рамковото споразумение бе подписан от българската страна на 14 декември 2018 г. в София.    Това ще позволи българската страна и в частност книжният сектор (автори, издателства, литература, превод, библиотеки, панаири на книгата) да имат значителни предимства от присъединяването на България към Европейската мрежа Традуки като равноправен член, а именно - подпомагане участието на българските книгоиздатели в международни панаири на книгата; възможност за български автори да представят произведенията си на европейска сцена; популяризиране на българските автори и произведения чрез превод на разнообразни езици; популяризиране на националната ни литература чрез участие на български автори, преводачи, издатели, библиотекари и критици в срещи и представяния в Европа.        Министерският съвет прие решение, с което предлага на Народното събрание да ратифицира Протокола за изменение на Конвенцията на Съвета на Европа за защита на лицата при автоматизираната обработка на лични данни. Протоколът бе окончателно одобрен по време на 128-ата Сесия на Комитета на министрите на Съвета на Европа през май 2018 г.    Измененията имат за цел осъвременяване на уредбата, като защитават физическите лица и дават правна рамка на международни потоци от данни, които играят все по-голяма роля в съвременното общество.  Специална закрила се предвижда по отношение на някои категории лични данни (генетични и биометрични данни, лични данни, свързани с престъпления, наказателни производства и присъди, както и лични данни, разкриващи информация за расов или етнически произход, политически възгледи и др.). Предоставянето на възможност на физическите лица да знаят, разбират и контролират обработката на техните лични данни е в основата на принципа на прозрачност, заложен в Протокола.        Министерски съвет одобри проект за Допълнително споразумение с ЮНЕСКО за регулиране функционирането на българския Доверителен фон. Сключването му ще даде възможност за възобновяване на сътрудничеството в предоставяне от България на официална помощ за развитие (ОПР) за проекти на ЮНЕСКО. Подкрепата е за дейности, които ЮНЕСКО осъществява в областта на образованието, науката, културата и комуникациите.    През периода 2009 - 2015 г. със средства от Фонда бяха успешно реализирани 16 проекта, на стойност 1 082 580 щ.д. Те включват първата международна конференция, на тема: „Младите хора и Интернет - предотвратяване на радикализирането и екстремизма”, проекти в Африка за подпомагане изграждането на демократични институции и подготовка на избори, както и проекти за опазване на нематериалното културно наследство в 16 африкански страни.  Финансирането ще бъде чрез Доверителния фонд на страната ни към Организацията, на основата на променените правила на ЮНЕСКО за управление на сметката на Фонда („Общия фонд”) и измененията в правилата на българското правителство при предоставянето на тази помощ.        Правителството одобри проект на Споразумение за сътрудничество в областта на образованието между Министерството на образованието и науката на Република България и Министерството на образованието на Китайската народна република за периода 2020 - 2023 година.    В проекта на документа са посочени квотите на обмен на студенти, докторанти, специализанти, преподаватели. Насърчава се прякото сътрудничество между висшите училища на двете страни, както и изучаването на български и китайски език, начините на финансиране на договореностите.   Предвидено е българската страна да предлага шест места за курсовете по български език и култура за китайски българисти. Предвижда се и активизиране на участието в Диалога за образователна политика между Китай и държавите от Централна и Източна Европа, насърчаването и подкрепата на висшите училища и колежи на двете страни да участват в Консорциума на институциите за висше образование на Китай и държавите от Централна и Източна Европа и в тази рамка да се развиват двустранното и многостранното сътрудничество и обмен.    Подписването на Споразумението за сътрудничество с Министерството на образованието на Китайската народна република за периода 2020 - 2023 г. през тази година съвпада с отбелязване на 70-годишнината от установяването на дипломатически отношения с КНР и ще допринесе за запазването на дългогодишните връзки, за продължаване на успешния образователен обмен между двете държави, както и за активизирането и задълбочаването на двустранните отношения в областта на образованието и науката, включително по линия на Инициативата „17+1“.        Министерският съвет прие доклада с резултатите от участието на България в заседанието на Съвета на ЕС „Транспорт, телекомуникации и енергетика“, част „Енергетика“, проведено на 25 юни в Люксембург. Енергийните министри приеха единодушно заключения относно бъдещето на енергийните системи. Текстът разглежда пътищата за постигане на целите в областта на енергетиката и климата до 2030 г., както и след това. Обсъдени бяха и външните отношения на ЕС в областта на енергетиката. Беше отбелязано значението на енергийното сътрудничеството с основните партньори на ЕС - Африка, САЩ, Китай, Източното Средиземноморие.    Правителството одобри също резултатите от проведената на 14 юни неформална среща в Букурещ на министрите от ЕС, отговарящи за градската политика. Участие в министерската среща взе министърът на регионалното развитие и благоустройството. Обсъдени бяха основните постижения на инициативите на ЕС за градско развитие. Министрите приеха единодушно „Декларацията от Букурещ - за обща рамка за градско развитие в Европейския съюз“, с която се изразява подкрепа за изпълнението и продължението на Градския дневен ред на ЕС в съответствие с „Новата харта от Лайпциг“.        Варненското дружество „Ескана” АД ще добива строителни материали - пясъци, от находище „Старо Оряхово-3“, Долни чифлик, област Варна. Това реши Министерският съвет на днешното си заседание, определяйки фирмата за концесионер на находището. Концесията се предоставя за срок от 35 години. През този период концесионерът ще вложи над 1.2 млн. лв. за обезпечаване на добивната дейност и необходимите предпроизводствени инвестиции. Очаква се концесионните плащания за целия период на договора да достигнат 3 млн. лв. Според регламентите на Закона за подземните богатства 50 на сто от тях постъпват в бюджета на общината по местонахождение на концесионната площ.    Съгласно друго правителствено решение, „Огнеупорни глини“ АД ще добива строителни материали - пясъци и чакъли, от находище „Гарговското“, разположено в землището на с. Славовица, община Долна Митрополия, област Плевен. Размерът на концесионната площ е 89,6 декара. Концесията се предоставя за срок за срок от 35 години на база количествата на утвърдените запаси и предвидения средногодишен добив. В плана за разработка и изготвените разчети е предвиден средногодишен добив от 16,5 куб. м. или 25,5 тона/год. строителни материали. Постъпленията от концесията се очаква да надхвърлят 575 хил. лв., като приходите ще постъпват в държавния бюджет и бюджета на община Долна Митрополия. Предвидените инвестиции от кандидатконцесионера за периода на концесията възлизат на над 193 хил. лева.    Одобрена е също така промяна, според която дружеството „Гео-Марк инженеринг“ ЕООД, гр. Етрополе, е новият концесионер на находище „Луда Яна“, от което се добиват строителни материали - баластра (пясък и чакъл). Промяната е поискана от предишния концесионер. Находище „Луда Яна“ се намира на територията на община Панагюрище и община Стрелча, област Пазарджик. Концесията за него е предоставена през юни 2008г. за 15 години на „Елшица-99“ ЕАД, гр. София. Възможността за прехвърляне на права и задължения по предоставена концесия е регламентирана в чл. 25, ал. 2 от Закона за подземните богатства.        По предложение на министъра на енергетиката ще бъде открита конкурсна процедура за издаване на разрешение за търсене и проучване на нефт и природен газ в площ „Блок 1-26 Тервел“, разположена в изключителната икономическа зона на Република България в Черно море. Това е регламентирано в решение на Министерския съвет, взето на днешното му заседание.  Площта е с размер 4 032 кв. км. Разрешението за търсене и проучване ще бъде издадено за срок от пет години. Бъдещият титуляр на разрешението ще трябва да прокара и обработи 2Д и ЗД сеизмични изследвания, да изготви геоложки модел за оконтуряване на перспективни обекти за сондиране, както и да оцени петролния потенциал и да прокара търсещ сондаж при откриване на перспективни структури. Това е регламентирано в минималната задължителна работна програма за проучването.    Територията на „Блок 1-26 Тервел“ представлява източната част от по-голям проучвателен блок за нефт и природен газ „Бургас - дълбоко море”. В периода 2002 - 2008 г. там е било предоставено разрешение за търсене и проучване на „Винтидж Петролеум Интернешънъл инк.“, който е провел ограничен обем проучвателни дейности. В обсега на площта не е прокарван сондаж. Блокът е слабо изучен и геоложките и геофизичните данни за него са силно ограничени.  Обявата за конкурса ще бъде публикувана в Държавен вестник, на електронната страница на Министерството на енергетиката и в Официалния вестник на Европейския съюз. Всички срокове по провеждането му ще се отчитат от датата на публикуване в Официалния вестник на ЕС.  Диверсификацията на източниците и маршрутите за доставка на природен газ е един от основните приоритети на правителството в енергийната област, а развитието на местния добив заема ключово място при изпълнението на този приоритет.        Министерският съвет одобри проект на Споразумение между правителствата на България и Туркменистан за сътрудничество в областта на пощенските съобщения, електронните съобщения и информационните технологии.  Приоритет на двустранните отношения в сектора е обменът на информация за нормативната уредба, пазарните принципи и либерализацията в сектора на съобщенията, политиките за развитие на информационното общество и подпомагането на бизнес отношенията. Със споразумението се дава възможност за подписване на договори за пряко сътрудничество между телекомуникационните и пощенските оператори на двете страни.        Правителството одобри допълнителни разходи по бюджета на Министерството на младежта и спорта за 2019 г. Средствата в размер на 113 000 лв. ще бъдат предназначени за обезпечаване на престоя на българската делегация на Европейския младежки олимпийски фестивал, който се провежда от 20 юли 2019 г. в Баку, Азербайджан.   Българската делегация е в състав от 77 участници, от които 52 спортисти в следните спортове: лека атлетика, джудо, спортна гимнастика, плуване, тенис, борба и волейбол.  Създаването на условия за максимална изява на младите спортисти на Република България на световни и европейски първенства е водещ приоритет за Министерството на младежта и спорта.        Правителството одобри проект на Меморандум за сътрудничество в областта на младежта и спорта между Министерството на младежта и спорта на Република България и Министерството на спорта и младежката политика на Туркменистан.  Двете страни ще насърчават сътрудничеството между спортните институции, спортните федерации и други спортни организации в двете държави в областта на спорта за високи постижения, спорта за всички, спортната наука, спортната медицина и борбата срещу употребата на допинг в спорта.  В областта на младежта целите на Меморандума са споделяне на познание, опит, ресурси и развиване на дългосрочно сътрудничество между двете страни чрез програми за посещения на млади предприемачи, млади доброволци, младежки делегации, длъжностни лица и експерти от двете държави.        Правителството прие изменение на Наредба за реда за оправомощаване на лица за проверка на средства за измерване, които подлежат на метрологичен контрол.  С приетото изменение отпада изискването за поставяне на печат върху заявлението до председателя на Държавната агенция за метрологичен и технически надзор, за оправомощаване на лица за извършване на проверка на средства за измерване. Отпада изискването за поставяне на печат и върху декларацията, че заявителят е трета независима страна за проверките, за които кандидатства.  С приемането на измененията ще се премахне противоречието между разпоредбите на подзаконовия нормативен акт със Закона за измерванията, в който няма предвидено такова изискване.        Правителството прие промени в Наредбата за пенсиите и осигурителния стаж. Те са свързани с новото законодателство в областта на политиката за хората с увреждания и ползването на лична помощ от пенсионери, които получават към пенсията си добавка за чужда помощ от Националния осигурителен институт (НОИ).  Съгласно законодателството кандидатстващият за лична помощ трябва да даде съгласие добавката за чужда помощ да се превежда от НОИ на Агенцията за социално подпомагане (АСП). АСП ще превежда получените средства на кмета на общината, която е доставчик на лична помощ. По този начин добавката за чужда помощ ще се използва за заплащане на положения труд от личния асистент на пенсионера.    С промените в Наредбата за пенсиите и осигурителния стаж се регламентира, че сумите ще се превеждат на АСП за времето от започването на изпълнението на трудовия договор с асистента, предоставящ личната помощ, до края на месеца, в който той е прекратен. Когато трудовият договор е прекратен, НОИ ще продължи да изплаща добавката за чужда помощ към пенсията.        Национална карта ще определи териториалната и профилната структура на институционалната мрежа за висше образование. Това предвиждат одобрените от правителството промени в Закона за висшето образование. Измененията и допълненията са в съответствие със Стратегията за развитие на висшето образование за периода 2014-2020г. Предвижда се Националната карта да бъде изготвена в срок до една година от приемането на законопроекта. До нейното окончателно приемане се установява мораториум върху откриването и преобразуването на висши училища и на основни звена и филиали в държавните висши училища, с изключение на преобразуването им с цел консолидация и оптимизация.    Законът предвижда също откриването на филиали и колежи в структурата на частните висши училища, както и на техни поделения в чужбина, да става с акт на Министерския съвет и след положителна оценка на съответния проект от Националната агенция за оценяване и акредитация.  Нормативно се регламентира освобождаването от такси в държавните висши училища на студенти, подготвящи се в професионални направления и защитени специалности с най-висок очакван недостиг на пазара на труда по списък, утвърден от Министерския съвет. Целта е да се стимулират висшите училища да предлагат и кандидат-студентите да търсят обучение по професионални направления и специалности, водещи до придобиване на квалификация, която да отговаря на съвременните изисквания и на търсенето на реалната икономика.    Предвижда се висши училища да придобиват статут на изследователски за срок от 4 години. Те ще бъдат включени в списък, който ще се утвърждава и актуализира от Министерския съвет ежегодно.  Промяната в управлението на висшите училища предвижда Съветът на настоятелите на висшето училище да включва в състава си и представител на общината, в която е седалището на висшето училище. В състава на Академичния съвет на държавните висши училища със съвещателен глас ще участват и членовете на Съвета на настоятелите.    Предвидено е министърът на образованието и науката да утвърждава политика за развитието на всяко държавно висше училище със стратегически цели и задачи, целеви стойности и показатели за изпълнението им при взаимодействие със заинтересованите страни до три месеца преди изборите за органи за управление на висшето училище. Министърът ще сключва договор за управление с избрания от Общото събрание на държавното висше училище ректор на базата на тази утвърдена политика, съдържаща и конкретни стойности и показатели, а ректорът ще изготвя ежегоден отчет за изпълнението на задълженията по договора.  За насърчаване развитието на държавните висши училища е предвидено Министерският съвет да приема национални програми за развитие на държавните висши училища. Приемът на студенти и докторанти, за които държавата осигурява издръжка за обучението, ще се определя общо за професионалните направления и специалности от регулираните професии.    За да се стимулира професионалното развитие на младите нехабилитирани преподаватели и тяхната отговорност към развитието на висшето училище, с предложените промени в органите за управление на висшето училище се увеличава квотата на младите преподаватели.  С предложените изменения в ЗВО е предвидено институционалната акредитация да е първоначална – за новооткрито или преобразувано висше училище, и последваща – за вече получена акредитация. Програмната акредитация за дадено професионално направление ще се извършва едновременно за всички висши училища.  При оценяване съответствието с изискванията за академичен състав на основен трудов договор член на академичния състав ще може да участва в акредитацията на едно висше училище.    За улеснение на реализацията у нас на младите хора, получили образованието си в чуждестранни висши училища, се въвежда двумесечен срок за признаването на дипломите им за висше образование, придобито в чужбина, включително и дипломи за придобита степен, съответстваща на образователната и научна степен „доктор“.    Дава се възможност за сключване на до две споразумения между държавно висше училище и държавни или общински училища от системата на предучилищното и училищното образование. По силата на споразуменията ще е възможна съвместна учебна дейност по учебни предмети или модули за придобиване на профилирана и професионална подготовка във втори гимназиален етап от средната степен на образование, както и по учебни предмети за придобиване на специализираната подготовка в средната степен на образование. Предвижда се обучението да е по съгласувани учебни планове и да се провежда от лица, заемащи академични длъжности във висшите училища. Промените дават възможност за сключване на споразумения между студенти и работодатели за стаж и осигуряване на работно място след приключване на обучението във висшето училище. В договорите ще са записани възнаграждението и минималното време за работа при работодателя.        Правителството прие промени в Наредбата за условията, правилата и реда за регулиране и регистриране на цените на лекарствените продукти.  Въвежда се правилото, че лекарствен продукт не може да се продава на лечебни заведения на цена, по-висока от стойността, на която се заплаща с публични средства съответният лекарствен продукт, формирана на базата на референтна стойност. Правилото важи за лечебните заведения по чл. 5 от Закона за лечебните заведения и на лечебните заведения с държавно и/или общинско участие по чл. 9 и 10 от Закона за лечебните заведения.  Промяната влиза в сила от 1 ноември 2019 г., като по този начин на болниците ще бъде предоставено достатъчно време за адаптация. Целта е да не се прекъсва процесът по лекарствоснабдяване и да не се компрометира качеството на лечението. Същевременно ще се осигурят лекарствени продукти на по-голям брой пациенти.", "date": "2019.07.31", "title": "Правителството отпуска допълнителни 90 милиона лева за ТОЛ системата"}
{"url": "http://epicenter.bg/article/Da-bade-osvoboden-shefat-na--Voenna-informatsiya--gen--Plamen-Angelov--predlaga-pravitelstvoto/189448/2/0", "text": "Правителството предлага на Президента на Република България да издаде указ, с който да освободи бригаден генерал Пламен Ангелов от длъжността „Директор на Служба „Военна информация“, считано от 15.08.2019 г.    Предложението за освобождаване е във връзка с подаден рапорт за предсрочно прекратяване на правомощията му на директор на служба „Военна информация“, на основание чл. 24, ал. 5, т. 1 от Закона за военното разузнаване.   Припомняме: Ген. Пламен Ангелов бе обвинен в подписване и даване на документи за класифицирана информация на свои подчинени. Според специалисти уволнението му е във връзка с решение длъжността на шеф на военното разузнаване да се заема от цивилен.  Друго предложение на правителството е бригаден генерал Пламен Богданов да бъде освободен от длъжността „Началник на Националния военен университет „Васил Левски“ и от военна служба, считано от 15.08.2019 г. Богданов е подал рапорт за освобождаване от военна служба по условията на чл. 169 от Закона за отбраната и въоръжените сили на Република България.   Припомняме, че ген.„ Богданов хвърли оставка, несъгласен с решението училището в Долна Митрополия да се отдели от военния университет \"Васил Левски\".   Министерският съвет предлага на длъжността „Началник на Националния военен университет „Васил Левски“ да бъде назначен полковник Иван Маламов, считано от 15.08.2019 г.    Министерският съвет предлага също така Президентът на Република България да издаде указ, с който да освободи бригаден генерал Костадин Кузмов от длъжността „Командир на 2-ра механизирана бригада“ и от военна служба, във връзка с подаден рапорт за освобождаване от военна служба по условията на чл. 169 от Закона за отбраната и въоръжените сили на Република България, считано от 15.08.2019 г.   Бригаден генерал Костадин Кузмов бе командир на пети пехотен батальон в Ирак.   Правителството предлага на длъжността „Командир на 2-ра механизирана бригада“ да бъде назначен полковник Стоян Шопов, както и да бъде удостоен с висше офицерско звание „бригаден генерал“, считано от 15.08.2019 година.    Съгласно друго правителствено решение, полковник Станимир Христов е предложен за назначаване на длъжността „Директор на дирекция „Операции и подготовка“ и за удостояване с висше офицерско звание „бригаден генерал“, считано от 15.08.2019 година.", "date": "2019.07.31", "title": "Да бъде освободен шефът на „Военна информация“ ген. Пламен Ангелов, предлага правителството"}
{"url": "http://epicenter.bg/article/Borisov-zaminava-na-poseshtenie-v-Republika-Severna-Makedoniya-na-1-avgust/189449/2/0", "text": "Министър-председателят Бойко Борисов ще бъде на посещение в Република Северна Македония на 1 август. Това съобщиха от правителствената информационна служба.   В Скопие премиерът Бойко Борисов и министър-председателят на Република Северна Македония Зоран Заев ще отбележат втората годишнина от подписването на Договора за приятелство, добросъседство и сътрудничество между двете страни и честване на събития и личности от общата ни история – Илинденско-Преображенското въстание и Гоце Делчев.   Договорът между България и Република Северна Македония беше подписан през 2017 г., с което се даде тласък на устойчивото изграждане на приятелските и добросъседските отношения. Документът е основа за засилването на сътрудничеството, за разширяването на транспортните връзки и комуникации, за улесняване на контактите между гражданите на двете страни.   Министър-председателите Бойко Борисов и Зоран Заев ще проведат двустранна среща, на която ще обсъдят напредъка на партньорството в двустранен и многостранен план. Двамата премиери ще участват в церемонията по полагане на цветя пред гроба на Гоце Делчев в църквата „Св. Спас“ в Скопие.   В столицата на Република Северна Македония министър-председателят Бойко Борисов ще проведе среща и с президента Стево Пендаровски.   В Дойран двамата правителствени ръководители Бойко Борисов и Зоран Заев ще открият възстановения паметник на полковник Константин Каварналиев.   При посещението си в Република Северна Македония премиерът Борисов ще бъде придружаван от заместник министър-председателя и министър на външните работи Екатерина Захариева.  ", "date": "2019.07.31", "title": "Борисов и Заев честват заедно Илинденско-Преображенското въстание и Гоце Делчев в Скопие"}
{"url": "http://epicenter.bg/article/Parlamentat-prekrati-palnomoshtiyata-na-Plamen-Georgiev-kato-shef-na-Antikoruptsionniya-organ-/189450/2/0", "text": "Народното събрание прекрати правомощията на Пламен Георгиев като председател на Антикорупционния орган, предаде репортер на Агенция „Фокус“. „За“ проекторешението гласуваха 120 народни представители, „против“ – 3 и „въздържали се“ - 3, с което то бе одобрено.    По-рано ГЕРБ и БСП се скараха за прекратяването на дебатите по оставката на Пламен Георгиев.    От БСП не бяха съгласни с прекратяването на разискванията по оставката. Недоволството на опозицията бе изразено от депутата от БСП Красимир Янков. От своя страна народният представител от ПГ на ГЕРБ и председател на Бюджетна комисия Менда Стоянова каза в процедура по начина на водене, че също е възмутена от начина, по който Цвета Караянчева води заседанието.    \"Почивахме 40 минути, докато чакахме г-н Пламен Георгиев, да си намерите бъклица и дрян, за да може да поканите колегите от ляво да бъдат в залата, пък и да вземат и думата. Може би трябваше да минете по стаите, до стола или до заведението от северната страна. Вие сте длъжна да осигурите дебат след като сме извикали Пламен Георгиев\", каза още Стоянова.    Заместник-председателят на ПГ на \"БСП за България\" Крум Зарков изтъкна, че управляващите се подигравате на българските граждани, на човек, който са избрали, а сега гонят.    \"Подигравате се на абсолютно всички, които са извън тази зала\", посочи Зарков. По думите му идеята за почивката е била Пламен Георгиев да заяви, че наистина подава оставка, че за това има причини, да каже какво е успял и какво не е успял да постигне.    \"Не бързайте да си ходите. Два месеца имате да почивате оттук нататък\", каза Зарков.    Агенция \"Фокус\" припомня, че Пламен Георгиев Димитров бе избран на 8 март 2018 г. за председател на Комисията за противодействие на корупцията и за отнемане на незаконно придобитото имущество. „За“ избирането му гласуваха 148 депутати, 66 бяха „против“, а 4 се въздържаха. Новоизбраният председател на комисията бе предложение на ГЕРБ.    За другия кандидат, Николай Иванов Николов, предложен от БСП, „за“ гласуваха 79 народни представители, 62 „против“ и 73 „въздържал се“. Според приетите правила за избран се счита кандидатът, за който са гласували повече от половината депутати в зала. На 4 април тази година президентът Румен Радев оттегли доверието си от Георгиев.   В последния работен ден на парламента обаче изненадващо стана ясно, че Георгиев е подал оставка. ", "date": "2019.07.31", "title": "Парламентът освободи Пламен Георгиев като шеф на Антикорупционния орган "}
{"url": "http://epicenter.bg/article/Shefkata-na-NAP-Galya-Dimitrova--Ministar-Goranov-ne-iska-ot-men-ostavka--a-resheniya-/189451/2/0", "text": "Подценили сме възможността за хакерски атаки. Поискала съм оставките на двама души, отговорни за сигурността. Текат проверки и ако се докажат още грешки, ще поискам и други хора да бъдат отстранени.  Това каза Изпълнителният директор на НАП Галя Димитрова.    Ръководителите на звената \"Информационни системи\" и \"Информационна сигурност\" ще бъдат освободени заради пропуските, които са допуснати, обяви Димитрова.    Това, което иска Владислав Горанов от мен е решения, а не оставка. Разговаряла съм многократно с него, оставката е най-лесното нещо, каза още Димитрова в отговор на въпрос дали ще подаде своята оставка. Тя не отговори на въпрос дали лично има вина.   „Държа да се извиня на всички български граждани, които бяха засегнати от хакерската атака. Ударът беше насочен срещу НАП. НАП е обектът на престъпление, но засегнати от това престъпление са всички български граждани, които незаконно бяха публикувани. Благодаря и на всички, които продължават да ползват услугите на НАП. Оценявам и дейността на всеки един от служителите, защото те продължават да изпълняват добросъвестно задълженията си. Нашата работа е отговорна, защото ние трябва да изпълним бюджета на държавата ни, а тя зависи именно от нас“, заяви Димитрова.     „Няма 100% сигурна система, която работи в интернет среда. Единствено вътрешните изолирани системи се считат за 100% сигурни. Това е факт за цял свят“, каза шефката на НАП.     „През следващите дни главният ни приоритет е да комуникираме с гражданите, чиито данни са били незаконно публично оповестени. През следващите дни трябва да ги информираме какво да предприемат. В момента тече одит на всички външни информационни системи. Непрекъснато извършваме стрес тестове на нашите системи. Когато се налага, някой път се спират тези системи. Тече проверка и срещу служителите дали има неправомерни действия.    След обработката на над 80 милиона записа ние ще сме готови с информация на всеки гражданин какви точно данни са публикувани“, заяви Галя Димитрова.    Галя Димитров и Росен Бъчваров, говорител на Агенцията, съобщиха, че и техните данни са изтекли.    На г-н Пламен Георгиев се извършва контролно производство в ТД НАП-София. Аз лично не съм уведомена дали е приключило и какви са резултатите. Ние имаме ангажимент след приключване на производството да уведомим прокуратурата. Не съм запозната в момента и не мога да отговоря какви са резултатите, каза Димитрова    ", "date": "2019.07.31", "title": "Шефката на НАП Галя Димитрова: Министър Горанов не иска от мен оставка, а решения "}
{"url": "http://epicenter.bg/article/Nikolay-Vasilev--Kontsesionerat-na-letishte-Sofiya-znae-kak-da-go-napravi-evropeysko/189404/2/0", "text": "Никой от нас не знае в подробности различните оферти, предложени на страната ни за концесията на Летище София, както и защо е предпочетен този концесионер. Факт е, че летището изглежда много зле и има нужда от нова концесия. Държавата не го управлява добре. Това заяви бившият министър на икономиката Николай Василев пред БТВ. По повод недоволството на БСП във връзка с тази концесия и че е част от националната сигурност на страната, Василев заяви: „За последните 30 г. тези хора са против всяка концесионна сделка. Неудачно е да продължаваме така, както е в момента - да имаме едно провинциално летище“. „От 30 години живеем в пазарна икономика. Държавата показа, че не може да управлява летището. Не може да извади над милиард за изграждането на нов терминал и нова писта. Спечелилият търга е огромна световна компания, която знае как да го развие. Този концерн е изградил едно от най-добрите летища в Европа. Ако се построи нов терминал, той ще е по-добър от този в Прага и Будапеща“, прогнозира Василев. Василев коментира и автомобилния гигант VW, който е решил да инвестира в нашия регион. „Направили сме всичко за да привлечем големия концерн да инвестира у нас. Нека да изчакаме. Ако бъде избрана Турция, ще поканим друг инвеститор“, каза той. Той допусна, че е възможно сделката с Турция да се провали заради политическата ситуация в страната.  ", "date": "2019.07.31", "title": "Николай Василев: Концесионерът на летище София знае как да го направи европейско"}
{"url": "http://epicenter.bg/article/Dnes-sa-Bogorodichni-zagovezni/189405/2/0", "text": "В последния ден от месец юли отбелязваме църковния празник Богородични заговезни. Празникът е неподвижен и се почита винаги на 31 юли. С него се слага началото на Богородичния пост.   На 31 юли се заговява от месо и млечни продукти. Около масата се събира цялото семейство. Поднася се обредна заговезнишка погача. Много е важно питата да не се реже, а да се разчупи от най-старият член на семейството. Нарича се за здраве. В някои краища следващите три дена „тримирят“, гладуват, за да си пречистят тялом и духом.     Богородичният пост продължава две седмици и свършва с големия християнски празник Успение на Пресвета Богородица (15 август), познат сред българите като Голяма Богородица.   По традиция Божията майка се почита като покровителка на семейството, на децата и на раждаемостта. Затова в деня на нейния празник жените украсяват иконата на светицата с цветя, поставят пред нея дарове - кърпи, ризи и пари.     Богородичният пост е един от четирите многодневни периоди на молитва и въздържание през годината.   През тези две постни седмици (1-14 август) църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 август и 15 август.   В първия ден на поста в храмовете се прави водосвет, а от 1 до 13 август на вечерните служби се отслужва Богородичен параклис.   Най-строг е постът в понеделник, сряда и петък.   В тези дни Църквата препоръчва консумацията само на сурови плодове и продукти и неготвена храна. Във вторник и четвъртък - варени без олио/масло гозби, а в събота и неделя се разрешава храна с растително масло (олио, зехтин) и вино. На Преображение Господне се разрешава риба. Ако Успение Богородично се падне в сряда или петък, се консумира риба.   На Богородични заговезни църквата почита Св. Евдоким. Имен ден имат Евдоким и Евдокия.", "date": "2019.07.31", "title": "Днес са Богородични заговезни"}
{"url": "http://epicenter.bg/article/Gledat-myarkata-za-zadarzhane-na-sobstvenika-na-TAD-grup/189409/2/0", "text": "Прокуратурата ще поиска постоянен арест за собственика на фирма \"ТАД груп\" Иван Тодоров. Според обвинението най- строгата мярка се налага, защото има опасност Тодоров да се укрие или да попречи на събирането на доказателства.   Иван Тодоров беше задържан вчера на Летище София. За него беше издадена Европейска заповед за арест. Повдигнато му е обвинение в кибертероризъм.  В момента той се намира в ареста на Националното следствие и е задържан за 72 часа. Обвинението е, че Иван Тодоров е подбудил Кристиян Бойков да копира нерегламентирано данни от информационната система на НАП и да ги разпространи в публичното пространство. В подбудителство е обвинен и търговският директор на фирмата \"ТАД груп\" - Георги Янков. Той и соченият за пряк извършител на престъплението Кристиян Бойков са на свобода срещу гаранция от 20 хиляди лева.  Не е изключено прокуратурата да повдигне обвинения и срещу други служители на компанията.", "date": "2019.07.31", "title": "Гледат мярката за задържане на собственика на ТАД груп"}
{"url": "http://epicenter.bg/article/Aleksandar-Simov--Dumata--quot-stabilnost-quot--se-prevarna-v-cheren-vits-/189410/2/0", "text": "\"Застрашаването на плурализма е най-страшното, което ще стане, защото всички знаем как функционира българската държава - даренията ще се концентрират в управляващата партия, а по-малките партии ще бъдат изтласкани в периферията на политическия живот. Колкото до бизнеса - изразените опасения от тях са напълно адекватни\".   Това заяви говорителят на ПГ на \"БСП за България\" Александър Симов пред БТВ във връзка със законовите поправки, които разрешават правенето на дарения на партии от фирми.    По повод изминалия парламентарен сезон, Симов изтъкна, че от БСП смятат, че темите, които са поставяли на дневен ред, продължават да бъдат адекватни и интересуват целия български народ.   \"В крайна сметка без БСП парламентът не функционира, защото няма кой да се противопоставя на най-лошите решения\", добави народният представител. \"Действията на парламента по отношение на президентското вето показват една автоматизация на работата на това мнозинство. За съжаление думата \"стабилност\" се превърна в черен виц. Ветото трябва да бъде дебатирано, а тук имаме хора, които автоматично отхвърлят всичко\", изрази още мнение Симов", "date": "2019.07.31", "title": "Александър Симов: Думата \"стабилност\" се превърна в черен виц "}
{"url": "http://epicenter.bg/article/Prognoza--Svinskoto-meso-shte-poskapne-oshte-poveche/189411/2/0", "text": "За по-малко от месец цената на свинското месо у нас се е покачила между 25 и 30 процента, а до есента може да скочи с още до 15 на сто. Това прогнозира пред БНР Румен Андреев, изпълнителен директор на едно от най-големите предприятия за производство и преработване на свинско месо у нас.   По думите му поскъпването се дължи не само на все по-разпространяващата се зараза от африканска чума по свинете и умъртвяването на хиляди животни, а и на световните пазари: \"Много е важно да няма паника сред населението, за да не спадне консумацията. Другото, което е много важно да се разбере - неизбежно е поскъпване на цените, което поскъпване е свързано със събития, които се случват в цял свят, а не само в България. Китай като страна, която е най-голям консуматор на свинско месо, унищожи половината от поголовието си - те започват да внасят много месо от Европа, което ще повлияе върху цените\".   Според Андреев, ако не се вземат бързи и адекватни мерки, страната ни ще загуби един цял отрасъл, който в последните години се развива добре. „Много е важно да се вземат бързи и адекватни мерки, за да не загубим цялото свиневъдство в България\", заяви той. ", "date": "2019.07.31", "title": "Прогноза: Свинското месо ще поскъпне още повече"}
{"url": "http://epicenter.bg/article/Darzhavniyat-departament-ni-pozdravi-za-sdelkata-za-F-16/189412/2/0", "text": " Държавният департамент на САЩ публикува официална позиция по повод сделката с България за покупката на осем изтребителя F-16 Block 70.  „Съединените американски щати приветстват решението на българското правителство за поръчката на 8 многоцелеви изтребители F-16, боеприпаси и свързано с тях оборудване“, се казва в писмото на американското външно министерство. Дипломатите на САЩ поздравяват правителството за „решимостта да модернизират своята армия, чрез покупката на тези много способни, оперативно съвместими с НАТО самолети\". „Очакваме с нетърпение да работим с България по този проект и да засилим дългосрочното си стратегическо партньорство\", се посочва още в съобщението. От Държавния департамент оценяват високо ключовата роля, която Конгресът на САЩ е изиграл за постигане на сделката, заедно с координираните усилия на американското правителство и използването на чуждестранно военно финансиране за част от тази придобивка.  Припомняме, че договорите със САЩ бяха публикувани в Държавен вестник вчера. Плащането от българската страна трябва да бъде извършено до 5 септември.   ", "date": "2019.07.31", "title": "Държавният департамент ни поздрави за сделката за Ф-16"}
{"url": "http://epicenter.bg/article/Ilhan-Kyuchyuk--Iztichaneto-na-danni-ot-NAP-shte-povliyae-za-vlizaneto-ni-v-Shengen/189415/2/0", "text": "Изтичането на лични данни от НАП ще се отрази отрицателно на шансовете на България да бъде приета в Шенген, тъй като се отнася до националната сигурност. Това заяви в студиото на Сутрешния блок на БНТ евродепутатът от ДПС Илхан Кючюк.   Кючук посочи, че един от критериите за Шенген е сигурността и изтичането на данни предизвиква тревога. Вторият е политическото доверие, каза евродепутатът, който оглавява българската делегация в групата \"Обнови Европа\" в Европейския парламент.   Шенген е и въпрос на политическо доверие. До момента българското правителство, и с участието на крайните националисти в него, не е успяло да отговори на втория критерий, и това е притеснително, посочи Илхан Кючук.   Евродепутатът подчерта, че приемането на България в Шенген е въпрос на стратегически интерес, както от наша страна, така и от ЕС, тъй като тя е външна граница на Съюза.   Коментирайки външнополитическите приоритети за България през новия мандат на европейските институции, Кючук посочи интеграцията на Балканите.   Балканите трябва да са част от ЕС. Ако Европа иска да играе ключова глобална роля, трябва да присъедини Балканите, каза той. ", "date": "2019.07.31", "title": "Илхан Кючюк: Изтичането на данни от НАП ще повлияе за влизането ни в Шенген"}
{"url": "http://epicenter.bg/article/D-r-Anton-Koychev--Maya-Manolova-ya-ochakva-razocharovanie--ako-se-vpusne-v-kmetskata-nadprevara-za-Sofiya/189453/2/48", "text": "Мая Манолова я очаква разочарование, ако се впусне в кметската надпревара за София. Това каза в предаването „Вече 30 години-времето е наше“ на Радио „Фокус“ председателят на СДС-София и член на НИС на партията д-р Антон Койчев.   Силните желания и заблудата на институционалния рейтинг, който е подвеждал много хора с далеч по-големи и ярко очертани политически кариери, и ги е водил към загуба, в случая ще се повтори подобна ситуация, смята той.    „Това не е произволна прогноза, тя се базира на реално познаване на проблемите в града, които безспорно не са малко, но и реално познаване на това, което е свършено, плюс съпоставка на профила на двамата основни кандидати, които се очертават в изборите за столицата. Това, без, разбира се, все още настоящият кмет да е анонсирал официално своето участие. Неслучайно казва, че ще го направи през есента, но общо взето ГЕРБ биха загубили, ако не заложат на госпожа Фандъкова. Тя очевидно умее да печели доверие и се справя с управлението на града. Разбира се, че има кризи, има и неуспехи, има и неудачи, няма как да бъде иначе при един толкова мащабен процес, ангажиращ много, както различни по своята посока интереси, така и от всяка сфера на живот на гражданите“, обясни той.    Д-р Антон Койчев коментира още, че ако на местните избори се сблъскат идеи, а не само личности, би било полезно за всички местни общности. „Както обикновено обаче, това ще се изроди в компроматна война или в безпочвени нападки, тъй като аргументите на опозиционно настроените политически сили към момента не предполагат качествен, съдържателен дебат“, допълни той.    Има заявки за сериозно разместване на политическите пластове наесен, отбеляза още Антон Койчев.    През последните няколко години сме свидетели на нагласа за истерична кампания от страна не само на БСП, но и на либералната извънпарламентарна опозиция, допълни той.    „Визирам кметските избори конкретно за София. Те ги схващат като някакъв своеобразен Рубикон или като политическо Ватерло. Готови са на всичко, само и само да могат да извлекат дивиденти за евентуален успех – нещо, което трябва да си дадат сметка, че много трудно би се реализирало, тъй като самата конструкция на правене на политика и при едните, и при другите, е сгрешена. Неслучайно ги слагам заедно, тъй като действията им са много сходни. Те имат една и съща цел – да свалят сегашния кмет на София и по този начин, според техните въжделения, да поставят началото на края на политическата доминация на ГЕРБ. Това е изключително глупаво като цел. Казвам неслучайно това, тъй като в политиката никога не можеш да имаш успех и да спечелиш доверие, ако подхождаш само и единствено с омраза, без да даваш и да доказваш конкретни конструктивни решения“, обясни той.    Д-р Антон Койчев коментира още, че изпращаме пореден турбулентен политически сезон, изпълнен с множество скандали и доста нерешени проблеми.  ", "date": "2019.07.31", "title": "Д-р Антон Койчев, СДС: Манолова я чака разочарование, ако се впусне в кметската надпревара за София"}
{"url": "http://epicenter.bg/article/Prof--Nachev--Ima-risk-ot-falit-na-zastrahovatelnite-zdravni-fondove--tryabva-garantsionen-fond/189455/2/0", "text": "Съществува риск от фалит на застрахователните здравни фондове и затова трябва да се направи гаранционен фонд. Това каза проф. д-р Генчо Начев, директор на Университетската многопрофилна болница за активно лечение „Св. Екатерина“, в интервю за Агенция „Фокус“ по повод представената от Министерство на здравеопазването идея за нов здравноосигурителен модел.   \"За това демонополизиране на касата, съм малко резервиран. Аз никога не съм бил за демонополизиране на касата в интерес на истината. Тук трябва да чуем и другата страна -застрахователите. От тази гледна точка има и някои негативи. Първото, че не се предвиждат да влязат свежи пари в областта на здравеопазването. Второто, което е, че административните разходи ще се увеличат. В момента те са само в касата, но с тези застрахователни фондове, които ще влязат, те също ще имат административни разходи. Третото, има риск от фалит на такива фондове. Именно за това трябва да се направи един гаранционен фонд. Като се има предвид, че ще отделят пари за гаранционен фонд, смятам, че те не само, че няма да се увеличат, а директните пари за здравеопазване могат да се намалят. При условие, че се направи всичко възможно ефективно да се харчат тези пари, няма проблем\", обясни проф. Начев.   По отношение на достъпа до здравеопазване, проф. Начев подчерта, че няма такава страна в Европа, която да има толкова добър достъп до здравеопазване като България. \"На практика днес решавате и днес отивате при доктора и той ви приема. В цяла Европа се чака два, три, шест месеца, разбира се, ако не е спешно. Ако е планов преглед, се чака много, така че в България достъпът е много добър.   Въпросът е друг и може би искате да кажете, че не са равномерно разпределени високотехнологичните медицински услуги. Те са концентрирани в няколко града. За това се говори за недостатъчно добър достъп. Достъпът е много добър, просто трябва високо специализираните услуги да се разпространят равномерно на територията на страната. В момента се те са концентрирани в София, Пловдив, Варна, донякъде в Русе и Плевен, но в определени места. Равномерното им разпределяне не е толкова лесно и не е съвсем належащо, тъй като разстоянията в България не са толкова големи\", посочи още той.   Положителното на предложения нов здравноосигурителен модел е, че ще се изсветлят плащанията под масата, каза още проф. Начев.   „Статистиката говори, че повече от 40-45 % от парите за здравеопазване, които се дават, се дават директно от джоба на ползвателите на медицински услуги. Един голям процент от тях са нерегламентирани плащания. Не вярвам, че могат въобще да се премахнат тези плащания, но с новата наредба се създават да се сведат до минимум нерегламентираните плащания.   Хората ще знаят за какво точно ще плащат. Очаква се, че допълнителната натовареност извън задлъжителното здравно осигуряване няма да е повече от 20-25 %, т.е. наполовина на това, което е в момента“, каза още проф. Начев.   Той посочи, че друго предимство на новия модел е, че се създава конкурентно начало в застрахователните или здравноосигурителните фондове.   „Това създава възможност за хората да избират фонд, в който да бъдат застраховани и съответно да могат да го променят, ако виждат, че обслужването им не е достатъчно добро. Второто положително е, че се създават условия за по-задълбочен контрол върху дейността и отчетността на изпълнителите на медицински услуги. Третото положително е, че при условие, че се извърши остойностяване на медицинските услуги, ще се определи точно пакет, който може да бъде покрит с 8% задължително здравно осигуряване в България“, посочи още проф. Начев.   По думите му всичко останало ще трябва да се заплаща. Според него негативните са, че според този проект не се очакват допълнителни средства в здравеопазването.  ", "date": "2019.07.31", "title": "Проф. Начев: Има риск от фалит на застрахователните здравни фондове, трябва гаранционен фонд"}
{"url": "http://epicenter.bg/article/Ot-1-avgust-Vselenata-startira-nov-tsikal-ot-promeni--Merkuriy-napuska-retrogradnata-si-faza/189437/10/101", "text": "До началото на месец август остават броени часове. Тази месец ще бъде един от най-важните през лятото за много хора.   Преживяхме сложен юли, с многобройни затъмнения, но сега навлизаме в нова фаза на трансформация, когато Вселената ще провери изпълнението на кармичната мисия на всеки човек.   Меркурий – планетата, която е ретроградна от няколко седмици, ще се завърне в обичайното си положение, а това означава, че в живота ни ще започнат да се разиграват интересни ситуации. Ще създадем нови контакти. Как да се подготвим за новото?   От 1 август Вселената стартира нов цикъл от промени в нашия живот, тъй като Меркурий започва да се връща от ретрограден към обичайното си положение. Това означава, че може да бъдем обезпокоени от различни недоразумения. Ще започнете да си задавате въпроси от сорта на: Какво искам? Как да продължавам от тук нататък? Какви ще са новите ми цели от есента? Хората ще започнат бавно да се затварят в себе си и да водят личните си монолози. Доколко равносметките ни ще бъдат ефективни, ще зависи от действията ни. Затова си струва да посветите август на решителни стъпки към това, което отдавна искате, но отлагате.   Сега е време за Лъвовете – това е идеалният период, в който те могат да се заемат с хобитата си, а също така и да отделят повече време на романтичната страна на отношенията си.     Венера и Слънцето ще ни насърчават да се грижим по-добре за външния си вид, да обновим гардероба си и да отделяме повече време за творчество.   Периодът на зодия Лъв под знака, на който ще премине по-голямата част от август, ще облагодетелства онези, които се радват на живота, но позволяват същото и на другите.   Източник: Канал 3  ", "date": "2019.07.31", "title": "Меркурий напуска ретроградната си фаза, от 1 август Вселената стартира нов цикъл от промени"}
{"url": "http://epicenter.bg/article/Sofi-Marinova--Gringo-iska-da-me-ubie--Strah-me-e-za-zhivota-mi-/189469/10/100", "text": "\"Гринго иска да ме убие! Страх ме е за живота ми. Постоянно ме заплашва. Казва ми, че ще ме застреля или ще ме залее с киселина. На Лоренцо говори, че ще остане без майка.\" Това призна Софи Маринова с огромен страх пред в. \"България Днес\".    Маринова е под огромен стрес, откакто се разведе с мачото от Айтос. Софи и Гринго не са семейство вече два месеца.    Изпълнителката на \"Стари рани\" реши да иска развод, след като айтоският гларус системно я тормози. Чашата прелива след поредния скандал. Стига се дори до бой. Ръката на Софи е счупена. Тя на секундата заявява на Гринго, че това е краят на връзката им, и го гони от дома си.    Въпреки това бившият затворник не спира да тероризира Маринова по телефона. Той й изпраща съобщения, в които я заплашва със смърт.    \"Адвокатката ми подаде жалба в съда - разкри Маринова. - Наистина, разберете ме, много ме е шубе от този тип. Опитвам да се скрия от него. Но той ме преследва. Идва по мои участия. Гледа ме лошо. Убива ме само с поглед\", разкри изплашено Софка пред вестника.    Гринго на няколко пъти опитва да оправи отношенията с Маринова. Първите седмици след раздялата той й звъни постоянно, за да се извини. Но Софка е непреклонна.    Думите на певицата вбесяват айтоския мачо. Той полудява и обръща тактиката. Вместо извинение започва да търси отмъщение.    В началото само обикаля в заведенията, в които Софка обикновено сяда. Маринова научава от приятели, че Гринго я преследва и я чака. Затова започва да се крие. Но бившият затворник не се отказва. Той я преследва до дупка. Чака я дори пред дома й, за да види къде ще отиде.    \"И Лоренцо се страхува\", казва Софка.    Маринова вярва, че съдът ще вземе под внимание жалбата й и ще я отърве веднъж завинаги от мускулестия Гринго.    \"Няма да си наемам охрана. Кога сте ме виждали да движа с яки мъжаги, които да ме пазят. Вярвам в родната полиция. Знам, че те ще ме опазят от Гринго\", категорична е Софка.    \"Дадох му живот, какъвто винаги е искал. Чаках го да излезе от затвора. Гледах го. Но вълкът козината си мени, но нрава - не\", заключи философски Софка.    Близки до Маринова са категорични, че тя приема много тежко раздялата с Гринго. Ромската перла вярвала, че айтоският мачо е точният човек за нея. Затова в началото търпяла домашния тормоз. Маринова вярвала, че ще успее да вкара Гринго в правия път.    \"Даваше му много шансове\", категорични са от обкръжението на Софи Маринова.", "date": "2019.07.31", "title": "Софи Маринова: Гринго иска да ме убие! Страх ме е за живота ми!"}
{"url": "http://epicenter.bg/article/Izblik-na-yad--Gadzheto-na-Dzhordzh-Maykal-chupi-nared-vav-vilata-mu--arestuvaha-go/189473/10/100", "text": "Фади Фаваз, бившето гадже на Джордж Майкъл, е арестуван за нанасяне на щети на лондонска вила на починалия певец, в която той живее след смъртта му, съобщава Мирър.   Миналата седмица бяха заснети полицаи до къщата, а съседи съобщиха, че виждат мъжа, стоящ на покрива на вилата.   Пораженията върху вилата са описани като \"големи\" и се съобщава за вреди, оценени на 5 милиона паунда.   \"Мъжът е арестуван по подозрение, че е причинил голяма вреда. Той е отведен в полицейско управление в Лондон за разговор“, се казва в изявление на полицията. Последните три години от смъртта на Майкъл Фаваз живее в неговата луксозна вила и няма намерение да се изселва. След като завещанието на Майкъл беше отворено, стана ясно, че певецът не му е оставил нищо от състоянието си, оценено на 100 милиона паунда.    Източник: Канал 3", "date": "2019.07.31", "title": "Изблик на яд! Гаджето на Джордж Майкъл чупи наред във вилата му, арестуваха го"}
{"url": "http://epicenter.bg/article/Intriguvashtiyat-lyuboven-zhivot-na-Boris-Dzhonsan--2-braka--2-razvoda--4-zakonni-i-1-nezakonno-dete/189478/10/99", "text": "Ексцентричният консерватор Борис Джонсън, известен с пиперлив си език и шоуменско поведение, изпълни своята мечта от студентските години и седна в стола на съкрушената Тереза Мей.   Привърженик на твърд Брекзит, бивш кмет на Лондон, депутат и външен министър, политическите възгледи на Джонсън са, меко казано, спорни, а приликите с Доналд Тръмп – твърде много, за да не бият на очи. Включително по отношение на въпроса как изобщо този особняк със странна прическа и неадекватни медийни изяви успя да стане най-важният човек в родината си. А също и по отношение на жените.   Джонсън има бурен любовен живот, който накратко можем да обобщим с два брака, два развода, четири законни деца, едно доказано чрез съд извънбрачно дете, както и още няколко предполагаеми извънбрачни такива, многобройни афери и съвместно съжителство понастоящем с 31-годишната Кари Саймъндс, която е пиар на Консервативната партия и бивш член на екипа на политика при спечелването на кметските избори в Лондон.    Двойката ревниво пази личния си живот, а самата Саймъндс твърде рядко попада под светлините на прожекторите. Като страничен наблюдател тя изгледа как любимият й прекрачи прага на „Даунинг Стрийт“ № 10 като премиер, но сам-самичък – нещо, което се случва за първи път от 40 години във Великобритания.    Така Борис Джонсън наруши традицията премиерът да има сключен брак и ще пренапише историята, обитавайки резиденцията на министър-председателя с гаджето си. За връзката му с Кари Саймъндс, която е с 24 години по-млада, се разбра през юни, след като полицията се отзова на сигнал за шумен скандал в апартамента на двойката. Караницата беше съпътствана от крясъци, обиди и счупени предмети. Днес вече напрежението изглежда е туширано, но медиите не прпускат да припомнят ексцентричния живот на Джонсън, когото британците наричат просто „Борис“ или „БоДжо“.   През 1987-а той се жени за Алегра Мостин-Оуен, дъщеря на италианска писателка и историк в областта на изкуството. Джонсън и избраницата му са едва на 23-години и се познават от Оксфорд. И двамата са ерудирани, обещаващи младежи, а Джонсън вече развива своя проект за личен бранд „Борис“ - жокерът за неговата бъдеща политическа кариера. Техни приятели от онези години разказват, че в младото семейство често избухвали горещи разправии. Още тогава Борис демонстрирал буйния си нрав. По-късно майката на Мостин-Оуен разказва пред медиите, че дъщеря ѝ нямало как да заеме позицията на покорна домакиня и къщовница, както изисквал съпругът ѝ.   Двамата започват работа като журналисти. Борис набързо е уволнен от сп. „Тайм“ за изфабрикувана история, но бързо преминава във в-к „Дейли Телеграф“ като кореспондент по „европейските въпроси“ и двойката се мести в Брюксел. Именно тогава русокосият репортер добива популярност с репликата към своите чуждестранни колеги: „Какво става и защо пак сме против?“. Автор на редица осмиващи ЕС статии за “наложения“ размер на краставиците, бананите, наденичките и презервативите, той създава част от най-големите евромитове и твърди, че омразата му към съюза се дължи на брюкселското зеле.   Борис се чувства в свои води в столицата на ЕС, а Алегра – подтисната и отчуждена, затова тя решава да върне обратно на Острова. Разводът идва през 1993-а година, а само 12 дни след това Джонсън се жени на своята интимна приятелка Марина Уийлър. Тя е в напреднала бременност и само след 5 седмици ражда първото от общо четирите деца.   Брюксел ги събира – Борис е журналист, а Марина учи в тамошното Европейското училище, докато сестра ѝ е един от говорителите на ЕК. Марина ще завърши Кеймбридж, ще работи като адвокат по човешките права и ще остане 25 години до харизматичния Джонсън. Той пък ще влезе в политиката чрез любимата Консервативната партия, редом до бившите си състуденти от Оксфорд – Дейвид Камерън, Уилям Хаг, Джеръми Хънт и други, за да се превърне от аутсайдер в премиер, при това в най-важния момент от новата история на Великобритания.    Бракът е изпълнени със скандали за изневери от страна на Борис, включително и дело за бащинство на извънбрачно дете. Патронела Уайт, публично обявила се за метреса на Джонсън, разказва, че той не може да бъде верен само на една жена. Според нея, Борис имал, така да се каже, източни разбирания за отношенията между мъжа и жената. Изповядал полигамията, макар че никога не би го признал. Не се смятал за красавец, но определено имал успехи с жените.   През септември миналата година Уийлър и Джонсън обявиха, че се развеждат и ще продължат да споделят грижите за децата си, но „като приятели“. Двамата не посочиха причина за раздялата, но медиите загатнаха, че става дума за многобройните забежки на Борис.   Интересното е, техните семейства са в много близки отношения от поколения, като и от двата рода има представители, заемали важни длъжности в структурата на ЕС.     Джонсън дълги години внася повече цвят, отколкото сериозност в политиката. Той е особняк, необичайна фигура за политически елит. Той лети, спуснат на въже от хеликоптер, окичен с британския флаг.   Изглежда непохватен, докато спортува и кара колело. На официалния събития е небрежен – косата му хвърчи напосоки, костюмите не му стоят добре, стойката му не е изпъната, не координира добре ръцете си, когато пляска, а ръкостисканията го затрудняват. Често закъснява, позволява си доста остър език през медиите. Не яде хот-дог, защото името му звучало ужасно, но пък държи рекорд за 14 изядени понички в парламента.   Оприличава мюсюлманките на „пощенски кутии“ и пише поема за турския президент Ердоган, който прави секс с коза. Сякаш оживял герой на Удхаус, наричан „британският Берлускони“, „клоун“ и „Пинокио“, критикуван, че е самовлюбен и обсебен от манията за превъзходство, Джонсън има и многобройни фенове, особено извън консервативните среди. Те твърдят, че човек от влиятелен род, който говори пет езика плюс латински, а освен това и доктор по история, очевидно е достатъчно ерудиран, за да знае как да играе картите си. И очевидно може да чака правилния момент.   Все пак, той е премиер – нещо, за което се е борил цял живот. И докато всички се питат какви ключови решения се мътят под рошавата прическа на премиера, едно е сигурно – с БоДжо винаги е забавно. Остава да видим какво мисли приятелката му и каква роля ще избере да играе в политическото шоу на Острова. Източник: woman.bg", "date": "2019.07.31", "title": "Интригуващият любовен живот на Борис Джонсън: 2 брака, 2 развода, 4 законни и 1 незаконно дете"}
{"url": "http://epicenter.bg/article/Donald-Tramp--Branya-se-ot-falshivite-novini-v-Twitter/189416/7/0", "text": "Тук се браня от фалшивите новини, написа Доналд Тръмп в Twitter.   Американският президент обясни в профила защо е толкова активен в системата за микроблогове. \"Това е единственият начин да се защитя от журналистите. Медиите не ме отразяват обективно и заради това често се чувствам разстроен\", написа още той в акаунта си.    ", "date": "2019.07.31", "title": "Доналд Тръмп: Браня се от фалшивите новини в Twitter"}
{"url": "http://epicenter.bg/article/Izbyagalata-sapruga-na-emira-na-Dubay-poiska-zashtita-ot-London/189420/7/0", "text": "Във Върховния съд в Лондон днес продължава изслушването на съпругата на емира на Дубай, принцеса Хая. Вчера тя поиска от съда да наложи заповед за защита срещу принудителен брак.    Принцеса Хая се яви лично в съдебната зала, придружена от адвокатката си Фиона Шакълтън, която защитава принц Чарлс при развода му с принцеса Даяна. Тя поиска още мярка за защита срещу брутално поведение и настоя за попечителство над децата, предаде БНТ.    Принцесата напусна Дубай заедно с дъщеря си и сина си - на 11 и на 7 години. Адвокатите на емира на Дубай поискаха връщането на децата у дома.    Принцеса Хая е дъщеря на покойния крал на Йордания Хюсеин и шеста съпруга на Мохамед бин Рашид Ал Мактум.", "date": "2019.07.31", "title": "Избягалата съпруга на емира на Дубай поиска защита от Лондон"}
{"url": "http://epicenter.bg/article/Berlin-potvardi--Germaniya-nyama-da-se-vklyuchi-v-misiya-na-SASht-v-Persiyskiya-zaliv-/189435/7/0", "text": "Официален Берлин потвърди: въпреки призивите на САЩ, Германия няма да участва във водена от САЩ военна мисия за охрана на търговските кораби в Ормузкия проток. Съответното потвърди вицеканцлерът на ФРГ Олаф Шолц, съобщава изданието Der Spiegel, цитирано от \"Фокус\".    Шолц бе категоричен - федералното правителство отхвърля участието на Германия в американска военноморска мисия в района на Персийския залив. Самият той призна, че е „много скептично“ настроен към подобна инициатива под ръководството на Вашингтон.    Преди няколко дни стана известно , че САЩ официално са поискахали подкрепа от Германия за международна военна коалиция за защита на петролните танкери в Ормузския проток. Преди това Великобритания предложи европейска военноморска мисия за осигуряване на морския трафик в района на Персийския залив.    На въпрос дали федералното правителство вече официално е отхвърлило искането на САЩ, Шолц отговори, че позицията на Берлин по въпроса е известна „не от вчера\". „Мнозина казаха, че искаме да обсъдим с нашите френски и британски партньори как да наблюдаваме ситуацията, но никой не говореше за мисия“, припомни социалдемократът.    Морска мисия за защита на цивилното корабоплаване в региона на Персийския залив може да доведе до изостряне на ситуацията в региона. „Най-лошото би било истински военен конфликт там, тогава корабоплаването наистина би било в опасност\", предупреди Шолц.    Дори бившият канцлер Герхард Шрьодер (ГСПД) отхвърли идеята. Германия не бива да бъде въвлечена в конфликта между САЩ и Иран, категоричен бе политикът. „Това би било последващо легитимиране на войната в Ирак\".    През 2003 г. Шрьодер, като канцлер, не отговори на искането за германско участие в американската инвазия в Ирак. По това време САЩ бяха сформирали „коалиция на желаещите“.    Откакто САЩ се отказаха от международната ядрена сделка с Иран, напрежението в региона на Персийския залив нараства с всеки един изминал месец. От началото на май има серия инциденти, свързани с кораби, за които Вашингтон обвинява Иранската революционна гвардия. На 20 юли в Ормузкия проток между Персийския и Оманския залив, Иран задържа британски танкер.  ", "date": "2019.07.31", "title": "Берлин потвърди: Германия няма да се включи в мисия на САЩ в Персийския залив "}
{"url": "http://epicenter.bg/article/Turtsiya-prehvarlya-spetsialni-chasti-i-voenna-tehnika-na-granitsata-sas-Siriya-/189443/7/0", "text": "Турция прехвърля специални части и военна техника на границата със Сирия. Колона от 12 камиона с бойци от различни воински части на Турция е достигнала района на Джейланпинар в провинция Шанлиурф, съобщават Анадолската агенция и \"Фокус\".    Спецчастите ще попълнят редиците на военнослужещите, разположени край турско-сирийската граница. Колоната се е придвижвала съпровождана от силите на жандармерията и полицията, отбелязва още турската държавна агенция.    Турция ще продължи борбата с местни и чуждестранни терористични групи с решимост и ще предприеме необходимите предпазни мерки, за да осигури обезопасяването на границата си, се казва в съобщение след продължилия 6 часа Съвет за национална сигурност на Турция, пише електронното издание на вестник Sabah.    На председателстваната от президента Реджеп Таийп Ердоган среща са обсъдени редица въпроси, включително операциите срещу терористичната групировка ПКК и нейната сирийска издънка „Отрядите за народна самоотбрана“ (ОНС), връзките с НАТО и настоящата ситуация в Източното Средиземноморие.    Контратерористичните операции „Нокът“ и „Нокът 2“ в Северен Ирак ще продължат до пълното ликвидиране на терористите, се казва в публикуваното след съвещанието съобщение, където се добавя, е Турция ще наблюдава отблизо събитията във връзка с убийството на турския дипломат Осман Кьосе в Ербил, Иракски Кюрдистан.    На срещата е повторено неодобрението на Турция за предоставената от западните страни помощ за ОНС, за която, според изданието, се знае, че използва деца за терористичните си дейности.    В отделно изявление Съветът за национална сигурност заключва, че изключването на някои високопоставени фигури от ОНС и Фетулахистката терористична организация (ФЕТО) от списъка на издирваните терористи причинява сериозни щети на основополагащите принципи на Интерпол.    В изявлението се потвърждава и решимостта на Турция да продължи да се стреми към създаване на „коридор на мира“ чрез почистване на терористите от сирийската гранична зона на фона на нарастващите заплахи срещу страната.    Що се касае до отношенията с НАТО, в съобщението се отбелязва, че Турция изпълнява своите ангажименти и очаква от съюзниците да правят същото по отношение на стратегическото партньорство, отбраната и сътрудничеството в сигурността.    Съветът за сигурност също така изрази позицията на Турция по отношение на Кипър, като заяви, че страната поддържа принципна позиция към защита на своите права и интереси, както и тези на турците киприоти в Източното средиземноморие според международното право.   ", "date": "2019.07.31", "title": "Турция прехвърля специални части и военна техника на границата със Сирия "}
{"url": "http://epicenter.bg/article/Ekshumirat-ostankite-na-gangstera-Dzhon-Dilindzhar--may-ubili-drug-/189465/7/0", "text": "Тялото на известния през 30-те г. на XX век гангстер Джон Дилинджър ще бъде ексхумирано през септември в гробище в Индианаполис, повече от 85 г. след убийството му от агенти на ФБР, предава Канал 3.    Изваждането на останките му може да хвърли светлина върху конспиративни теории, че мъжът, смятан от някои за герой по време на Голямата депресия, не е погребан във въпросния гроб, заяви Сюзън Сътън, историк от Индиана. Сред една от версиите Дилинджър е измамил ФБР и агентите са убили погрешен човек.    Здравният департамент на щата даде разрешение за ексхумацията по искане на племенника на гангстера Майкъл Томпсън. В разрешението не се посочва причина за искането. Това обаче може да се окаже трудна задача, защото гробът се намира под много здрава бетонна плоча, направена от бащата на покойния дни след погребението.    \"Всъщност семейството имало предложения да им платят, за да извадят тялото и да го показват публично“, разказа Сътън. Бандата на един от най-известните престъпници в Америка е обвинявана в убийството на 10 души по време на кръвопролитни банкови обири в Средния Запад през 30-те години.    Дилинджър обаче никога не е бил осъждан за убийство. В неговия образ през 2009 г. се превъплъти Джони Деп във филма \"Обществени врагове“.    Гангстерът е прострелян фатално от агенти на ФБР през юли 1934 г. в Чикаго, след като е предаден от жена, станала известна в пресата като Дамата в червено.  ", "date": "2019.07.31", "title": "Ексхумират останките на гангстера Джон Дилинджър, май убили друг "}
{"url": "http://epicenter.bg/article/Tramp-likuva--Sadat-othvarli-iska-na-demokratite-za--quot-sgovor-s-Rusiya-quot--/189467/7/96", "text": "мерикански съд приключи делото, по което демократите обвиняваха Русия, ГРУ и предизборния щаб на Доналд Тръмп в хакване на сайта на партията по време на кампанията за президентските избори през 2016 г. Информацията за това следва от съдебните документи, предадоха световните агенции.    \"Съдът разгледа доводите на всички страни ... Аргументите или нямат правна тежест, или нямат стойност. По гореописаните причини втората изменена жалба на НКДП (Национален комитет на Демократическата партия.) беше отхвърлена ... Съдебният секретар беше инструктиран да прекрати това дело\", се казва в съобщението.    Припомняме, че през април 2018 г. Демократическата партия на САЩ заведе дело, включително срещу правителството на Русия, ГРУ, както и предприемачите - баща и син Агаларови. Те бяха обвинени в участие в хакерски атаки през 2015 и 2016 година.    Президентът на САЩ Доналд Тръмп нарече важно събитие решението на американския съд да отхвърли иска на НКДП за предполагаема „руска намеса“ в президентските избори, проведени в САЩ през 2016 г.    Според Тръмп това решение слага край на \"лова на вещици\", раздухан от демократите в САЩ. Президентът сподели мислите си в Twitter.    „Това е наистина важно събитие, като се има предвид, че говорим за много уважаван съдия, назначен от [бившия] президент [Бил] Клинтън“, подчерта той.    По-рано Министерството на правосъдието на САЩ публикува редактирания доклад на специалния прокурор Робърт Мълър. В него бе потвърдено, че \"нито един американец\", включително от централата на Доналд Тръмп, не е бил в сговор с Русия по време на президентските избори през 2016 г.    Източник: БЛИЦ  ", "date": "2019.07.31", "title": "Тръмп ликува: Съдът отхвърли иска на демократите за \"сговор с Русия\" "}
{"url": "http://epicenter.bg/article/Razprostraniha-skandalen-zapis-na-Ronald-Reygan-/189475/7/96", "text": "Скандален аудиозапис на Роналд Рейгън беше публикуван в САЩ. Считаният за един от най-успешните и уважавани президенти на страната е записан да прави силно расистки и ксенофобски изказвания, предаде Нова тв.    В разговор с друг държавен глава - Ричард Никсън, Рейгън нарича делегатите на африканските страни в ООН \"маймуни, които още не са свикнали да носят обувки\". Повод за гнева на Рейгън е гласуване в Генералната асамблея на ООН, в което африканските държави гласуват срещу САЩ.    Записът целенасочено е скрит от обществеността, пишат журналистите, които са го намерили. Публикацията е част от горещия дебат, който върви в момента, за това дали настоящият президент Доналд Тръмп е расист или е несправедливо обвинен в това.  ", "date": "2019.07.31", "title": "Разпространиха скандален запис на Роналд Рейгън "}
{"url": "http://epicenter.bg/article/Putin-naredi-na-armiyata-da-se-vklyuchi-v-gaseneto-na-sibirskite-pozhari-/189480/7/97", "text": "Руският президент Владимир Путин нареди на Министерството на отбраната на страната да се включи в гасенето на пожарите, които бушуват в Сибир. Това съобщиха от пресслужбата на Кремъл, предават РИА Новости и Агенция \"Фокус\".    Ведомството ще изпрати към Краснодарския край десет самолета Ил-76 и десет вертолета на военно-транспортната авиация, оборудвани с водни устройства.  Към момента екипите на армията получават своите инструкции и завършват подготовката. Те нееднократно са участвали в спирането на огнища в различни региони на Русия, припомня агенцията.    В същото време изпратеният по-рано контингент в Иркутска област ще продължи своята работа докато държавният глава не ги отзове.    Медията припомня, че пожарите избухнаха преди около седмица, а в Иркутска област, Краснодарския край, два региона на Бурятия и пет на Якутия е въведено бедствено положение. Към момента стихията обхваща почти три милиона хектара от тайгата.  ", "date": "2019.07.31", "title": "Путин нареди на армията да се включи в гасенето на сибирските пожари "}
{"url": "http://epicenter.bg/article/Sled-seriala--Chernobil--Turizmat-v-Litva-e-vav-vazhod/189481/7/0", "text": "Минисериалът на HBO за ядрените кошмари от съветската ера   по цял свят към катастрофата в Чернобил през 1986 г. и стимулира туризма в Литва. Балтийската страна, където бе заснет \"Чернобил\", се превърна в дестинация на така наречения   след излъчването на сериала по телевизията по-рано тази година. В атомната електроцентрала \"Игналина\" Михаил Нефедиев гледа мрачно редицата мигащи зелени светлини на контролното табло, когато поредната група любопитни посетители нахълтва в неговото царство. 64-годишният инженер им обяснява с подобния реактор, избухнал в Чернобил, Украйна, преди 33 години. АЕЦ \"Игналина\" е от същия модел като тази в Чернобил. Изградена е по същите планове и има  с водно охлаждане и графитен забавител и с възможност за достигане на мощност от 1500 мегавата. \"Игналина\" бе изведена от експлоатация преди десетилетие. Затварянето и прекратяването на работата й бяха ключови условия за влизането на Литва в Европейския съюз през 2004 г. През 1986 г., Литва, която тогава е част от СССР, е една от републиките, засегнати от ядрената катастрофа. Хиляди са изпратени в Чернобил да се справят с последиците от катастрофата, като мнозина от тях умират. Днес, ядрената катастрофа помага на Литва д Популярният сериал \"Чернобил\" продължава да подтиква любопитни зрители да посетят местата, където е сниман филмът, в столицата Вилнюс и в \" \", където нажежени уранови пръти се охлаждат в бетонни басейни. Централата, която продължава да е отворена за туристи, е привлякла 2240 посетители през миналата година, а до настоящия месец през тази година - 1630 души. Служителите в централата уверяват, че интересът към нея нараства. \"Направиха добър филм, предполагам. Случилото се преди много време обаче не ни засяга сега. Мисля, че да гледаме назад не е добре\", казва Нефедиев, след като е обяснил (на туристите) как е експлодирал реакторът тип РБМК. Туристите, които посещават разположената на брега на Балтийско море страна с население от три милиона души, за да видят местата, където е сниман сериалът на Ейч Би О, първо посещават музея на   където са заснети сцените с разпитите. Туристите отиват в квартал от съветската епоха със сиви панелени блокове, построен в средата на 80-те години и приличащ на Припят, градът, обслужвал Чернобилската АЕЦ. \"Хората идват да видят тези места, които ние никога не сме рекламирали. Доста ново и необичайно е да ги видиш не в Стария град да снимат бароковите църкви, а да си правят селфита тук\", казва Инга Романовскене, главен мениджър в агенцията \"Посети Вилнюс\" (Go Vilnius). Литва, която и преди това бе популярна дестинация за снимане на филми, получи икономически ползи от минисериала на Ейч Би О. Общата сума на чуждестранния капитал, инвестиран в снимане на филми, достигна миналата година 45,5 милиона евро. След атракциите във Вилнюс, ядрените туристи могат да пътуват 160 километра на север и да направят  . Дават им се дозиметри, пластмасови каски, бели дрехи и обувки преди да тръгнат по лабиринта на дългите, слабо осветени коридори, реакторни зали, помещения с турбини и контролния център с червения бутон, натиснат точно преди експлозията. Мобилните телефони, камерите, храненето, пиенето и пушенето са строго забранени. Обиколката на централата струва по  и билетите до Коледа са  , заяви Наталия Сурвила, говорителка на централата \"Игналина\". 49-годишната психотерапевтка Лин Адамс от Великобритания е дошла да види всичко със собствените си очи.   \"Чувството всъщност е сякаш си в една от сцените.  Спомням си, че съм чувала за Чернобил по новините, но ми стана много по-интересно какво се е случило, след като гледах сериала. Така че си мисля, че той пробуди у мен интерес, за който към онзи момент не си давах сметка\", каза Адамс след посещението на квартала от съветската епоха, използван от Ейч Би О за заснемане на сцените в Припят. Антанас Турчинас е сред хората, изпратени в Чернобил няколко седмици след катастрофата. Той се надява шумът, вдигнат от сериала, да доведе до по-добра грижа за оцелелите. \"Този филм събуди стари спомени. Емоциите са много силни, защото през 1986 г. не знаехме срещу какво се изправяме. Щастлив съм, че съм още жив\", казва той.   Източник: Дарик", "date": "2019.07.31", "title": "След сериала „Чернобил“: Туризмът в Литва е във възход"}
{"url": "http://epicenter.bg/article/Mariya-Zaharova--Parizh-nyama-pravo-da-uchi-Moskva-na-proportsionalni-reaktsii-na-protestite-/189485/7/97", "text": "Официалният представител на Министерството на външните работи на Русия Мария Захарова, че Париж не трябва да учи Москва как да реагира пропорционално на протести, особено предвид твърдите методи на френската полиция спрямо участниците в акциите на „жълтите жилетки“, предават ТАСС и Агенция \"Фокус\".    По-рано от МВнР на Франция отбелязаха в „Туитър“, че „има значителен брой арестувани и задържани“ по време на несанкционирания митинг в Москва на 27 юли.    „МВнР на Франция се загрижи за протестите в Москва. Същата тази Франция, в която почти цяла година се водиха бойни действия между манифестанти и полиция – именно така описват ситуацията самите французи“, написа във „Фейсбук“ Захарова.    Говорителката на руското дипломатическо ведомство припомни, че по официални данни по време на протестните акции във Франция са загинали 11 души, 2500 души от редиците на „жълтите жилетки“ са били ранени, а около 9 хиляди са задържани.    По нейните думи, френските власти „са изпробвали на населението всички видове репресивни методи на въздействие - от сълзотворен газ, шумови гранати и водни оръдия до масови задържания и арести“ и припомни на МВнР на Франция, че министърът на вътрешните работи на страната е говорил по този повод буквално следното: „Ние не възнамеряваме да защитаваме реда в републиката с празни приказки“.    „След това Париж няма право да учи когото и да било на пропорционална реакция“, подчерта Захарова.    Тя отбеляза още, че правозащитниците от другите западни страни не са призовавали Париж по време на протестите да се поправи и да започне да се отнася хуманно към собственото си население.  ", "date": "2019.07.31", "title": "Мария Захарова: Париж няма право да учи Москва на пропорционални реакции на протестите "}
{"url": "http://epicenter.bg/article/Georgi-Markov--Merkel-i-Orban-shte-se-sreshtnat-na-znakovata-data-19-avgust/189452/11/34", "text": "  Да, бях адвокат в съдебна ваканция и бях в Унгария заедно с дъщеря ми и със съпругата ми в къщата на нейните родители. Помня, че известната улица „Ваци” беше изпълнена с туристи от ГДР, още пред очите ми е гледката как ръфаха kukorica (царевица), която струваше 7 форинта, колкото един билет за метрото. Източногерманците идваха в Унгария с надеждата да преминат на запад, през австрийската граница, която символично беше прерязана от унгарския външен министър Гюла Хорн и австрийския му колега Алоис Мок още юни месец. От „Свободна Европа” вече знаеха, че унгарските гранични полицаи няма да употребят огнестрелно оръжие и сила.   Спомням си добре датата 19 август 1989 г., когато по телевизията със съпругата ми видяхме т.н. пикник или по-точно Паневропейски пикник в град Шопрон. Бил съм многократно в Шопрон, един изключително красив град на самата граница с Австрия, провинция Бургенланд. Пикникът беше организиран със съгласието на реформаторското правителство на Унгария, като в основата стоеше Ото фон Хабсбург, наследник на австро-унгарската корона, който по онова време беше лидер на паневропейското движение и евродепутат. Участваха и опозиционни лидери, включително и от партията на Виктор Орбан – „Фидес”. Видяхме с очите си как от хълмовете изскочиха няколко хиляди източногерманци, от които имаше и майки с бебешки колички, и атакуваха границата с Австрия. Не бяха спрени, преминаха на Запад, в Австрия.   Така, на 11 септември Унгария вече официално отвори границата с Австрия и около 15-20 000 източногерманци преминаха на Запад. Спомням си, че след това се върнах в София и в сладкарница „Феята” дадох една „пресконференция”, на която казах: „Момчета, свърши се с комунизма, унгарците отвориха границата с Австрия”.   - Да, ще има много знакова среща на германския канцлер Ангела Меркел и унгарския премиер Виктор Орбан. Меркел ще пристигне директно в Шопрон. Помня, че при последното си посещение в Унгария тя каза: „Данке унгарн, първата тухла от Берлинската стена падна при вас!”. Срещата е знакова и поради факта, че самата Меркел, която е четири пъти канцлер на Германия, е източногерманка и много добре знае за тези събития, а на 16 юни 1989 г. Орбан вече беше изнесъл знаменитата си реч на Площада на героите в Будапеща, с която призова за свободни избори и напускане на съветските войски на страната.   - Да, така е. Той вече се видя с полския премиер Моравецки и с чешкия премиер Бабиш. Но срещата с Лайен е много важна, защото ако не беше партията „Фидес” на Орбан със своите 13 евродепутата при гласуването в ЕП, тя нямаше да бъде избрана.   - Бъдещето на ЕС. Преди няколко дни в Трансилвания Орбан изнесе поредната си реч пред десетки хиляди етнически унгарци в Румъния, на която ясно каза, че Унгария ще отстоява християндемокрацията, а не либералната демокрация, че страната няма да се съгласи на погазване на националния суверенитет и национална идентичност и ще продължи да е срещу миграцията. Очевидно, Фон дер Лайен ще научи, че Вишеградката четворка вече няма да се подчинява на заповедите на Франция и Германия, както пролича при бламирането на Тимерманс, а преди това и на Вебер.   Орбан ще настоява, че не може да има двойни стандарти, при които едни страни да бъдат толерирани, че спазват върховенството на закона, а всъщност не го спазват. Най-пресният пример е Германия, която допусна чрез призива на Меркел: „Елате, ще се справим” един милион мигранти да прекосят незаконно границите на десетки суверенни държави. С това митът за реда и законността на Европа рухна. Използвам случая да кажа за голямата трагедия, която наблюдавам всяка вечер по унгарската телевизия за ислямиста, който бутна под минаващ влак малолетно детенце във Франкфурт. Целият град сега е в стрес. Коментаторите казват, че всички жители на града са пребледнели. На този фон е безсрамие, че правният отдел на ЕК готви документ, който да задължава страните-членки да приемат Пакта за миграция на ООН. Това беше разкрито от външните министри на Австрия и Унгария и стана голям скандал. Не може \"върховенството на закона\" да е \"бухалка\" на брюкселския неолиберален елит срещу консервативните правителства на Полша и Унгария. Що за върховенство на закона е трепането на малолетни в Западна Европа и то от ислямистки терористи, пуснати на свобода от съда? Прав е Орбан като сочи за пример Финландия, която няма конституционен съд, тоест орган, който да следи за върховенството на основния закон, но никой не се занимава с нея.   - Трябва да е луда, за да се яви на избори, които ще загуби и вместо Манолова ще я кръстят Костинбродска. Считам, че е умна жена, много добър Омбудсман е, за което няколко пъти в Парламента съм я поздравявал за нейната дейност.   Считам, че на 30-тата юбилейна година от демократичните промени София – градът, от който тръгнаха промените, няма да допусне подкрепен от социалистите кандидат да стане кмет. Да не говорим, че ГЕРБ видимо промени София и дори тези, които не обичат партията ползват благата – и метрото, и зала „Арена Армеец”, и всички, вкл. и редовите социалисти, се разхождат по обновения бул. „Витоша”. Така, че мисля, че разумът ще надделее и тя ще си остане Омбудсман. Разбира се, не е изключено и някой ден да се върне в политиката, както се казва: що е време, все пред нея.   Спомням си, че веднъж в Парламента тя ми разказа каква силна реч е направила по въпроса за стандарта на храните на форум на Вишеградците в Братислава. Орбан лично я е поздравил. Тогава тя ми каза колко е била впечатлена от унгарския премиер. Това е удобен повод да ѝ кажа да се учи от Орбан на търпение (8 години Орбан бе в опозиция) – все някога ще й дойде време да се върне в политиката. Едно сегашно включване ще припомни цялата сага Костинбродска афера, което няма да е в нейна полза. Не ми е работа да ѝ се бъркам, но доколкото си спомням независимо, че бе острието на опозицията и на практика Борисов я назначи за Омбудсман, НО ЗА ПЪЛЕН МАНДАТ, а не до кметските избори в София.    - Точно около 11 септември т.г. - 30 години от падането на първата тухла от Берлинската стена в Унгария.   ", "date": "2019.07.31", "title": "Георги Марков: Мая Манолова трябва да е луда да се яви на кметски избори, които ще загуби!"}
{"url": "http://epicenter.bg/article/Dinko-Dinev-i-Yordan-Dinev---Predpriemachite--koito-davat--a-ne-vzemat-ot-darzhavata/189459/11/0", "text": "Една провинциална компания нарушава статуквото през последните 30 години на преход, през които държавно имущество за милиарди преминава в частни ръце, а хиляди законно и незаконно се обогатяват. Това е „Диневи груп“ на двама братя-предприемачи Динко Динев и Йордан Динев. Те са я създали през 1989 г., издигнали са я до върховете на българския бизнес, но до този момент нямат общ бизнес с държавата! А това наистина е прецедент.  Нека огледаме едрия роден бизнес. Повечето негови представители  директно или индиректно са обвързани с държавата. Или чрез приватизация на държавно имущество, или чрез заменки на апетитни терени, или с обществени поръчки и европроекти, гарантирани от хазната, тоест – с нашите пари, или чрез изграждане на инфраструктура, финансирана пак с нашите данъци.    Разбира се, че не е престъпление бизнесът да си сътрудничи с държавата. Но когато това става във време на мащабно разпределение на държавна собственост, обикновено това сътрудничество се подлага на съмнение и това са най-внимателните думи, които могат да се кажат за този процес в България. Голямата част от българите го наричат „Голямото разграбване на държавата“. Именно заради това двамата предприемачи от Свети Влас изпъкват на фона на българския бизнес. Колко от големите български компании могат да кажат за себе си това? Има и още нещо.    Още тогава те публично се обявяват за създаването на културно-исторически  туризъм в България и опитват да го прилага в практиката. Двамата дават поредица от интервюта, в които посочват, че това е единственият начин България да развие качествен туристически продукт, който ще привлече в страната елитни и богати, а не бедни туристи. За съжаление, в поредицата български правителства на прехода няма кой да им обърне внимание. Единственият им съюзник в това отношение бе историкът Божидар Димитров.   Фондация „Българска памет – Братя Диневи“ и оглавяваният от Божидар Димитров НИМ разгръщат мащабна дейност за налагането на идеята за културно-исторически туризъм. Те организират десетки конференции, правят множество изложби и гостувания на експонати на НИМ по морето. Идеята им е, че когато чуждестранните туристи не могат да отидат до българските музеи, то музеите трябва да отидат при тях.    . И това се признава от по-голямата част от българския духовен и бизнес елит.   често казваше за братя Диневи:    Построените от тях християнски храмове и войнишки паметници вписват имената им в списъка на най-големите български дарители   като братята Христо и Евлоги Георгиеви, д-р Петър Берон, Димитър Ценов.                 :        На 1 август1989 г. две момчета от бургаското селце Влас създават компания “ДИНЕВИ груп”. Още в началото на 90-те години никому неизвестните младежи се очертават като лидери в сферата на прохождащия туризъм. Компанията им  инвестира в изграждането на курортни селища, сухопътна и морска инфраструктура.  Заедно с това още през 1990 година братя Диневи започват да подпомагат БПЦ и Българската армия, българската духовност.     30 години по-късно, на 1 август 2019 г. строително-инвестиционната компания \"ДИНЕВИ Груп\" отбелязва своя  юбилей. Време, през което двамата братя от Свети Влас успяха не само да превърнат името си в запазена марка, но и да наложат семплото градче като елитен европейски курорт. Позиционираха се като лидери и затвърдиха репутацията си във високия сегмент на пазара на недвижими имоти. Динко и Йордан Диневи са първите, които развиват модела „втори дом“ край морето и го превръщат в успешен бизнес. Инвестират в затворени комплекси с напълно изградена инфраструктура, продават жилищата в тях и се ангажират с управлението, стопанисването и отдаването под наем на ваканционните имоти. И двамата вярват, че са успели, защото са имали визията, амбицията и хъса да рискуват. „Просто уловихме свободната пазарна ниша за онези години и имахме пазара“, казват те и сега, 30 години по-късно, вярват, че са заложили на печелившата карта. Ако трябва да започнат отначало, стъпките ще са същите, но вече през призмата на опита, знанията и научените уроци.   Бизнесът с ваканционни комплекси се разрастна неимоверно, но предприемачите намериха успешната формула не само да останат в него, въпреки динамичната бизнес среда, но да надграждат и разширяват територията си. И те имат своето обяснение – постоянство и честно отношение към клиента.   Създават свой модел на работа, който да отговаря на нуждите на клиентите. Доверяват се на традициите и опита, но в същото време са достатъчно гъвкави, за да възприемат новостите и да се възползват от тях. Компанията се стреми да предлага оригинални и модерни решения, ориентирани към специфичните нужди на клиентите.   Следват принципна ценова политика, която е свързана с устойчивото развитие на бизнеса. Това е и причината компанията да остане незасегната от кризите през последните 10 години.   За разлика от много предприемачи държат високи цени, защото луксозните имоти с напълно изградена инфраструктура винаги се търсят. “Руснаците продължават да ни предпочитат като дестинация”, казва Йордан Динев, но допълва, че през последните години се наблюдава ръст в продажбите на вътрешния пазар. И двамата са категорични, че туризмът през 21 век продава преживявания, а не дестинации. Така на туристическата карта на България намира своето място ДИНЕВИ Ризорт - комбинацията на туристическа дестинация с градска инфраструктура. Фокусират изцяло вниманието си върху идеята да предлагат услуги с добавена стойност, които привличат платежоспособни туристи. А те искат само едно – безкомпромисно качество, перфектен сервиз и възможности за развлечение.   Смело можем да кажем, че ДИНЕВИ Ризорт прекрои представите за луксозен курортен комплекс. Съчетава по естествен начин предимствата на ваканционните морски имоти с удобствата на градските такива. Цялостният си облик получи с изграждането на яхтеното пристанище, което се превърна във витрина на туризма и емблема на родното Черноморие. Днес комплексите са вече над 40, всеки от тях има свой облик и оригинална архитектура. Свързани са помежду си с модерна инфраструктура, озеленени и осветени търговски улици, бутици, ресторанти и заведения, супермаркети, медицински центрове, кътове за почивка и безброй възможности за развлечения.   Диневи не спират да инвестират средства в подобряване на инфраструктурата и с находчиви решения ежегодно обновяват модерния облик на курорта. Миналата година плажът Венид бийч бе оценен в Топ 20 на най-добрите плажове в света от първата в света платформа за оценка и сравнение на плажовете . Те са проучили 1595 плажа с обща дължина 14 хил. километра в 52 туристически региона в цял свят.   Изграденият от тях Амфитеатър „Арена“се превърна в лятната културна столица, където ежеседмично гостуват театрални формации и музикални групи, провеждат се редица международни фестивали. Алея на народите е другият притегателен център, който обединява барелефите на български и чужди национални герои, изиграли роля в историята на България. В центъра на комплекса се издигат 5-метровият бронзов паметник на кан Тервел и църквата Свети Власий, осветена лично от Вселенския патриарх Вартоломей. Струва си да наблегнем на забележителното в случая е, че държавата и общината нямат и една вложена стотинка в цялата тази инфраструктура. Сами изграждат всичко. ", "date": "2019.07.31", "title": "Динко и Йордан Диневи - предприемачите, които дават, а не вземат от държавата"}
{"url": "http://epicenter.bg/article/The-Economist--Predi-vek-Atatyurk-vkara-Turtsiya-v-Evropa--dnes-Erdogan-ya-vadi-ottam-/189477/11/33", "text": "Мустафа Кемал Ататюрк вкара Турция в Европа и като цяло в Запада след разпада на Османската империя. Около век по-късно Реджеп Тайип Ердоган обръща този процес, пише британското издание The Economsit в коментар, представен от Агенция \"Фокус\" без редакторска намеса.    Действията на турския президент придвижиха страната по-близо до източните ѝ съседи и направиха желанието на Анкара за членство в ЕС да изглежда като шега. А два скорошни случаи направи ситуацията още по-лоша – на 12 юли Анкара закупи руски системи С-400, а на 15 юли ЕС наложи санкции върху страната заради сондажите край о. Кипър, чиято северна част остава контролирана от Турция.    Че ЕС не успя да спре отклоняването на близкия си съсед е жалко. В някои случаи съюзът преговаряше успешно с Турция, какъв например бе случаят с мигрантската криза, когато Турция се съгласи да действа като гранична охрана на Съюза срещу пари и издаването на визи. В определени моменти европейските лидери си прехапваха езиците и не казваха нищо, гледайки как Турция се движи към авторитаризъм. В други пък ЕС заемаше доста критична позиция, говорейки за Мала Азия и невъзможността на Анкара да влезе в Съюза. Резултатът може да се представи чрез метода на моркова и тоягата – недостатъчно голям морков, че да примами Турция обратно, нито пък достатъчно здрава тояга, която да върне страната в правия път.    Да вземем например случая с Кипър. Според Турция, откритите наскоро залежи на газ са в териториалните води на Турска Република Северен Кипър. ЕС от своя страна не признава тази държава, което прави трите турски сондажни кораби в островните води нелегални и намиращи се в икономическата зона на Република Кипър. А наложените санкции от Брюксел бяха жалки – намаляване на финансовата помощ за Турция и спиране на някои преговори на високо ниво. Анкара ги определи като „маловажни“ и се закани да изпрати още един кораб.    Европейските официални лица ни предлагат две оправдания. Първият е, че Европа се нуждае от сътрудничеството на Турция по въпросите в миграцията и тероризма, така че Европа трябва да се отнася към Анкара деликатно. Ердоган може да е труден партньор, но сегашната ситуация в по-добра от хаос, а турският президент се възползва от този страх и заплаши на 22 юли да пропусне вълни мигранти към Европа.    Второто оправдание, което е по-близо до истината, е че ЕС не разполага с културата и лостовете, нужни да връщането на Турция обратно. Европа е твърде разделена, за да наложи своята воля убедително. „Ние все още нямаме реално и действащо решение на масата“, отчайва се Асли Аидинтасбас от Европейския съвет за външнополитически връзки.    И все пак нито едно от двете оправдания не изглежда убедително. Да се държи Турция на една ръка разстояние, докато се чака да свърши времето на Ердоган, не служи на европейските интереси. Икономиката на страната се намира на ръба на пропастта, наречена криза на валутата. Кипърското правителство, страхуващо се от ескалация на напрежението, търси нови преговори, а руската сделка с Анкара е заплаха за западната сигурност.    „Ердоган е използван от Путин срещу НАТО“, изтъкна Марк Пиерини, бивш посланик на ЕС в Анкара. Хаотична, отдалечена Турция едва ли ще бъде достоен партньор на Съюза по който и да е въпрос – от миграцията до борбата с тероризма.    Освен това възгледът, че ЕС не е способен да концентрира действията си на международната сцена, вече не е валиден. Съюзът израсна в последното десетилетие след като икономически, мигрантски и кризи на безопасността го накараха да се състезава със световните сили. Наложи санкции на Русия заради действията ѝ в Украйна, отне монополните практики от американски технологични гиганти и запази дисциплината си на брекзитския фронт. А най-добрият пример за реалната политика на ЕС е именно сделката с Ердоган – той се съгласи да споразумението не от добра воля, а защото Европа има лостове над него – твърда валута и визов режим.    Ердоган е по-слаб, отколкото изглежда. Неговият рейтинг пада, а по време на пролетните избори неговата Партия на справедливостта и развитието загуби контрола над три от най-големите града, включително Истанбул. Али Бабакан, негов бивш вицепремиер, напусна формацията и създаде своя такава, а друг негов приближен – Ахмет Давутоглу, е вероятният следващ. А скоро Турция може да се нуждае от международна икономическа помощ. Тук е мястото да припомним, че БВП на ЕС е 24 пъти по-голям от турския.    За да се пречупи Ердоган, може да е нужно да се формират санкции по модела на тези срещу Русия. А след това тяхното смекчване би послужило за да седне турският президент на масата на преговорите. Икономическа подкрепа, ново митническо споразумение, нов визов режим и отношенията между кипърците може да бъдат обсъдени и решени.    Европа се движи към по-голяма роля в Света. Но ако въпреки всички моркови и тояги, с които разполага, тя губи контрол над директен съсед и възможен нов член. Турция е приоритет за ЕС. Както и тест.  ", "date": "2019.07.31", "title": "The Economist: Преди век Ататюрк вкара Турция в Европа, днес Ердоган я вади оттам "}
{"url": "http://epicenter.bg/article/Biznesat--Svinskoto-meso-u-nas-shte-poskapne-oshte-poveche-/189431/4/0", "text": "За по-малко от месец цената на свинското месо у нас се е покачила между 25 и 30 процента, а до есента може да скочи с още до 15 на сто. Това прогнозира пред БНР Румен Андреев, изпълнителен директор на едно от най-големите предприятия за производство и преработване на свинско месо у нас.    По думите му поскъпването се дължи не само на все по-разпространяващата се зараза от африканска чума по свинете и умъртвяването на хиляди животни, а и на световните пазари.    „Много е важно да няма паника сред населението, за да не спадне консумацията. Другото, което е много важно да се разбере - неизбежно е поскъпване на цените, което поскъпване е свързано със събития, които се случват в цял свят, а не само в България. Китай като страна, която е най-голям консуматор на свинско месо, унищожи половината от поголовието си - те започват да внасят много месо от Европа, което ще повлияе върху цените“, коментира Андреев.    Според него, ако не се вземат бързи и адекватни мерки, страната ни ще загуби един цял отрасъл.    „Последните години българското свиневъдство се развиваше, а поголовието в България се увеличаваше, така че много е важно да се вземат бързи и адекватни мерки, за да не загубим цялото свиневъдство в България,“ обобщи Румен Андреев.  ", "date": "2019.07.31", "title": "Бизнесът: Свинското месо у нас ще поскъпне още повече "}
{"url": "http://epicenter.bg/article/Zaradi-Afrikanskata-chuma--Obyaviha-bedstveno-polozhenie-v-Oblast-Silistra/189434/4/0", "text": "Обявиха бедствено положение до понеделник в Oбласт Силистра заради африканската чума. Решението е взето на заседание на Областния щаб, предаде Нова телевизия. Конкретният повод е случаят в индустриален свинекомплекс в с. Попина, община Ситово, за който са положителни пробите от Национална референтна лаборатория. В засегнатия свинекомплекс се отглеждат 17 000 животни. Това е четвъртият случай на потвърдено огнище със заболяването в индустриална ферма и първи за областта.   Организиран е 12-часов официален контрол във всички кланици за свине на територията на страната, както и охрана от страна на ОД на МВР в часовете, в които няма нейни представители. В свое писмо министърът на земеделието, храните и горите е уведомил регионалните институции с взетите от Централен епизоотичен съвет решения.   Сключен е договор с фирма за дезинфекция на местата, където ще бъдат умъртвявани и загробвани животните. Хранителните продукти, които са конфискувани на ГКПП \"Силистра\", в четвъртък ще бъдат депонирани.   Относно предстоящото загробване от общините Ситово (в село Попина Басейнова дирекция е одобрила терена) и Силистра (два варианта в село Ветрен и един в село Майор Ценович) са определени общински имоти, които по предварителни сведения покриват всички изисквания, но тепърва ще бъдат утвърждавани от съответните институции и се очаква още утре да има одобрени терени за площадки за загробване.   За трите кланици – в Дулово, Тутракан и Ситово, ще бъде осигурена охрана, съгласно заповедта на изпълнителния директор на БАБХ. На територията на свинекомплекса в с. Попина функционират три контролно-пропускателни пункта – на входа и изхода, и в 3-километровата зона – на изходите за с. Гарван и с. Поляна. Охрана ще бъде осигурена и на входа и изхода на площадките за унищожаване и загробване.   На ГКП „Силистра” се извършва дезинфекция на всички превозни средства. Съвместно със служителите на ОДБХ се правят проверки на багажа на пътниците и се конфискуват хранителни продукти.   Определена е 20-километрова санитарна зона около всички 62 регистрирани свинекомплекса в страната, в които няма африканска чума по свинете (АЧС). В тези зони не трябва да има лични стопанства и отглеждане на домашни свине без мерки за биосигурност.   110 регистрирани кланици, от които 67 са за клане на свине, са под постоянно наблюдение от ветеринарен лекар и военна полиция. Целта е да не се допуска клане на нерегламентирани домашни свине, които не са от обекти със съответното ниво на биосигурност.   Според вицепремиера Томислав Дончев, който е председател на Централната епизоотична комисия към Министерски съвет, проблемът с болестта не е проблем само на Министерство на земеделието, храните и горите и Българската агенция по безопасност на храните. „Нито една мярка, каквато и да е, не е ефективна без разбиране от страната на обществото“, категоричен бе той.   Стопаните на всички регистрирани евтаназирани животни ще бъдат обезщетени от държавата, съгласно действащата Наредба. След това страната ни подлежи на рефинансиране на този разход от страна на Европейската комисия, който е в размер от 50% до 100%, а за България се очаква обезщетението да бъде 75%.   БАБХ предупреждава, че се забранява влизането и излизането на хора и автомобили без разрешение от БАБХ, в района на обектите, по време на изпълнение на мерките, разпоредени със заповед (от 9.7.2019г.) на изпълнителния директор на Агенцията, с изключение на служители на МВР, медицински лица, в това число и Спешна медицинска помощ, представители на централната и местната власт, и областната администрация и лица имащи адресна регистрация в съответното населено място.   БАБХ напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. Отпадъци от свинско месо и продукти, както и опаковки от тях, не трябва да се изхвърлят на нерегламентирани места и в природата. Части от трупове, включително трупове на отстреляни диви свине не трябва да бъдат оставяни в природата, а да се загробват и местата да се дезинфекцират.   АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др.  ", "date": "2019.07.31", "title": "Заради Африканската чума: Обявиха бедствено положение в Oбласт Силистра"}
{"url": "http://epicenter.bg/article/BABH--Oshte-edna-industrialna-ferma-e-s-polozhitelni-probi-za-AChS-v-oblast-Veliko-Tarnovo/189439/4/0", "text": "Българската агенция по безопасност на храните (БАБХ) констатира ново огнище на африканска чума по свинете (АЧС) в индустриална ферма в село Българско сливово, община Свищов, област Велико Търново. Това съобщиха от пресцентъра на БАБХ.   Положителните проби бяха лабораторно потвърдени днес, 31 юли 2019 г., от Националната референтна лаборатория в Националния диагностичен научноизследователски ветеринарномедицински институт в София.   В засегнатия свинекомплекс се отглеждат 17 000 животни. Това е петата индустриална ферма с потвърдено огнище със заболяването и първи за областта.   Днес се свиква областна епизоотична комисия в град Свищов. Предприети са мерките за контрол и ликвидиране на заболяването съгласно правилата на европейското и националното законодателство и Плана за спешни действия при контрол на АЧС.   Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания.  ", "date": "2019.07.31", "title": "БАБХ: Още една индустриална ферма е с положителни проби за АЧС в област Велико Търново"}
{"url": "http://epicenter.bg/article/Rekordno-niska-bezrabotitsata-prez-yuni-v-ES--istoricheski-niva-v-Balgariya---edva-4-4--/189446/4/0", "text": "През юни 2019 година нивото на безработица в 28-те страни от Европейския съюз (ЕС) се стабилизира за втори пореден месец в рекордно дъно от 6,3%, в рамките на еврозоната се понижи до 11-годишно дъно от 7,5%, а в България - до рекордно историческо дъно от 4,4% - най-ниско ниво от 2000 година, откакто Евростат разполага с данни за нашата страна, предаде БНР.    Безработицата в ЕС стабилизира през юни на майското ниво от 6,3% - най-ниска безработица, откакто Евростат стартира това месечно проучване през януари 2000-а година, и след като година по-рано беше на ниво от 6,8% (през юни 2018-а). В рамките на еврозоната нивото на безработицата пък се понижи до 7,5% (най-ниско ниво от юли 2008-а година) спрямо 7,6% през месец май и 8,3% година по-рано.    Според европейската статистика общо 15,674 млн. европейци, от които 12,377 милиона от еврозоната, са били без работа през шестия месец на настоящата година, като спрямо май е отчетено понижение на безработните в ЕС с 36 хиляди и в рамките на еврозоната - с 45 хиляди. Спрямо юни 2018-а година общият брой на безработните европейци е спаднал с 1,205 милиона, от които 1,032 милиона само в рамките на единния валутен блок.    Рекордно ниските нива на безработицата в еврозоната и в целия ЕС остават едни от малкото позитивни новини за състоянието на европейската икономика и предполагат, че опасността от рецесия е малко вероятна. Поне на теория много ниската безработица трябва да подкрепи потребителските разходи и респективно икономиката на стария континент.    Най-ниска безработица през юни е регистрирана в Чешката република (безработица от едва 1,9%), следвана от Германия (3,1%), докато най-висока остана безработицата в Гърция (ниво от 17,6%, но според данни на Евростат за април 2019), в Испания (14,0% през юни 2019) и в Италия (9,7%).    През юни общо 3,176 млн. младежи на възраст под 25 години са били без работа в ЕС (ниво на младежка безработица от 14,1%), като това представлява понижение на младежката безработица с 239 хиляди спрямо година по-рано, когато безработицата сред младите европейци беше на ниво от 15,2%.    Евростат представи и данни, според които нивото на безработица в България се понижи през юни до ново рекордно историческо дъно от 4,4% (най-ниска безработица в нашата страна от януари 2000 година, откогато Евростат разполага с този тип данни) спрямо 4,5% през месец май и след като година по-рано (през юни 2018) безработицата в нашата страна беше на ниво от 5,2%.    По този показател нашата страна заема девето място сред всички 28 членове на Европейския съюз с най-ниска безработица и е една от 18-те страни - членки на ЕС с безработица, която е по-ниска от средноевропейската.    През шестия месец на настоящата година 149 хиляди българи са били без работа спрямо 150 хиляди през май и 174 хиляди година през юни 2018 година, показват днешните данни на Евростат. Това е рекордно нисък брой на безработните българи откакто съществува тази статистика за нашата страна от началото на далечната 1995 година.    Нивото на младежката безработица в България се повиши през юни до 12,0% от 11,4% през предходния месец, като през шестия месец на годината без работа са били общо 16 хиляди български младежи на възраст под 25 години спрямо 16 хиляди и през май и 20 хиляди година по-рано (през юни 2018-а).    Данните на Евростат също така показват, че безработицата сред жените в нашата страна стабилизира през юни за втори порен месец в 4,1% - далеч под безработица от 4,8% година по-рано, докато безработицата сред мъжете се повиши слабо до 4,8% от 4,7% през май, но остава под нивото на безработица от 5,7% през юни 2018-а година.    Икономическият растеж в еврозоната и в целия Европейски съюз се забави рязко през второто тримесечие след по-доброто представяне в началото на годината, показва експресната оценка на Евростат.    Според предварителна оценка на европейската статистика, комбинираният брутен вътрешен продукт на 19-те страни - членки на еврозоната се увеличи с 0,2% през второто тримесечие, което е наполовина от растежа с 0,4% отчетен в началото на годината. По този начин икономическата експанзия в региона на единната валута се върна към анемичните нива на растеж през последните две тримесечие на 2018 година.    Спрямо година по-рано БВП в еврозоната нарасна през трите месеца до края на юни с 1,1% след повишение с 1,2% през първото тримесечие на 2019-а година.    Евростат представи предварителни данни, показващи рязко забавяне на икономическия растеж и в целия Европейския съюз. Според експресната оценка на европейската статистика, БВП на ЕС нарасна през второто тримесечие също с едва 0,2% спрямо първите три месеца на годината, когато се повиши с 0,5 на сто, докато растежът на годишна база се забави до 1,3% от 1,6% в началото на годината.    Втората оценка за представянето на европейската икономика през второто тримесечие ще бъде направен на 14 август.  ", "date": "2019.07.31", "title": "Рекордно ниска безработицата през юни в ЕС, исторически нива в България - едва 4,4% "}
{"url": "http://epicenter.bg/article/V-Haskovsko-se-spira-otglezhdaneto-na-svine-v-stopanstva-tip--quot-zaden-dvor-quot--v-54-naseleni-mesta/189470/4/0", "text": "До 2 август да се преустанови отглеждането на домашни свине в т. нар. заден двор в 54 населени места в област Хасково.   Това е указал областният управител Станислав Дечев на заседание на Областната епизоотична комисия, съобщиха от пресцентъра на държавната администрация.   Два града и 52 села в общините Хасково и Димитровград попадат в 20-километровата зона за биосигурност на индустриална ферма в село Клокотница, община Хасково. Други 10 села в община Тополовград са в близост до промишлен свинекомплекс в Елхово, са мотивите в нареждането. В него се предупреждава, че след 2 август ще се пристъпи към евтаназирането на животните, ако дотогава не е било извършено доброволно клане.   Областният управител Дечев е разпоредил екипи на Областната дирекция по безопасност на храните и полицията, съвместно с кметовете на населени места, да разяснят необходимостта от мярката на незабавни срещи по селата с хората.    ", "date": "2019.07.31", "title": "В Хасковско се спира отглеждането на свине в стопанства тип \"заден двор\" в 54 населени места"}
{"url": "http://epicenter.bg/article/Angelkova--Na-obshto-143-morski-plazha-srednata-tsena-na-chadarite-e-6-50-lv--a-za-shezlong---5-60-lv--/189472/4/0", "text": "От общо 143 морски плажа средната стойност на цената на чадърите е 6.50 лв., а за шезлонг около 5.60 лв. Това каза министърът на туризма Николина Ангелкова в отговор на въпрос на депутата от НФСБ Борис Ячев за насърчаване на Черноморския туризъм, предаде репортер на Агенция „Фокус“.    Ангелкова отбеляза, че има плажове, при които цените на чадърите и шезлонгите са изключително ниски.    \"Морски плаж \"Обзор юг\" 3 лв. на чадър, 3 лв. на чадър, Поморие - централен - 3.60 на чадър, 3.60 на шезлонг, \"Кабакум север\" - чадър 2 лв.\", каза Ангелкова. Тя поясни, че на някои родни плажове се предлагат и шезлонги срещу консумация.    „Първо бих искала да припомня, че дейността управление на морските плажове бе прехвърлена на министъра на туризма на 15 март 2016 г., като няколко месеца след това на заседание на Министерски съвет бяха приети постановление за изменение и допълнение на методиката за определяне на минимален размер на концесионното плащане на морските плажове, както и решение за утвърждаване на минимални критерии за комплексна оценка на офертите за участие в конкурс за определяне на концесионер на морски плаж. При откриване на последващите процедури за определяне на концесионери се прилагат тези критерии за комплексна оценка. В решението на МС беше заложена 40% тежест за минимално предлагана цена за един брой чадъри и един брой шезлонг при кандидатстване за отдаване на даден плаж на концесия“, заяви още Ангелкова.    Тя посочи, че това гарантира регулиране на цените на тези основни принадлежности.    „Целите и мотивите на тези актове са въвеждане на комплексен подход при последващи концесионни процедури, при които да се очитат с необходимата тежест допълнителните критерии“, допълни още Анелкова.    „Преди стопанисването на морските плажове да премине към Министерство на туризма, в сключените преди това договори няма заложен инструмент, обвързващ условията по концесионен договор с максимални цени на плажни принадлежности“, поясни Ангелкова.    „Доказали сме, че прилагаме стриктно и безкомпромисно контрола“, каза още Ангелкова. По думите й от 2017 г. насам във всички новосключени договори за концесия или наем на плаж е включена клауза за максимални цени на чадър и шезлонг. Тя посочи,че тази цена е фиксирана и не може да бъде повишавана.    „При нарушаване на обявената с ценова оферта стойност, се налага неустойка по договора и при последващи нарушения същият може да бъде прекратен“, допълни още Ангелкова. Тя подчерта, че откакто Министерство на туризма е натоварено със задачата да управлява морските плажове, са прекратени над 10 концесионни договора.  ", "date": "2019.07.31", "title": "Ангелкова: На общо 143 морски плажа средната цена на чадърите е 6.50 лв., а за шезлонг - 5.60 лв. "}
{"url": "http://epicenter.bg/article/Sadat-otmeni-zabranata-za-stroezha-na-nebostargacha--quot-Zlaten-vek-quot-/189482/4/0", "text": " Сградата \"Златен век\" на фирма \"Артекс\" ще може да бъде построена, предава БНТ. Днес административният съд отмени заповедта за спиране на строежа на небостъргача в столичния \"Лозенец\".   В решението на съда се казва, че няма каквито и да е правни основания за разпореденото спиране на сградата.   В решението пише още, че след презаверяването на разрешението за строеж започва да тече нов срок. Последната заповед е на главния архитект на София Здравко Здравков и е от 2018-та г. Това означава, че десетгодишното разрешение за строеж на \"Златен век\" изтича през 2028 г.   Отклоненията по строежа са само на отделни части от него и заради запазването на съразмерността на сградата не е трябвало да се спира цялото строителство, се казва още в решението на съда.   В него е посочено още, че шефът на ДНСК Иван Несторов е този, който трябвало да се произнесе за валидността за разрешителното за строеж, а на да прехвърля правомощията си на главния архитект Здравко Здравков. Решението на съда може да се обжалва пред ВАС, допълват от телевизията.", "date": "2019.07.31", "title": "Съдът отмени забраната за строежа на небостъргача  \"Златен век\""}
{"url": "http://epicenter.bg/article/41-raneni-ot-gazovi-butilki-prieti-v--Pirogov--za-poslednite-20-dni/189414/3/0", "text": "С настъпването на летния сезон се увеличиха драстично случаите на пострадали при инциденти с газови бутилки в домашни условия. За последните 20 дни са приети 41 пострадали при инциденти с газови бутилки, от които 17 са тежко пострадали, предимно хора над 60 годишна възраст.   За това алармира началникът на Клиниката по изгаряне в университетската спешна болница “Пирогов” доц. д-р Мая Аргирова, съобщиха от „Пирогов”. Най-младият пациент е на 35 години, а най-възрастният на 86, предава БГНЕС. Те са с обширни и дълбочинни изгаряния, което налага многоетапно лечение със серия от операции. Пациентите са настанени в реанимационните звена на болница “Пирогов”. Състоянието на повечето от тях изисква освен оперативните многоетапни хирургични намеси, активно наблюдение и реанимационно лечение, обяснява началникът на клиниката доц. Аргирова.   Тя и нейният екип от специалисти определят състоянието на пострадалите, които се лекуват в “Пирогов”, като изключително тежко, животът на част от тях-пряко застрашен. Медиците са силно обезпокоени от интензитета на инциденти с подобна тежест и призовават хората да използват газовите бутилки изключително внимателно, отговорно и само при крайна необходимост  ", "date": "2019.07.31", "title": "41 ранени от газови бутилки приети в „Пирогов” за последните 20 дни"}
{"url": "http://epicenter.bg/article/Prokuraturata-vnese-iskane-za-postoyanen-arest-na-obvineniya-za-kiberterorizam-Ivan-Todorov-/189438/3/0", "text": "Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на обвинения за подбудителство към кибертероризъм Иван Тодоров, собственик на „Тад груп“. Това съобщиха от Апелативната специализирана прокуратура.    От 13.00 часа, преди началото на делото по мярката, в сградата на „Черковна“ 90 изявление по казуса ще направят прокурор Евгения Станкова, завеждащ отдел „Антитероризъм“ в СП и наблюдаващият делото прокурор Калин Близнаков.    Изявления от представителите на прокуратурата ще бъдат направени и след края на делото.  ", "date": "2019.07.31", "title": "Прокуратурата внесе искане за постоянен арест на обвинения за кибертероризъм Иван Тодоров "}
{"url": "http://epicenter.bg/article/Spetsprokuraturata--Tselta-na-atakata-sreshtu-NAP-e-sazdavane-na-nestabilnost--sreshtu-upravlenieto/189445/3/0", "text": "    Това каза преди началото на делото завеждащият отдел \"Антитероризъм\" в Специализираната прокуратура Евгения Станкова , на коeто трябва да бъде определена мярка за неотклонение на обвинения на подбудителство към кибертероризъм собственик на \"ТАД Груп\" Иван Тодоров, предаде репортер на    , добави Станкова.    Избирателно са подбирани данни на кои фирми да бъдат копирани. Анализът на всички доказатекства до момента е, че   посочи тя.   Установи се, че това е една дейност срещу населението,   Налице е и разстройване на дейността на Националната агенцията за приходите. Служителите там са изключително притеснени. В настоящия момент дейността на НАП е изключително затруднена, не може да функционира нормално, каза още Евгения Станкова.   Всичко, което се съдържа в делото, към момента представлява следствена тайна.  В данните, които се съдържат в материалите по делото, става въпрос, че    , заяви още Станкова.    Събраните доказателства съдържат свидетелски показания, че целенасочено са избирани фирми, чиито данни да бъдат копирани.   Според разследващите има данни, че информацията е изпращана по таен чат на собственика на сайта Бивол.    От специализираната прокуратура искат делото да се разглежда при закрити врати заради заплаха за Националната сигурност и следствена тайна.    ", "date": "2019.07.31", "title": "Спецпрокуратурата: Целта на хакването на НАП е нестабилност и \"воден атентат\" срещу управлението "}
{"url": "http://epicenter.bg/article/VAS-obyavi-za-nishtozhna-metodikata-za-dyalovo-razpredelenie-na-toploto-v-sgradi---etazhna-sobstvenost/189460/3/0", "text": "Тричленен състав на Върховния административен съд обяви за нищожни т. 6.4.1 и т. 6.7 от Методиката за дялово разпределение на топлинната енергия в сгради - етажна собственост, както и текстове от Наредба № 16-334 за топлоснабдяването, съобщиха от пресцентъра на Върховния административен съд.    Административно дело № 13721/2017 г. беше образувано по жалби на три физически лица. Решението може да се обжалва с касационна жалба пред петчленен състав на ВАС.    Причината е, че оспорените текстове от Наредба № 16-334 от 06.04.2007 г. за топлоснабдяването са издадени от некомпетентен орган, в случая - от заместник–министъра на икономиката и енергетиката, наредил и обнародването ѝ в Държавен вестник.    Според върховните магистрати въпреки изричната заповед за заместване, заместник-министърът не е компетентен да издава подзаконови нормативни актове, тъй като законът изрично предвижда специалната нормотворческа дейност да се извършва от министър.    За издаването на новата Наредба № 16-334/06.04.2007 г. за топлоснабдяването, както и за отмяната на действащата до 24.04.2007 г. Наредба № 2 за топлоснабдяването липсват каквито и да било мотиви.    Изискването на чл. 28 от Закона за нормативните актове е императивно и пропускът на администрацията да изготви мотиви възпрепятства не само възприемането и контрола върху обжалвания подзаконов административен акт, но е пречка и да се създаде рамка и критерии относно разбирането и тълкуването му, и не може да се установи каква промяна в обществените отношение е наложило издаването на нов подзаконов нормативен акт, а не планираното изменение на Наредба № 2 за топлоснабдяването.    Предвид липсата на уведомяване на заинтересованите лица и организации и изготвени мотиви при издаването на Наредбата, се приема, че е налице съществено нарушение на административно-производствените правила, което влече след себе си отмяна на оспорените в настоящото производство разпоредби на 63, ал. 2, т. 2, б. „а“, б. „б“, б. „в“, б. „г“, б. „д“, б. „ж“ и б. „з“, чл. 64, ал. 1 ,т. 1, т. 2, т. 4 и т. 5, чл. 65, ал. 1, чл. 66, чл. 68, ал. 1, т. 1, ал. 4, ал. 5 и ал. 7, чл. 70, ал. 7 и т. 6.1.3, т. 6.3, т. 6.4, т. 6.4.7 и т. 6.8 от Методиката за дялово разпределение на топлинна енергия в сгради – етажна собственост.  ", "date": "2019.07.31", "title": "ВАС обяви за нищожна методиката за дялово разпределение на топлото в сгради - етажна собственост"}
{"url": "http://epicenter.bg/article/S/189479/3/0", "text": "  Събраните доказателства съдържат свидетелски показания, че целенасочено са избирани фирми, чиито данни да бъдат копирани. Разпитани са и служители на НАП. От тези разпити стана ясно, че са копирани данните на над 5,1 млн. граждани – ЕГН-та, комбинации от цифри, регистрационни номера на автомобили. Тези данни са копирани и предоставяни на различни сайтове (сред които сайта \"Биволъ\" и други международни медии) от лицата, които са обвинени в съучастие”, добави прокурор Станкова.       При пробива на НАП фирмите са търсени избирателно, имало е насоченост в търсенето на данни. Анализът на всички доказателства до момента показва, че целта на цялата тази дейност е да бъде създадена социална нестабилност. Цели се да се всее нестабилност в населението. Елементът, че се всява смут и паника в неограничен брой български граждани е налице и целта на това деяние е именно такава – да се дестабилизира политическата обстановка в страната“, стана още ясно от думите на прокурор Станкова.  Установено е посегателство срещу сървъра на \"Поливни системи\", които са пред парламента. В данните, които се съдържат в материалите по делото става въпрос, че е имало желание, евентуално при преминаването на автомобили на държавни глави или гости на Народното събрание евентуално да бъде активирана поливната част пред парламента, с което да се създаде някакво затруднение в придвижването, съобщи още Станкова.   От специализираната прокуратура искат делото срещу собственика на \"ТАД груп\" Иван Тодоров да се разглежда при закрити врати заради заплаха за Националната сигурност и следствена тайна.    ", "date": "2019.07.31", "title": "Спецпрокуратурата: Хакнатите данни от НАП са изпращани на собственика на сайта Биволъ по таен чат "}
{"url": "http://epicenter.bg/article/Shefat-na--TAD-Grup--na-svoboda-sreshtu-100-000-leva-garantsiya-/189486/3/0", "text": "Специализираният наказателен съд пусна на свобода собственика на „ТАД Груп” Иван Тодоров срещу мярка за неотклонение 100 000 лева, предаде Нова тв. Според магистратите свидетелските показания по делото не касаят обвинението, което е повдигнато на Тодоров. Няма и никаква опасност той да се укрие, защото въпреки знанието, че е с обвинение, се е прибрал в България и е съдействал на разследването. Няма опасност и да извърши ново престъпление.    Тодоров трябва да внесе гаранцията до 10 дни. Решението подлежи на обжалване в 3-дневен срок пред Апелативния спецсъд.    По време на заседанието от прокуратурата цитираха показанията на двама основни свидетели по делото. Те се оказаха бивши служители на „ТАД Груп”. Според тях Иван Тодоров ги е карал да проверяват дали различни популярни сайтове са уязвими и ако установят някакви проблеми, на по-късен етап да бъдат привличани за клиенти на дружеството. Така, според прокуратурата, е бил хакнат и популярен сайт за хазартни игри.    От защитата бяха категорични, че Тодоров не се е укривал, искал е да съдейства на разследването, а билетът му за Канада е бил купен още на 14 юни. Самият Тодоров помоли съдът да бъде пуснат на свобода.    Евгения Станкова, завеждащ Отдел „Антитероризъм” в Спецпрокуратурата и наблюдаващ прокурор по делото, обясни, че са разпитвани и служители на НАП. От тях е станало ясно, че копираните данни са на над 5,1 млн. граждани – ЕГН-та, регистрационни номера на автомобили и др.    „Тези данни са били предоставени на сайта „Биволъ”, имало е скрит чат между един от обвиняемите и собственика на „Биволъ” през приложението „Телеграм\". Тези данни са били предоставени и на други средства за масова инфопмация – Би Би Си, „Ройтерс””, заяви Евгения Станкова.    „ТАД Груп\" е хакнала и сървъра, свързан с устройствата на ”Поливни системи” пред Народното събрание, разкриват още от държавното обвинение. Целта била активирането на поливната част пред парламента при преминаване на висши държавници.    „Иван Тодоров никога не съм го познавал, нито някой от „ТАД Груп”. Никога не съм използвал приложението „Телеграм\"”, заяви Асен Йорданов, собственик на „БИволъ”.    От прокуратурата заявяват, че Иван Тодоров не е съдействал по никакъв начин на разследването и не е предоставил паролите на компютрите, иззети от офиса на \"ТАД Груп\".    че разполага към момента с достатъчно доказателства за привличане към наказателна отговорност за кибертероризъм на собственика на \"ТАД Груп\" и двама от служителите във фирмата.    Иззети са компютърни конфигурации, мобилни телефони, флаш памети, сървъри, назначени са експертизи. Събрани са свидетелски показания, повечето от които на служители на фирмата \"ТАД Груп\".    Анализът на доказателствата сочи, че крайната цел на престъпната дейност на обвинените лица е била създаване на нестабилност в страната, реакция срещу действащата политическа система и правителството, всяване на смут и страх сред населението.   Едновременно с това - разстройване работата на Националната агенция по приходите, на други институции, фирми и дейности - нещо, което по отношение на НАП вече е налице.    В събраните материали по делото се съдържат факти, според които около две седмици преди задържането на служителя в \"ТАД Груп\" Кристиян Бойков, източените от информационната база на НАП данни са били предоставени на български и чуждестранни медии.    Държавното обвинение изнесе като доказателства заключения на експерти, които са разкодирали част от компютрите на Бойков. Според показанията на бивши служители на ТАД груп Иван Тодоров е давал указания нерегламентирано да се тестват системи на различни фирми, и когато бъдат открити пропуски в системите на фирмите, те да се привличат за клиенти.   Към настоящия момент Тодоров, който е привлечен за обвиняем в към кибертероризъм, изобщо не съдейства на разследването.    \"От разпитите стана ясно, че са източени и криптирани данните на над 5 милиона и сто хиляди български граждани. Две седмици преди реализацията – оповестяването публично, тези данни са предоставени на сайта Биволъ“, съобщи прокурорът по делото Евгения Станкова.    Анализът на компютърните конфигурации показва, че е имало скрит чат през приложението \"Телеграм\" между един от обвиняемите и собственика на сайта \"Биволъ\" Атанас Чобанов, по който данните, копирани от НАП са му били предоставени.    Налице са данни, че е била копирана информация за лица на висши ръководни постове в държавата, за застрахователна компания, популярна хазартна игра.    Вчера и днес са разпитани и служители на Националната агенция за приходите. От разпитите стана ясно, че са копирани данните на над 5,1 млн. български граждани. Това са ЕГН-та, различни комбинации от цифри, регистрационни номера на моторни превозни средства - най-различни данни, с които НАП е редно да разполага. Тези данни са копирани от лицата, които са привлечени към наказателна отговорност и са предоставени на различни сайтове.    Към момента собственикът на \"ТАД Груп“ Иван Тодоров, както и двамата обвинени служители във фирмата отказват да съдействат на разследването по какъвто и да е начин в т.ч. - да предоставят паролите, с които да бъде декриптирана информацията, съдържаща се в компютрите, иззети при претърсванията в офиса на фирмата.    Специализираната прокуратура поиска делото по мярката за неотклонение на Иван Тодоров да се гледа при закрити врата заради наличието на чувствителна информация за лица, институции и фирми. Съдът не прие искането и заседанието протече открито.  ", "date": "2019.07.31", "title": "Шефът на „ТАД Груп” на свобода срещу 100 000 лева гаранция (ВИДЕО)"}
{"url": "http://epicenter.bg/article/Krum-Zarkov--Sadbata-na-KPKONPI-se-obsazhda-mezhdu-redovete/189464/2/0", "text": " Комисията, която преди две години ни бе описвана като онзи вездесъщ орган, който ще пречупи корупцията в България“. Това каза зам.-председателят на ПГ на „БСП за България“    Той коментира, че  съдбата на председателя на КПКОНПИ се обсъжда между редовете, без той да обясни защо той подава оставка, какво е свършил до тук, какво не е успял да направи и защо.   „Ние от БСП предложихме мандатът на Пламен Георгиев да бъде прекратен още на 04.04.2019 г. За тези няколко месеца вие не намерихте време да обсъдим сериозно въпроса за това, какво се случва в тази институция. Но решихте сега, преди да излезем във ваканция да ни уведомите, че комисията се е събрала спешно и ни предлага да освободим Пламен Георгиев“, обърна се Зарков към управляващите.   Той заяви, че е редно да се проведе нормален и ясен дебат за това, дали очакванията, с които бе натоварена комисията,  са се сбъднали, дали тя не е създала повече скандали, отколкото решения.   Народният представител каза още, че нито един от народните представители не е в състояние да вземе информирано решение по тази оставка.   „Потвърждава се още една тенденция за специалните органи, които трябва да борят корупцията. Всеки път евродоклад-институция-скандал-оставка-евродоклад“, заключи Крум Зарков.     „Няма как за 2-3 парламента да гласуваме оставката му. Той е избран от Народното събрание, депозирал е оставката си пред него и тук, пред народните представители, да дойде и да обясни мотивите си“, каза още Попов.   Той призова председателя на НС Цвета Караянчева да прекрати разискванията по тази точка, докато Георгиев не дойде, за да се водят в негово присъствие.", "date": "2019.07.31", "title": "Крум Зарков: Съдбата на КПКОНПИ се обсъжда между редовете"}
{"url": "http://epicenter.bg/article/Rumen-Radev--Krizata-po-svinete-e-samo-chast-ot-obshtata-krizisna-situatsiya-v-stranata/189466/2/0", "text": "За мен е изключително важно в настоящия момент държавата да демонстрира своята отговорност и способност да се справи с африканската чума по свинете, защото тя засяга не само бранша, но и всички българи.   Това каза президентът Румен Радев на откриването на среща с представители на държавните институции във връзка с кризата с африканската чума по свинете, предаде Агенция \"Фокус\".   \"  Всички знаем, че в България недоволните са много повече от протестиращите\", каза президентът.   Радев допълни, че тази криза засяга хилядите българи, които разчитат на домашните животни за прехраната си.   „Дълбоко съм убеден, че можем да се справим с обединените усилия на всички институции, на местната власт, на бизнеса, на браншовите организации и на всички български граждани, за които е необходима отворена и мотивирана информационна кампания\", каза той.   Срещата на \"Дондуков\" 2 по инициатива на държавния глава започна в 15.00 часа. На нея присъстват представители на институциите, които са ангажирани с предприетите действия за овладяване на кризата с разпространението на африканска чума по свинете.  Ще бъдат обсъдени рисковете, финансовите и социални последици, както и очакваните резултати от предприетите мерки.   В срещата участват вицепремиерът Томислав Дончев, министърът на земеделието и храните Десислава Танева, министърът на околната среда и водите Нено Димов, изпълнителният директор на Българската агенция по безопасност на храните Дамян Илиев.   Поканени са и представители на Министерството на вътрешните работи, на Министерството на отбраната, на Държавна агенция „Национална сигурност“. От Българския ловно-рибарски съюз и Националното сдружение на общините в Република България също присъстват на срещата.    ", "date": "2019.07.31", "title": "Румен Радев: Кризата с чумата по свинете е само част от общата кризисна ситуация в страната"}
{"url": "http://epicenter.bg/article/Tomislav-Donchev--Prezidentat-podkrepya-deystviyata-ni-sreshtu-Afrikanskata-chuma/189471/2/0", "text": "Няма възможна мярка, която да не е взета във връзка с африканската чума по свинете. Това каза пред журналисти вицепримиерът и председател на Централния епизоотичен съвет към министерски съвет Томислав Дончев след срещата при президента, предаде Агенция „Фокус“.   „ , допълни той.   „Запознахме президента с всички взети мерки, всичко, което планираме да се случи през следващите дни и седмици.  “, каза още Дончев.   Той допълни, че според него    „Когато някой обикаля и казва, че няма чума - това е още един стимул хората, стопаните, кметовете на населените места да не ни съдействат. Имаме комични случаи –  . Така няма да стане. По този начин се пренася заразата“, каза още той.   Дончев допълни, че вярва на българските ветеринарни власти и смята, че всички мерки, които са взети са правилни и адекватни. „Те са и научнообосновани, всички учени са препоръчали тези мерки.   допълни вицепримиерът.   Огнищата в страната на африканска чума вече са 26 към днешна дата, каза министърът на земеделието, храните и горите Десислава Танева.    „Свинекомплексите, които са регистрирани в България със съответните мерки за биосигурност, са 65, в пет от тях има открити огнища. С регистрираното днес, поразените от АЧС свине от тези огнища са 126 хиляди“, обясни министърът.    На въпрос не е ли кратък срокът за унищожение на свинете, Танева обясни, че ние трябва да бързаме, за да изпреварим вируса.    „Да, сроковете са такива, за да предотвратим и да спрем разпространението на заразата. Ние сме притиснати във времето от това. Всички тези стопанства са без мерки за сигурност и ако законите се прилагаха с цялата си строгост, на практика не следваше да има такива стопанства. Няма как да откажат, защото в противен случай тази работа ще я свършат ветеринарните власти“, каза още Танева.    „Това, от което се нуждаем, е прилагането на всички мерки, които са в съответно издадени заповеди по самосъзнание и по самодисциплина, че трябва да бъдат изпълнени по начин, по който да доведе до овладяването на заразата. Работим координирано с всички власти, като Министерство на вътрешните работи на практика са хората, без които ние не бихме могли да се справим на терен“, допълни министърът.  ", "date": "2019.07.31", "title": "Дончев след среща с Радев: Крият прасета в спални, опитват се да ги мигрират по горски пътеки!"}
{"url": "http://epicenter.bg/article/Simeonov--BSP-iskaha-da-unizhat-shefa-na-KPKONPI/189474/2/0", "text": "„Не беше красиво това, което демонстрира Народното събрание пред българския народ. Пламен Георгиев е подал оставка и има право на достойно оттегляне от поста, който е заемал. Можеше да бъде проявен такт, уважение, да се запази достойнството на човека. Това, което направиха БСП, беше изключително грозно. Те искаха да го унижат, да го смачкат, да се гаврят”.   Това заяви в предаването „Плюс-Минус. Коментарът след новините” по Нова телевизия лидерът на НФСБ Валери Симеонов.   Той коментира и създаването на временна анкетна комисия за хакването на НАП.   „Естествено, че нищо няма да установят. Там всичко е ясно”, заяви Симеонов. Относно исканите от страна на БСП оставки, включително и тази на министър Владислав Горанов, лидерът на НФСБ коментира, че това не е конструктивна опозиция.   „Тук имаме работа с хаотична, скандална опозиция, която за всяко нещо иска оставки, от всяко нещо иска да направи скандал”, коментира Симеонов.   Преди това той коментира и отношенията с Волен Сидеров и „Атака\".   „Има си коалиция „Обединени патриоти”, тя продължава да съществува. Тя просто е намалила състава си с една партия. Вече е НФСБ и ВМРО. Не е голяма драма”, заяви Симеонов.   По думите му Волен Сидеров беше отстранен като председател на ПГ на ОП, защото не идваше на работа.    На въпрос дали би станал председател на групата в парламента Симеонов отвърна, че няма властови амбиции, нито иска да коментира \"Нероден Петко''.   ,,Такъв е моделът на поведение на мен и на моята партия - елементарен. За мен е важно нещата да се казват в очите, да се поставят ангажименти и да се изпълняват. За мен всяка една поставена цел трябва да се изпълни. Успял съм да изградя мостове към българските общности в чужбина, успял съм да помогна на отделни бизнеси, в това число и покрай Закона за шума, благодарение на който сега хората могат да отидат на почивка и наистина да си починат. Моята цел е била българският туризъм да бъде пренасочен към по-платежоспособните чуждестранни туристи. Освен това Законът за шума ще даде възможност на семейства, на пенсионери, на работен персонал да си починат, за да може утре, като отидат на работа, да бъдат усмихнати пред чужденците. Така се повишават приходите от туризъм'', обясни Валери Симеонов.    ,,В Закона за концесиите нищо не е променено. Плажовете пак ще бъдат давани на концесия от Министерския съвет, а не от Министерството на туризма, както твърди Николина Ангелкова. Всичко ще си бъде както досега - ''на тъмно'', взимаш документи, подписваш ги и това е. Пак няма да има никаква прозрачност. За жалост всички тези положителни промени с шума и преместваемите обекти стигат до пясъка и там е тоталният срив, защото там идва татуираната мутра и казва 20 или 30 лева за чадър и шезлонг. Не искам да бъда лош пророк, но този процес ще продължава и поради тази причина българите показаха червен картон на Министерството на туризма и отидоха в тъпата и скучна Гърция'', добави в заключение Симеонов.", "date": "2019.07.31", "title": "Валери Симеонов: БСП искаха да унижат шефа на КПКОНПИ"}
{"url": "http://epicenter.bg/article/Halil-Letifov--Ima-ogromna-kriza-na-doverieto-v-institutsiite/189476/2/48", "text": "„Факт е, че ДПС си върна третата позиция на изборите за Европейски парламент. „Обединените патриоти”, които нито са обединени, нито са патриоти, загубиха това, което получиха като доверие на парламентарните избори. Сега видяхме, че загубиха и парламентарната си група. В следствие от това – и мнозинството в Народното събрание”. Това коментира зам.-председателят на ПГ на ДПС Халил Летифов в студиото на „Плюс-Минус. Коментарът след новините” по Нова телевизия.   „Предупреждавахме, че това аритметично мнозинство ще създаде проблем на тази управляваща коалиция, но по-важното е, че то създава проблем на страната и на държавата като институция”, каза още той.   Припомняме, че през изминалата седмица коалицията на „Обединени патриоти” се разпадна. Стана ясно, че ВМРО и НФСБ ще продължат да работят заедно, но без \"Атака\", която изключиха. Лидерът на партията Волен Сидеров и депутатите му Павел Шопов и Десислав Чуколов бяха изключени и от парламентарната група.   На въпрос дали и до какви проблеми би довел този разпад, Летифов отговори: „Беше конструирано мнозинство и в пленарна зала, и в комисии. Сега на изпитание са и двете. Предстои на управляващите партии и на мандатоносителя да дадат няколко важни отговора. Вероятно това ще се случи по време на новата пленарна сесия”.   Според него, от друга страна, проблемите, които се създават са свързани с работата на институциите, тяхната предвидимост и утвърждаването на държавността. „ Виждаме, че има огромна криза в доверието в институциите. Тези скандали и това поведение руши доверието”, категоричен е Халил Летифов.  ", "date": "2019.07.31", "title": "Халил Летифов: Има огромна криза на доверието в институциите"}
{"url": "http://epicenter.bg/article/Parlamentat-oproverga-prokuraturata--Dvete-lehi-pred-Narodnoto-sabranie-se-polivat-na-raka-/189483/2/0", "text": "Двете лехи откъм централния вход на Народното събрание се поливат на ръка с водоноска и от парламента не притежават сървър, с който да управляват напоителните системи.   Това съобщават от парламента пред bTV, след като по-рано днес от спецпрокуратурата обявиха, че обвинената за хакерската атака срещу НАП \"ТАД Груп\" искала да хакне пръскачките на парламента, за да пръска важни гости и така да дестабилизира управлението на страната.    \"Ще ви кажа, че установено посегателство срещу сървъра на \"Поливни системи\", които са пред парламента. В данните, които се съдържат в материалите по делото, става въпрос, че е имало желание, при преминаването на автомобили на държавни глави или гости на Народното събрание евентуално да бъде активирана поливната част пред парламента, с което да се създаде някакво затруднение в придвижванетоq което да води до политическа нестабилност.... Което пък за нас като прокурори е важно да направим своя извод, че създавайки такава нестабилност, води след себе си нестабилност на цялата ни политическа система\". Информацията беше изнесена официално от наблюдаващия прокурор по делото Евгения Станкова, завеждащ отдел „Антитероризъм“ в Специализираната прокуратура. Думите на Станкова предизвикаха бурни реакции на присмех и подигравка в социалните мрежи.   Според спецпрокуратурата данните на 5,1 млн. българи са копирани и предоставени на различни сайтове, като първо те са предоставени на сайта Биволъ - две седмици преди да стане ясно, че има теч на данни. По думите на Станкова прокуратурата има свидетелски показания на служители, според които целенасочено са били избирани фирми, чиито данни са били копирани.   Специализираната прокуратура внесе днес  в Специализирания наказателен съд искане за най-тежка мярка задържане под стража за собственика на \"ТАД Груп\" Иван Тодоров, който е обвинен в подстрекателство.   Тодоров беше арестуван вчера на Летище София във връзка с теча на данни от НАП, за който бяха задържани служителят на фирмата Кристиян Бойков и търговският ѝ директор Георги Янков.", "date": "2019.07.31", "title": "Парламентът опроверга прокуратурата за хакерската атака: Двете лехи пред НС се поливат на ръка!"}
{"url": "http://epicenter.bg/article/Parlamentat-izleze-v-lyatna-vakantsiya-do-31-avgust-/189484/2/0", "text": "Парламентът излезе в лятна ваканция, предаде репортер на Агенция „Фокус“.    Съгласно Правилника за организацията и дейността на Народното събрание лятната ваканция на депутатите е от 1 до 31 август, включително.    С това приключи и седмата сесия на 44-ото Народно събрание.    Новата сесия ще бъде открита на 4 септември от 9.00 ч.    Заседанието бе насрочено от председателя на парламента Цвета Караянчева, която закри настоящата сесия.    „Желая ви приятна ваканция. Очаквам ви с много положителни емоции, готови за работа“, каза Караянчева.   В последния си работен ден депутатите работиха с удължено работно време от 9.00 до 19.00 ч. и проведоха парламентарен контрол, в който участваха 9 министри от кабинета „Борисов“ 3. В рамките на заседанието народните представители приеха 4 законопроекта и две проекторешения.  Политическият сезон приключи само с една декларация. Лидерът на БСП Корнелия Нинова направи своя анализ на пленарната сесия. Според нея сесията приключва в две тежки кризи.    „В какъв момент приключва сесията – с две тежки кризи. Теч на данни от НАП. Резултатът е, че 5 млн. българи са хвърлени в несигурност за собствеността и за личните си данни. На България беше дадена тежка оценка, на правителството - че една цяла нация е хакната. Втората криза е чумата по свинете. Европа ви даде оценка. Тя каза, че правителството не си е свършило работата и България може да изгуби цялото свиневъдство заради небрежността на управляващите. Това е ефектът от тези кризи, но има и последваща – цените тръгнаха леко нагоре“, допълни още Нинова.  ", "date": "2019.07.31", "title": "Парламентът излезе в лятна ваканция до 31 август "}
{"url": "http://epicenter.bg/article/Noviyat-poslanik-na-SASht-u-nas--Borbata-s-koruptsiyata-e-sred-prioritetite-mi--VIDEO-/189487/2/0", "text": "Обвързаност, сътрудничество и борба с корупцията – това са трите приоритета, които номинираната за поста на посланик на САЩ в България Херо Мустафа  , предаде бТВ.    Мустафа, която е от кюрдски произход и е дългогодишен дипломат от кариерата, очаквано отбелязва, че основен ангажимент на поста за нея била сигурността на американските граждани – били те туристи или постоянно живеещи у нас. По-интересни са приоритетите в работата на дипломатическата мисия според концепцията на номинираната от Доналд Тръмп за посланик    „Един от начините, по които България може да стане по-привлекателна за американския бизнес е чрез по-голяма прозрачност и по-добри механизми за управление и контрол на компаниите”, казва Мустафа пред сенаторите, като подчертава, че ще се бори за това американските фирми да работят при равни условия на нашия пазар.    Тя не пропуска и енергийната тема: „България внася повечето от енергията си от Русия, включително почти всичкото си ядрено гориво и природен газ, което повдига множество въпроси от естеството на икономиката, енергийната сигурност и сигурността на НАТО. Ако бъда избрана, ще подкрепям усилията на България да диверсифицира енергийните си доставки и да укрепва енергийното сътрудничество в региона и специално интерконектора с Гърция”.    Херо Мустафа е категорична, че ще работи с България за борба с корупцията и налагане на върховенството на закона. „България демонстрира ангажираност към реформата и е направила определени стъпки, за да изгради по-отворено, приемащо и проспериращо общество. Въпреки това, обаче, има още работа за вършене”, подчертава дипломатът.    Посочва и къде, като изразява готовност да работи за гражданското общество, медийната свобода и независима съдебна система.  ", "date": "2019.07.31", "title": "Новият посланик на САЩ у нас: Борбата с корупцията е сред приоритетите ми (ВИДЕО)"}
{"url": "http://epicenter.bg/article/Sunay-Hasan-shte-se-kandidatira-otnovo-za-kmet-na-obshtina-Momchilgrad/189488/2/0", "text": "  Той обяви намерението си по време на разширено заседание на общинския съвет на ДПС, което е първото преди местните избори тази есен. \"Екипът ни показа много добри резултати във всички области на обществения живот през последните 4 години. Успешно разрешихме инфраструктурни проблеми в повечето населени места. Реализирахме серия от социални проекти, които осезаемо подпомогнаха възрастни и хора с увреждания. Имахме много успехи в сферите на образованието, културата и спорта. В края на мандата си мога да кажа, че свършеното от екипа ни достигна до всеки жител на община Момчилград. Благодарение на политиката, която водим спрямо бизнеса, в района бяха реализирани серия от инсвестиции и бяха разкрити нови работни места. Всичко това ми дава основание да поискам отново подкрепата на избирателите, за да реализирам втори успешен мандат, в който с екипа ми да продължим реализирането на идеи в полза на хората\", мотивира решението си Сунай Хасан.   Той допълни, че ако бъде избран ще продължи политиката на преодоляване на дисбаланса между малките и големите населени места. \"Ние сме обърнати с лице към хората и сме съпричастни с проблемите им. Целта на екипа ни е да направим Момчилград и останалите населени места в общината в по-добро място за живеене\", заяви Сунай Хасан.", "date": "2019.07.31", "title": "Сунай Хасан ще се кандидатира отново за кмет на община Момчилград"}
{"url": "http://epicenter.bg/article/Bitkata-za-Dzhebel-shte-e-interesna-pochti-kolkoto-bitkata-za-kmetskiya-stol-v-Kardzhali/189489/2/0", "text": "Битката за кмет на Джебел тази година ще е интересна почти колкото битката за кметския стол в Кърджали. Прогнозата е на всички политически сили, които ще издигнат кандидати за вота на 27 октомври – ДПС, ГЕРБ, ДОСТ, БСП и дори един независим мераклия за кмет , съобщава 24rodopi.com. Припомняме, че след създаването на партия ДОСТ кметът Бахри Юмер, избран от ДПС, обяви, че Джебел е единствената община на ДОСТ в България. ДПС проведе разширено заседание на Общинския съвет, а от 1 август стартират номинационните събрания на местните съвети. В интерес на истината, предизборната кампания за Вот`2019 в Джебел стартира неформално още през 2017 година с продължаващите и до днес мероприятия на собственик на шивашки цех, който е кандидат за кмет. Бахри Юмер пък все още не е обявил дали ще се кандидатира за нов мандат. Силно присъствие в общината има и ГЕРБ. ", "date": "2019.07.31", "title": "Битката за Джебел ще е интересна почти колкото битката за кметския стол в Кърджали"}
