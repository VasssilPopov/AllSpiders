{"url": "http://epicenter.bg/article/Borisov-pred-diplomati-v-Maroko--Konfliktat-mezhdu-Rusiya-i-Ukrayna-e-izklyuchitelna-zaplaha-za-Balgariya/169543/2/0", "text": "\"   Това заяви премиерът Бойко Борисов в лекцията си пред Кралската мароканска дипломатическа академия. Тема на лекцията му бе \"Ролята на България за европейската интеграция на страните от Западнате Балкани в контекста на Българското председателство на Съвета на ЕС\".   Борисов за първи път говори за конфликта Русия – Украйна. Той три пъти повтори, че е изключително притеснен. \"Познавайки характера на лидерите в региона, ситуацията не ме успокоява\". Премиерът изрази надежда да бъдат върнати освободени моряците и корабите, и да не се разгърне конфликта.   Борисов говори за Берлинския конгрес за интеграция на Балканите. Цитира Ципрас, който нарече Българскато европредседателство - Балканско. Разказа за Балканската история и последиците от Югославския конфликт. Той припомни, че тогава \"изтребителите на НАТО завиваха към България\". Борисов подчерта опасността, пред която ни изправя конфликта между Киев и Москва. Подробно се спря на мигрантската криза, на отношенията България-Турция и успехите на страната ни за постигането на нулев мигрантски натиск на границата. \"В Европа правителства паднаха заради несправяне с мигрантската вълна при икономически прекрасни показатели\", подчерта Борисов и попита защо само Европа понесе тази цена, а редица страни в Африка и Близкия Изток са останали безучастни към този глобален проблем.    Очаквайте подробности", "date": "2018.11.29", "title": "Борисов пред дипломати в Мароко: Конфликтът между Русия и Украйна е изключителна заплаха за България"}
{"url": "http://epicenter.bg/article/Ukrainskiyat-poslanik--Predi-imashe-hibridna-voyna--sega-e-otkrita-agresiya-na-Rusiya-/169462/2/0", "text": "Русия прави опит за „пълзяща” анексия на Азовско море, като за първи път прибягва към открита военна агресия спрямо Украйна и една от причините за това може да е желанието на Владимир Путин да вдигне рейтинга си, който в момента е на 4-годишно дъно. Това коментира в студиото на „Тази сутрин” по бТВ посланикът на Украйна у нас Виталий Москаленко.  По отношение на морския инцидент от почивните дни, който приключи с арест на украински кораби и ранени моряци, дипломатът беше категоричен, че сънародниците му не са навлезли в руски води с цел провокация: „Какви са тези териториални води на Руската федерация около Крим? Крим е признат от целия свят като територия на Украйна, която сега е окупирана и анексирана”.  Той отбеляза, че това е нова стъпка на ескалация в конфликта – Крим е бил окупиран от „зелени човечета или вежливи хора”, в Донбас Русия е подпалила конфликта, но „това беше хибридна война, сега вече имаме открита военна агресия на Русия против Украйна”.  Именно заради това и е на мнение, че появилите се „самопризнания” на арестувани украински матроси са в резултат от натиск и побой.  Москаленко отбеляза, че действията на Москва в Азовско море не се ограничават до последния инцидент – от април до момента над 200 кораба, сред които има и български, са били спирани и проверявани с дни наред, като това се отразява на икономическото състояние на Източна Украйна. В момента 35 плавателни съда са блокирани в Мариупол и в Бердянск, а се пропускат само кораби към Ростов на Дон.  Посланикът беше категоричен, че в такава ситуация би било „лудост” президентът Петро Порошенко да подпали военен конфликт, за да си вдигне предизборно рейтинга. Той допълни, че обявеното военно положение е в съкратен срок и само в пограничните области, като даже там не се ограничават всички граждански свободи и няма да се пречи на политическите процеси. Целта е единствено да има готовност за евентуална руска агресия, подчерта дипломатът.  „Конфликт” предполага равнодействащи страни. Какъв може да е конфликтът между Фашистка Германия и Полша или между Германия и Чехословакия?”, запита Москаленко.  През цялото интервю той говори на български – бил е част от дипломатическата мисия на страната си у нас през 90-те, а след това – и посланик в Македония.  „Тази сутрин” кани за коментар по случая край Крим и руския посланик Анатолий Макаров.  ", "date": "2018.11.29", "title": "Украинският посланик: Преди имаше хибридна война, сега е открита агресия на Русия "}
{"url": "http://epicenter.bg/article/Kap--Zhivko-Petrov--Potanaliyat-predi-vek-korab--Mopang--e-mozhel-da-zamarsi-tsyaloto-Yuzhno-Chernomorie/169468/2/0", "text": "Горивото от потъналия преди век в Черно море американски кораб „Мопанг” е представлявало опасност за огромна част от българското крайбрежие. Това каза в студиото на „Тази сутрин” по бТВ изпълнителният директор на „Морска администрация” кап. Живко Петров.  За този сезон операцията по източването на отпадъка приключи. Пробивите, от които изтичаше гориво, са запушени. През зимата няма опасност и от течове, защото при температура под 7 градуса емулсията става твърда.  „Имаше сериозен риск от замърсяване не само на Созопол, тъй като течението е на юг, тоест на цялото Южно Черноморие“, каза Петров. Той поясни, че не са успели да източат всичко от кораба, а само около половината и времето и бюджета, които са употребили, са половината от разчетното, което е по план.  „Основният фактор, от който се влияем, това е времето. Така или иначе водолазният кораб и самите водолази не могат да работят при условия над два бала вълна. Така че реално от 3 месеца календарни работните дни са 24 до момента“, поясни Петров.  По думите му източената емулсия е с до 60% свързана вода, като преди 100 г. нефтът се е използвал като гориво на котлите.  За пролетта остават около 400 кубика.  ", "date": "2018.11.29", "title": "Кап. Живко Петров: Потъналият преди век кораб „Мопанг” е можел да замърси цялото Южно Черноморие"}
{"url": "http://epicenter.bg/article/Sinoptitsi--Ochakva-ni-suha-Koleda-i-topla--no-dazhdovna-Nova-godina/169507/2/0", "text": "Тази година през декември се очаква средната месечна температура да бъде около и под нормата, която в Северна България и високите полета е 0-1˚, в Горнотракийската низина – 2-3˚, по Черноморието и в най-южните райони – около 4˚, в планините — от минус 8 до минус 3°. Най-ниските температури през месеца ще бъдат между минус 15° и минус 10°, а най-високите – между 10° и 15°.   Месечната сума на валежите ще бъде около нормата, която в по-голямата част от страната е между 40 и 60 л/кв.м, в планините и най-южните райони – между 70 и 120 л/кв.м. Такава е прогнозата за времето на Националния институт по метеорология и хидрология (НИМХ) при БАН.   Месецът ще започне без валежи, със спокойно, но студено време. Ще бъде предимно слънчево, но на много места в равнинната част от страната и в котловините сутрин ще има мъгла или ниска облачност, а в отделни райони те ще се задържат по-дълго. В Северна България ще има снежна покривка и дневните температури ще остават под нулата. Все пак, тенденцията е към затопляне, по-чувствително ще е в планинските райони. Около средата на първото десетдневие се очаква промяна на циркулацията и до края на периода вероятността за валежи, е голяма; ще има и дъжд, и сняг. В края на десетдневието температурите ще се понижат.    През повечето дни от второто десетдневие ще преобладава облачно време, с намалена видимост в равнините, с температури около и под нормата. Превалявания ще има главно в началото на десетдневието. Повече слънчеви часове ще има в планините и планинските райони около средата на периода. През втората половина от десетдневието слабо ще се затопля.  Към края на второто и в началото на третото десетдневие отново има повишена вероятност за валежи, предимно от сняг. В средата на десетдневието (около Коледа) изгледите са за време без валежи, а впоследствие ще започне повишение на температурите, но отново с валежи.    Източник: Канал 3  ", "date": "2018.11.29", "title": "Синоптици: Очакват ни суха Коледа и топла, но дъждовна Нова година"}
{"url": "http://epicenter.bg/article/Rumen-Radev-shte-otkrie-XVI-izdanie-na-blagotvoritelnata-initsiativa--Balgarskata-Koleda--utre/169508/2/0", "text": "На 30 ноември, петък, ще бъде обявен официално стартът на шестнадесетото издание на благотворителната инициатива „Българската Коледа“, която се провежда под патронажа на президента Румен Радев. Това съобщиха от прессекретариата на държавния глава.   От 11.00 часа, в УМБАЛ „Проф. д-р Стоян Киркович“ в Стара Загора ще бъдат представени темата и целите на кампанията за 2018/2019 г.   Приключилата на 29 ноември т. г. кампания 2017/2018 г. на „Българската Коледа“ в подкрепа на спасения детски живот успя да набере 2 600 000 лв. С дарените средства са подпомогнати за диагностика, лечение и рехабилитация 505 деца и е закупена медицинска апаратура за 22 лечебни заведения от цялата страна – университетски и многопрофилни болници, рехабилитационни центрове и домове за медико-социални грижи.  ", "date": "2018.11.29", "title": "Румен Радев ще открие XVI издание на благотворителната инициатива „Българската Коледа“ утре"}
{"url": "http://epicenter.bg/article/Stotitsi-minyori-i-energetitsi-protestirat-v-Sofiya-/169509/2/0", "text": "Стотици миньори и енергетици протестират в София с искане да бъде защитен браншът. Шествието им се отправи с възгласи „Победа” към сградата на ЕК в столицата, съобщи Канал 3.  Протестиращите искат да бъде защитен браншът и да им бъдат гарантирани работните места, защото в районите, в които живеят, нямат друг поминък. Президентъ на КТ \"Подкрепа\" Димитър Манолов каза, че искането им да се преразгледа решението на Европа е получило подкрепа от премиера Бойко Борисов по време на вчерашната им среща.  „Ако повелята на Европа бъде изпълнена, България ще остане без ток, а 150 000 души в бранша без работа”, добави Манолов.  Очакват на утрешната среща с президента Румен Радев позициите да са сближени. Протестиращите носят плакати „КЕВР отговори ще има ли ток и на какви цени”, „Регулатори или предатели”, „МОСВ, не мълчи, а задълженията си към енергетиката изпълни”.  Ако се затвори комплексът „Марица-Изток“, има заплаха за енергийната сигурност, около 150 хил. души ще останат без работа, добави пред журналисти Димитър Манолов, цитиран от Агенция „Фокус“.  „Днес излизаме на протест, за да получим ясни гаранции, че това нещо, за което сме си приказвали вчера, ще се случи. Вчера в Раднево бяха една част от работниците, днес в София са друга част. Известно е, че в София нещата се чуват по-добре, защото разстоянието е по-късо. И имаме да кажем нещо и на Европейската комисия (ЕК), която е един измежду основните причинители на бедата ни. Ако не ни се случваше това, което ни прави ЕК, нямаше да вършим това, което сега ни се налага да го правим“, заяви Манолов.  Той посочи, че най-лошият сценарий е да няма никакъв ток. „Междинният сценарий е да имаме някакъв, но безбожно скъп. А най-добрият сценарий е енергетиката да си работи. И този проблем не е само български, такъв проблем имат най-вече Полша, Словакия, Унгария и дори Германия“, заяви президентът на КТ „Подкрепа“.  Манолов посочи, че отдавна има контакт с правителството по тази тема. „И позицията, която изработиха съвместно Министерството на енергетиката и МОСВ, е добра и достойна и ще бъде представена на президента, с когото с Пламен Димитров имаме среща утре, за да уточним какво ще се прави. И ми се иска България истински активно да защитава позицията си и искаме ясни индикации от всички институции, че тя ще бъде твърда“, заяви той.  Манолов посочи, че в момента дерогацията не е на дневен ред. „Сега ще се говори за това как ще се изпълнява Парижкото споразумение. И тъй като ЕК налага едни темпове, които са непосилни за държавите, които изброих, ни се иска за нас пътната карта да бъде по-мека и по-щадяща. И дерогациите са елемент от това, но не са предмет на това, което ще говорим“, заяви Манолов.  Той обясни, че в момента държавата през НЕК плаща изцяло вредните емисии на два от ТЕЦ-овете в басейна „Марица-Изток“ и помага на третия. „Дали тази схема трябва да е така или не, е тема на друг разговор. Но няма как да бъде иначе, защото другата възможност е те да се включат в сметките ни, но такава възможност е страшна“, каза Манолов.  „Никой не може да направи прогноза каква ще е цената на тока, ако се спрат ТЕЦ-овете в страната. Ако сега трябва да внасяме ток, бихме го внасяли на около 170 лв. Но ако ние не произвеждаме тази електроенергия, скромните прогнози са за поне двойно увеличение“, заяви той.  Манолов обясни, че ако се затвори комплексът „Марица-Изток“, има заплаха за енергийна криза в страната. „Това дори не е криза, това е край – всичко изчезва. Около 150 хил. души ще останат без работа. Това е индустриален район и там хората не могат и няма какво друго да работят изобщо“, заяви той.  Попитан какво ще стане, ако България не успее да защити позицията си пред ЕК, той отговори, че това не е само позиция на България, а ще има цяла коалиция на държавите, които искат по-плавен преход. „Нашата енергетика е между 30% и 40% зависима от това производство“, заяви той. „Струва ми се, че за момента притеснения нямаме. Притесненията ще дойдат, ако се наложи този протест да отиде в Брюксел. И там няма да бъдем само ние, ще бъдат и поляци, и словаци, и гърци – всички ще браним държавите си“, обясни Манолов.  ", "date": "2018.11.29", "title": "Стотици миньори и енергетици протестират в София "}
{"url": "http://epicenter.bg/article/Ombudsmanat--Maykite-na-detsa-s-uvrezhdaniya-shte-se-sreshtnat-s-deputati-v-parlamenta/169513/2/0", "text": "След снощния разговор на майките на деца с увреждания с премиера Бойко Борисов, за 18 часа днес е насрочена среща с депутати и представители на социалното и финансовото министрества. Това съобщи омбудсманът Мая Манолова в Хасково, където приема граждани, предаде БНР. На срещата, на която ще присъства и Манолова, ще бъдат коментирани текстовете в Закона за личната помощ, които предизвикаха недоволството на майките на деца с увреждания.   Омбудсманът Мая Манолова коментира текстовете в закона за личната помощ, които предизвикаха протестното писмо на майките на деца с увреждания до премиера и председателя на парламента: \"А според тези промени се приема закон, в който за първи път се казва, че този закон ще се прилага само и доколкото има определени пари в Бюджета за него. Тези пари са 71 милиона - сума, която е абсолютно много по-малка от възможностите на Социалното министерство и че повече от тези 71 милиона няма да се даде и стотинка, дори да става дума за бедстващи хора, нуждаещи се от лична помощ\".   Според Манолова парите за личните асистенти на деца с увреждания ще свършат през септември 2019-а година: \"И когато заради осакатяването на закона на 1-ви септември останат тежко нуждаещи се хора от лична помощ без асистент, те няма да се посвенят да ни посочат с пръст и да кажат: \"Ето, това са майките и омбудсмана\". Това е техният закон\".  ", "date": "2018.11.29", "title": "Омбудсманът: Майките на деца с увреждания ще се срещнат с депутати"}
{"url": "http://epicenter.bg/article/Temenuzhka-Petkova--Pravitelstvoto-stoi-tvardo-zad-balgarskite-minyori-/169516/2/0", "text": "Правителството стои твърдо зад българските миньори. Това каза министърът на енергетиката Теменужка Петкова пред протестиращите миньори и енергетици, предаде репортер на Агенция „Фокус“.  „Знаете каква е позицията ни - без въглищните централи българската електроенергетика е немислимо да работи“, обяви тя. „Това са дружествата, които дават 45% от енергията на страната. През зимата този процент достига до 60“, обясни Теменужка Петкова.  „Темата с въглищните централи е пряко свързана с енергийната и националната сигурност“, каза още министърът.   Категорично не подкрепяме новите изисквания. Надявам се и президентът Румен Радев, който ще води българската делегация, да защити правителствената позиция в Катовице, каза още Теменужка Петкова.  „Дерогациите, за които кандидатстваха въглищните централи, са на финалната права“, обясни тя. „Дерогацията на ТЕЦ „Марица Изток“ 2 е в най-напреднала фаза. Надяваме се да стане факт до средата на декември“, допълни Теменужка Петкова. „Колегите трябва да бъдат спокойни. Правителството стои зад българския въгледобив. Продължаваме заедно напред“, заяви енергийният министър.  Президентът на КТ „Подкрепа“ Димитър Манолов заяви: „Благодарим за тази позиция. Ще имаме среща с президента. Много ни се иска този път наистина да сме отбор“.   „Този път наистина имаме нужда да бъдем един отбор. Сигурна съм, че ще бъде така“, каза още Теменужка Петкова.   ", "date": "2018.11.29", "title": "Теменужка Петкова: Правителството стои твърдо зад българските миньори "}
{"url": "http://epicenter.bg/article/Balgarin-be-osaden-na-7-godini-zatvor-v-Avstriya/169450/3/0", "text": "Българин бе осъден на 7 години затвор в Австрия, след като у него били открити планове за терористична атака, предаде Франс прес, като се позова на прокуратурата.   24-годишният мъж се прибрал от Сирия през 2015 г., където е прекарал 2 месеца. В негова USB памет са открити инструкции за бомбардировки, работа с взривни вещества, арсеник и напалм, както и ръководство за изпълнението на терористични атаки в Европа.   По същото дело 38-годишен австриец от българо-турски произход беше осъден на 8 години затвор за това, че убедил две двойки и общо деветте им деца да се присъединят към джихадистката групировка \"Ислямска държава\" в Сирия. Въпросните две двойки, които впоследствие се върнали от Сирия в Австрия, вече са били осъдени. Според прокуратурата мъжът имал \"централна идеологическа роля\" в религиозна група. Според австрийското обвинение лицето е живяло в радикална ислямска среда повече от 15 години, след което мъжът е прекарал няколко години в град Грац, където е разпространявал крайни ислямистки учения.   От 2011 г. около 300 души от Австрия са отишли в Сирия и Ирак или са се опитали да го направят. Петдесетина от тях са загинали, а стотина са се върнали, според данни на австрийското министерство на вътрешните работи.", "date": "2018.11.29", "title": "Българин бе осъден на 7 години затвор в Австрия"}
{"url": "http://epicenter.bg/article/Tihomir-Toshev--Ochakva-se-2019-g--da-e-stabilna-na-kreditniya-pazar/169465/4/0", "text": "Очакванията на експертите са 2019 г. да е стабилна на кредитния пазар - както по отношение на ипотечните кредити, така и на потребителските. Това заяви в студиото на сутрешния блок на БНТ кредитният консултант Тихомир Тошев.   Лихвите в края на тази година са между 2,95% и 3,6%, което отбелязва поредно понижение. Тази година мнозина българи са изтеглили ипотечни кредити, като нивото им е най-високото от 2008 г. , отбеляза Тошев. По думите му, световната тенденция е за покачване на лихвите обаче, но в България се очаква движението по лихвите да е малко, като то може да се случи след средата на следващата година.   Желаещите да закупуват жилища са основно в големите градове, но следващата година се очаква пазарът на недвижими имоти да се стабилизира. Трябва да преценим внимателно възможностите си при такава сериозна стъпка, призова Тошев. При изплащане на кредита най-честата формула е вноската да не надвишава 30% от месечните доходи. Кредитният консултант допълни, че не е разумно да се изтегля такъв кредит, ако доходите ни са по-ниски от 1000 лв. При по-високи доходи процента на задлъжнялостта може и да е по-голям.   Има ръст при изтегляне на потребителски кредити, като при тях основната грешка е да се теглят кредити, без да има нужда от тях. Това се прави най-често при закупуване на потребителска техника, обзавеждане или екскурзии. Тошев призова в такъв случай това да се прави със спестени пари. ", "date": "2018.11.29", "title": "Тихомир Тошев: Очаква се 2019 г. да е стабилна на кредитния пазар"}
{"url": "http://epicenter.bg/article/Ivan-Neykov--Vapreki-uvelichenite-pensii-i-pomoshti--horata-ostavat-s-ubezhdenieto--che-sa-pretsakani/169486/11/34", "text": "Иван Нейков, бивш социален министър, а сега директор на Балканския институт по труда и социалната политика, в интервю за обзора на деня на Радио „Фокус“ „Това е България“.      Иван Нейков: Един бюджет може да бъде оценяван като реалистичен на базата на това, той гарантира ли предвидените плащания. Отговорът е да. Пенсиите такива, каквито са определени вече или предстои да бъдат определени, ще бъдат изплащани. Пари има. Вторият критерий е, има ли проблем от типа растящ дефицит един бюджет или няма. Отговорът отново е положителен. Всъщност дефицитът, макар и малко, намалява спрямо предходната година, той ще бъде около 3 милиарда и 700 милиона лева. Така че от гледна точка на бюджетарите бюджетът на Националния осигурителен институт е стабилен. Въпросът е, дали този бюджет всъщност отговаря на очакванията на 2 милиона и 200 хиляди пенсионери. Тук вече отговорът няма как да бъде положителен. Първо, виждате, че няма никаква разлика, дори и минимална разлика, между проекта, който беше внесен от Министерския съвет и този, който беше приет. Тоест нито едно от предложенията на опозицията не беше прието, което ще доведе до там, че една много голяма част от упреците към този бюджет, много голяма част от упреците ще се базират на тезата – ние ви предлагахме, вие нищо не приехте. По някой път дори от чисто тактически съображения би трябвало поне нещо да се приеме от предложенията на опозицията. Още повече, тук имаме и една малко бих казал, ако не беше тъжна, щеше да е комична ситуация – всъщност опозицията днес открадна предложенията, които миналата година коалицията на Патриотите правеха на ГЕРБ за увеличаване на пенсиите. И сега се опитаха, както се казва, с техните камъни по тяхната глава. Патриотите отговориха – няма възможност, това са възможностите на държавата.    Иван Нейков: Да, ето затова казах – има комичен елемент. Значи, докато си в опозиция искаш майка си и баща си. Когато влезеш в управлението, изведнъж започваш да обясняваш на новата опозиция какви са възможностите на държавата. Това ми намирисва на популизъм и на непрофесионализъм, особено пък в социалната сфера.    Иван Нейков: Ще стане.    Иван Нейков: Разбира се, две мнения няма. Тук и във вашето студио сме го коментирали този проблем – има стотици хиляди хора, на които пенсията е единствен доход, които имат такава пенсия, която не им осигурява и минимален стандарт на живот. На тези хора трябва да се помага. Само че аз не знам колко време трябва да мине и колко приказки трябва да изприказваме, за да се разбере, че помощта към тези хора не трябва да минава през увеличаване на пенсията по административен път. На тези хора са им необходими допълнително средства над пенсията, която получават, и тези средства трябва да бъдат осигурени, но не чрез деформиране на пенсионния модел. Защото всяка пенсия е свързана с осигуровките, които са правени за нея. И когато не са правени осигуровки, не говоря за причините да не се правят, когато не са правени осигуровки и пенсията, която се определи, не стига за нормален живот на човека, тогава имаме система за социално подпомагане. И трябва да помагаме тези хора не чрез административно популистко увеличение на пенсиите, а чрез системата за социално подпомагане. Взима 219 лева пенсия един човек. За да живее на прага на бедността му трябват още 130 лева. Ето тези 130 лева не трябва да му ги даваме през едно изкуствено увеличаване на пенсията, защото тогава удряме цялата осигурителна система. Трябва да му дадем тези 130 лева на човека, но през системата за социално подпомагане.    Иван Нейков: Ние имаме действаща система за социално подпомагане, имаме Агенция за социално подпомагане. Имаме буквално във всяко населено място, всеки град имаме структура на Агенцията за социално подпомагане. Хората, които имат нужда от такава помощ, се знаят, кои са, от Социално подпомагане. Няма никаква пречка това да бъде направено. Имаме капацитета, подготвените хора, ресурса, който ще бъде предоставен, който сега ще го даваме като увеличаване на пенсията. Този ресурс, може би този, а може би някакъв друг, на базата на разчетите, които ще бъдат направени, трябва да бъдат осигурени от бюджета по същия начин, както сега се правят, но няма да пипаме осигурителната система. Ще ги дадем на хората, но ще ги дадем като социално подпомагане. Сега ако един човек има 200 лева пенсия и има магазин на „Витошка“, защото има такива случаи, ние отново ще му увеличим пенсията, нищо че има други доходи. Това вече наистина нарушава справедливостта в социалната сфера.    Иван Нейков: Ние научихме хората, че първо, управлението действа само под натиск. Колкото повече викаме, толкова по-голям е шансът някой да ни чуе. От друга страна, след като им обещаваме преди изборите – ние ви обичаме и ако вие ни изберете, ние ще ви увеличим пенсиите – хората свикнаха да мислят, че единственият инструмент, чрез който ще се подобрява животът им, това е такова увеличаване на пенсията. Тоест ние сами ги научихме на този грешен път и те сега пред себе си виждат само тази възможност, само тази опция. Затова казвам, че в случая гласът на професионалистите не се чува. Помощта за тези хора е необходима, повтарям го, и тя трябва да бъде осигурена, но не като деформираме осигурителната система, не като им обещаваме увеличаване на пенсиите и после се чудим защо имаме огромен дефицит в НОИ. Помощта за тези хора трябва да идва през системата за социално подпомагане, по механизмите на тази система. Тя я има, съществуваща е, действаща е в България, и нямам отговор на въпроса, защо е този инат. Защото нямам друго обяснение. Не вярвам, че не знаят, че по този начин трябва да се помага на хората.    Иван Нейков: Не, работи. Близо 5000 души работят в тази система в цялата страна. Тези хора управляват такива програми като енергийната ефективност, регулярните месечни социални помощи минават през тях. Тези хора стоят много близо до нуждаещите се. Социалните работници имат капацитета, могат да го направят. Въпрос на управленско решение.    Иван Нейков: Иска ми се да не съм прав, но според мен в случая става дума за непрофесионализъм. Това е единственото логично обяснение, което мога да дам, защото другото е още по-тежък извод – че се прави на инат. Което просто не искам да вярвам и не би трябвало да е така.    Иван Нейков: Тя съществува, има я, работи. Просто цялата онази част от обществото ни, която има нужда от подкрепа, е идентифицирана, социалните работници всекидневно работят с тях. И ако тази идея, експертна, и тя не е нова, тя е от десетилетия, ако тя бъде възприета, коренно ще се промени ситуацията с дефицита на НОИ. Защото този разход ще бъде изваден от бюджета на НОИ. Разходът за такова административно увеличаване на пенсиите. И пенсиите ще се базират наистина на осигурителния принос на човека. И тогава ще мотивираме и младите, когато им казваме – колкото повече внасяте, толкова повече ще получавате. А сега им пращаме друг сигнал – няма голямо значение колко сте внасяли, в крайна сметка каквото решим, това ще получавате. Това е удар на доверието на хората към системата.    Иван Нейков: Права сте, така е. Драма е.    Иван Нейков: Вижте какво стана с тавана. В продължение на близо три години част от днешните управляващи, които тогава бяха също управляващи, поеха едно законодателно решение, с което се пое ангажимента, че от 1 януари 2019 година няма да има повече таван на пенсиите. Три месеца преди да настъпи този срок, се взе решение на 175 градуса, с което се казва – не, тавани ще има, само че ще ги променим малко таваните, вече ще станат 1200. Но, някой от нашите слушатели да не преживее разочарование, да напомним, че това ще стане от 1 юли. Тоест догодина от 1 януари половин година ще си продължим със старите тавани от 910 лева. В същото време отново дефицит на обяснение, дефицит на аргументи. Три години им повтаряме едно и също на хората и три месеца преди да настъпи моментът, сменяме тезата, сменяме политиката. И никой не го обяснява. Как искаме после хората да не се чувстват излъгани? Как искаме да имат доверие, че едно управленско решение се взима премислено, направени са анализите, направена е т.нар. предварителна оценка на въздействието. И когато настъпи моментът, ние сме си направили житейски планове. Хиляди хора направиха такива житейски планове с оглед на това законодателство, което действаше вече три години. И изведнъж ние ги караме да си променят житейските планове, да мислят под преса кога да се пенсионират, как е най-изгодно за всеки един от тях и т.н. Просто правим всичко по учебник, на който учебник пише: как да не правиш пенсионна реформа. Ето това всъщност става.    Иван Нейков: Аз мисля, че това, което в момента с вас коментираме, едва ли ще бъде последното решение. В момента вървят срещи. И както на коляно досега раздавахме тук 50, там 150 милиона, сега 71 милиона, пак на коляно някъде на някого нещо ще обещаем, само и само, както се казва, да ни се махнат от главата. Значи, извинявайте, сигурно вече съм омръзнал на слушателите, и във вашето студио говорихме за това, че не може, когато един проблем го раздробиш между три закона, шест подзаконови актове, десет институции, които ще го управляват след това, не можеш да очакваш хармония при решаването на проблема. Ще излизат нови и нови капани, които сами сме си заложили, просто защото различни екипи правиха различните закони. Излизаше Мая Манолова и казваше – ето ви един закон, но той е несинхронизиран с останалата уредба, която се готвеше. Ние с вас говорихме, че трябва да седнем и да работим за създаването на кодекс за хората с увреждания, където цялата материя да бъде събрана, да бъде хармонизирана, да се знае всяка една от новите мерки колко души ще я ползват, колко пари ще струва, какъв бюджет трябва да се осигури. Това не се направи. Правехме друго. Само и само да се приберат палатки, знамена, протестиращи, раздавахме наляво и надясно приказки за пари и сега балонът започва да се пука. Сега започваме да търсим отново в една притисната обстановка, в една преса да търсим някакво бързо решение. И отново не обясняваме на хората, всъщност какви са възможностите или по-скоро какъв е начинът да подобрим техния живот. В резултат на което парите ще бъдат похарчени, наистина има увеличение, 150 милиона ще бъдат дадени, в крайна сметка усещането на хората остава, че те са прецакани. Това е не само лош пиар, това означава неумение, когато правиш реформа, да обясняваш на хората, че една реформа не е само мед и масло, че има и много тежки стъпки и тежки решения, които трябва да бъдат възприети. Само че ние не смеем да излезем и да им го кажем това нещо. Единственото обяснение, което им даваме, е - няма пари. Значи, хората не искат да приемат такова обяснение вече.   ", "date": "2018.11.29", "title": "Иван Нейков: Въпреки увеличените пенсии и помощи, хората остават с убеждението, че са прецакани"}
{"url": "http://epicenter.bg/article/Regeto-stana-chast-ot-spisaka-na-svetovnoto-kulturno-nasledstvo-na-YuNESKO/169525/6/0", "text": "Реге музиката влезе в списъка на световното културно наследство на ЮНЕСКО.   Организацията добави жанра, произхождащ от Ямайка, към колекцията си от \"нематериално културно наследство\", заслужаваща защита и популяризиране.   От ЮНЕСКО отбелязват, че реге музиката има принос към обсъждането в международен план на въпросите за несправедливостта, съпротивата, любовта и човечеството.   Реге се появява в края на ’60-те години на миналия век от ямайските жанрове ска и рокстеди, като също така черпи влияние от американския джаз и блус. Стилът бързо стана популярен в САЩ, както и във Великобритания, където много ямайски имигранти са емигрирали в периода след Втората световна война. По това време регето се възприема като музика на потиснатите, с текстове, насочени към социални и политически въпроси, лишаване от свобода и неравенство.   А най-известният изпълнител на реге и до ден днешен си остава Боб Марли.   Източник: Канал 3", "date": "2018.11.29", "title": "Регето стана част от списъка на световното културно наследство на ЮНЕСКО"}
{"url": "http://epicenter.bg/article/Kobrata-zalozhil-za-sebe-si-sreshtu-Fyuri--spechelil-100-000-leva-/169487/8/0", "text": "Най-добрият ни професионален бокьор в тежка категория Кубрат Пулев разкри пред Канал 3, че е спечелил близо 100 000 лв, след като е заложил за себе си в мача срещу Хюи Фюри.  Кобрата направи и интересна прогноза за чакания с голям интерес бой между Дионтей Уайлдър и Тайсън Фюри, който ще се проведе на 1 декември.  \"Мога да кажа, че Фюри ще загуби, Уайлдър ще победи, но няма да му е лесно. Тази прогноза не е 100% сигурна. Хората да внимават как залагат. Но определено Уайлдър ще победи според мен. Видяхте и прогнозата между мен и Фюри, и залозите. Много хора заложиха за мен и победиха. И аз включително заложих, и само от залог спечелих към 100 000 лева за мен,\" заяви Пулев.  ", "date": "2018.11.29", "title": "Кобрата заложил за себе си срещу Фюри, спечелил 100 000 лева "}
{"url": "http://epicenter.bg/article/Orban-stana-shofyor-na-Chak-Noris/169466/10/99", "text": "Унгарският премиер Виктор Орбан заведе холивудския актьор Чък Норис на контратерористично обучение по време на визитата на звездата в Унгария като част от благотворителна инициатива, пише \"Монитор\".  Орбан закара актьора с автомобил до мястото на обучението, което беше запечатано от видео, качено на Фейсбук страницата на премиера.  Видеото показва и разговора между двамата, в който Орбан казва на Чък Норис, че всъщност той е \"уличен боец\" и е отраснал в малко село, като покани звездата при следващата си визита в Унгария да го посети.  Двама обсъждат и управлението на Унгария, като Чък Норис сравнява Орбан с Доналд Тръмп. \"90% казват за мен негативни неща. Либералите ме мразят\", казва Орбан. Чък Норис го пита \"Като Тръмп ли?\", на което премиерът отговаря \"Малко повече\".  След като наблюдава тренировката пък Чък Норис казва, че това е най-доброто обучение, което е виждал.", "date": "2018.11.29", "title": "Орбан стана шофьор на Чък Норис (Видео)"}
{"url": "http://epicenter.bg/article/Kakvo-da-sgotvim-na-Andreevden---traditsionni-retsepti/169497/9/25", "text": "Народът вярва, че „на Едрей всичко започва да наедрява” – здраве и богатство да се множат, а денят да расте с по едно просено зърно.    За да се сбъдне всяко благопожелание, отправено на 30 ноември, на трапезата трябва да има поне една зърнена култура - варена царевица, жито, боб, леща, грах, просо или ечемик. Необходими продукти Начин на приготвяне: Лукът се запича, а бобът се сварява. Смесват се заедно с киселите краставички, нарязани на колелца, и празът. Подправките се смесват и се оставят да престоят за 10-ина минути, след което се прибавят към готовата салата.   Необходими продукти: Начин на приготвяне: Груханото жито се сварява с двойно повече вода от обикновеното, то трябва да омекне и да се разпука. Вече увряло, може да постои още половин час под похлупака, за да се задуши.  Суровите ядки се запържват за няколко секунди в нагорещения зехтин и се изсипват върху житото заедно с нарязания на ситно магданоз, няколко стръка пресен джоджен или копър.    Сместа се подправя с доста лимон и хималайска сол на вкус. При желание може да се добавят и кълнове.   Необходими продукти: Начин на приготвяне: Лукът, чесънът и морковът се нарязват на ситно и се запържват. Лещата и червения пипер се довавят, доливат се 2-3 чаши вода или бульон и се задушава.   Добавят се зеленчуците. Добавя се водата с брашно. След сваляне от котлона се поръсва с нарязан магданоз.  ", "date": "2018.11.29", "title": "Какво да сготвим на Андреевден – традиционни рецепти"}
{"url": "http://epicenter.bg/article/I-britanskoto-kralsko-semeystvo-ima-svoite-sramni-tayni--Video-/169467/10/100", "text": "Членовете на кралското семейство често попадат в неловки и срамни ситуации, както всички обикновени хора, но медиите дебнат всяка тяхна грешка и срамните им тайни стават публично известни.   През 1992 г. снимка, на която любовникът на   смуче пръста на крака ѝ шокира кралския двор, появявайки се в медиите. По това време Сара била заедно с кралицата в замъка Балморал. Скандалът е голям и тя бързо напуска кралското имение, като след това не е канена там чак до 2008 г. През 1971 г. от трезор на лондонска банка биват откраднати на принцеса  . По-късно медиите разбират за случката и я раздуват пред обществото, но без да се докопат до някоя от скандалните снимки на принцесата. През 2008 година е направен и игрален филм (The Bank Job), базиран на тази история. През 1992 г. The Sun публикува препис от телефонен разговор между принцесата на Уелс и нейния предполагаем любовник Джеймс Гилби. Тя все още е омъжена за принц Чарлз. В разговора Гилби назова   с името на домашния любимец squidgy 53 пъти и казва, че я обича. Аферата е наречена Squidgygate заради псевдонима. Скоро след това, през 1993 г., австралийско списание пусна скандален препис от разговор между  . Телефонният разговор потвърждава слуховете, че принцът на Уелс е романтично ангажиран с Боулс. Инцидентът е наричен \"Камилагейт\". В него има и много мръсни думи, разменени между двамата, включително и едно сравнение от страна на принц Чарлз, който иска да се превърне в тампон, за да бъде в панталоните на Боулс.   През 2012 г. в медиите се появяват папарашки снимки от лятната почивка на  , на които дукесата на Кеймбридж е по монокини и в различни пози по секси бански. Това става голям скандал и кралският двор завежда дело срещу папараците.", "date": "2018.11.29", "title": "И британското кралско семейство има своите срамни тайни (Видео)"}
{"url": "http://epicenter.bg/article/Elha-na-glavata---nay-noviyat-trend-pri-pricheskite-tazi-Koleda--Snimki-/169469/10/84", "text": "Помислихте ли си, че най-щурата тенденция при прическите са цветовете? Грешите. Нова мода запленява все повече и повече хора в социалните мрежи - коледна елха в косите.   Популярни личности и техните поддръжници се втурнаха да украсяват косите си по най-нетрадиционния начин, украсявайки ги като коледни дръвчета.    Най-новият тренд представлява вдигната коса, омотана с гирлянди и орнаменти, досущ като любимата на всички елха.   Източник: Канал 3", "date": "2018.11.29", "title": "Елха на главата - най-новият тренд при прическите тази Коледа (Снимки)"}
{"url": "http://epicenter.bg/article/Mrezhata-izrigna--Melaniya-Tramp-prevarna-edin-ot-simvolite-na-SASht-v-dom-na-uzhasite/169475/10/99", "text": "Мелания Тръмп, първата дама на САЩ, за втора поредна година търпи сериозни критики за това как е украсила Белия дом за Коледа. Както и през миналата година, в социалните мрежи сравняват г-жа Тръмп със злобно същество от детските приказки, което иска да уплаши всички. \r\n \r\n Съпругата на американския президент Доналд Тръмп е оформила президентската резиденция по последна мода, но американците явно не оценяват това.   Недоволни хора, видели снимките, които качиха от Белия дом, я упрекват, че тя е превърнала един от символите на САЩ в дом на ужасите.   Белият дом традиционно се преобразява в навечерието на Коледа с помощта на първата дама. Но за втора поредна година Мелания провокира хората в социалните мрежи, които я критикуват остро. Работата е в това, че хората не приемат добре в коридорите да бъдат разположени симетрично подредени алено червени елхи, изградени от хиляди ягоди. На хората това им навява асоциация с река от кръв от филмите на ужасите.   Потребителите на Туитър дори са подходили с чувство за хумор към украсата и предлагат на Мелания да допълни интериора с още елементи, за да има цялостната визия и наистина ужасен вид. Те предлагат на Мелания в центъра около елхите да бъде поставена фигура на призрак, а до него знаменитата фраза:    Източник: Дир.бг  ", "date": "2018.11.29", "title": "Мрежата изригна: Мелания Тръмп превърна един от символите на САЩ в дом на ужасите (Снимки)"}
{"url": "http://epicenter.bg/article/Golemiyat-rezhisyor-Kuentin-Tarantino-se-ozheni-za-parvi-pat/169480/10/100", "text": "Големият режисьор Куентин Тарантино се ожени за първи път. Той предложи брак на приятелката си Даниела Пик през лятото на 2017 г., а в сряда двамата са минали под венчилото в Лос Анджелис.   55-годишният Тарантино срещна 35-годишната певица и модел през 2009 г. на представянето на \"Гадни копилета\" в Израел. Скоро след това те прекъснаха връзката си, но през 2015 г. се събраха, след като режисьорът се раздели с дизайнерката Кортни Хофман.   Това е първи брак и за двамата. През 2009 Тарантино обясни защо никога преди не се е женил:    Новината за техния годеж излезе само осем месеца след като Тарантино обяви, че възнамерява да се пенсионира. Тогава той каза, че това ще се случи, след като режисира още два филма. Пик стартира своята музикална кариера в началото на 21 век в дует със сестра си Шарона. Те стават известни със сингъла си \"Hello, Hello\", който изпяват на квалификационния рунд на националния конкурс Евровизия през 2005 г.   Сега тя развива самостоятелна кариера, след като през 2006 г. се разделят със сестра си.  Едни от най-успешните ѝ песни са \"More or Less\" и \"Love Me\".   Пик се изявява и като модел. Тя редовно се появява на корици на списания, а профилът ѝ в Инстаграм е пълен със снимки от фотосесии. Баща ѝ Цвика Пик е известен певец и композитор. Той е написал много хитове през 60-те години. Той изпълнява и еврейската версия на бродуейския мюзикъл \"Коса\".   Източник: Дир.бг  ", "date": "2018.11.29", "title": "Големият режисьор Куентин Тарантино се ожени за първи път"}
{"url": "http://epicenter.bg/article/Drama-v-dvoretsa--Printsovete-Uilyam-i-Hari-skarani-zaradi-Megan---prints-Charlz-gi-pomiryava/169499/10/100", "text": "Като се има предвид, колко рядко си позволяват да говорят за личните си отношения, кралските особи от нивото на Кейт Мидълтън и Меган Маркъл, не е изненада, че слуховете за отношенията им стават все по-жестоки. Анонимни източници твърдят, че между двете кралски дами има значително по-малко напрежение, отколкото между съпрузите им.   Според слуховете, принц Хари и принц Уилям, отдавна враждуват помежду си. Причината за конфликта била Меган Маркъл, която от актриса, стана съпруга на принца. \"Кейт и Меган са много различни характери, но полагат усилия да се разбират. Принц Хари усеща, че брат му не показва уважение към съпругата му\", посочват източниците.    В ролята на умиротворител се оказва баща им - принц Чарлз, който помолил принц Уилям да положи всички усилия да промени отношението си към Меган и по-малкия си брат.   Източник: Канал 3  ", "date": "2018.11.29", "title": "Драма в двореца! Принцовете Уилям и Хари скарани заради Меган - принц Чарлз ги помирява"}
{"url": "http://epicenter.bg/article/Melaniya-izbra-angelski-obraz-za-zapalvaneto-na-kolednata-elha--Snimki-/169500/10/84", "text": "Президентът на САЩ Доналд Тръмп и съпругата му Мелания запалиха светлините на коледната елха в Националния парк зад Белия дом. Тази традиция датира от 1923 г. - тогава президентът Калвин Кулидж запалва коледното дърво пред 3000 присъстващи. Първата дама избра монохромен образ - идеалното решение за началото на зимата: обемното палто на Max Mara, пуловерът, ботушите и дори ръкавиците на Мелания бяха в снежнобяло. Тя допълни имиджа с прибрана коса и акцентира с нежен грим, който подчертаваше очите й.    Източник: Канал 3", "date": "2018.11.29", "title": "Мелания избра ангелски образ за запалването на коледната елха (Снимки)"}
{"url": "http://epicenter.bg/article/Silvestar-Staloun-se-sboguva-s-Roki-Balboa--VIDEO-/169502/10/100", "text": "съобщи, че повече няма да влиза в образа на    , предаде Франс прес, цитиран от Дарик. Холивудският актьор преценил, че е време да предаде щафетата на по-младото поколение, което се въплъщава от новият герой в сагата  . \"Оттеглям се, с това поколение се открива един нов свят\", поясни той в свое видео послание в  , което вероятно е било записано по време на снимките на излезлия наскоро по екраните в  филм \" \".   От 1975 година   е изпълнил осем пъти ролята на  , която го направи известен в целия свят и му донесе няколко номинации за награда  .   \"За мен бе привилегия да създам този образ и да го представя на големия екран”, каза 72-годишният актьор, сценарист, режисьор и продуцент. „Смятах, че с  е приключено през 2006 година и това ме удовлетворяваше. Но изведнъж се появи този млад мъж и всичко се промени\".   вероятно е имал предвид актьора  , който присъствал по време на заснемането на видеото, макар че останал зад кадър. В \"  и \" \" младият актьор е в образа на  , син на боксьора  - най-добрият приятел на  .   Макар че първоначално отхвърля предложението на режисьора    да бъде съживена сагата,  в края на краищата го приема.   Излезлият през 2015 година по екраните филм \" \", в който  подготвя  за битка на професионалния ринг, донесе 173 милиона долара приходи от прожекции.   Осмият филм от поредицата - \" \", изглежда също ще донесе големи приходи.", "date": "2018.11.29", "title": "Силвестър Сталоун се сбогува с Роки Балбоа с думите: За мен бе привилегия да създам този образ!"}
{"url": "http://epicenter.bg/article/Oshte-pet-zheni-obviniha-Lyuk-Beson-v-seksualni-posegatelstva/169506/10/100", "text": "Френското правосъдие получи нови свидетелства относно сексуалните посегателства на режисьора Люк Бесон спрямо негови сътруднички и познати.     Към обвиненията на белгийско-холандската манекенка и актриса Санд ван Рой, предявени през месец май тази година, са се прибавили показанията на още пет французойки, съобщава \"Франс прес\".   За недопустимото поведение на Бесон съобщиха две сътруднички в ръководената от него компания \"Европакорп\", две бивши студентки от киноцентъра на Бесон и манекенката Карин Изамбер, единствената от пострадалите, която излезе с името си. По отношение на една от тъжителките, бивша сътрудничка на Бесон, били предприети три пъти действия, които могат да се характеризират като секс по принуда. Всички събития, включени в новите обвинения на Бесон, датират от периода 1995-2016 година.   Бивша студентка от киноцентъра на Бесон, разположен на територията на компанията му \"Европакорп\" в департамента Сен Дени, е дала показания в полицията в средата на месец юли. Тя е била подложена на сексуални посегателства през 2016 година, когато е провеждала стаж на снимачната площадка на филма \"Валериан и градът на хилядите планети\".   Франс прес, цитиран от Дир.бг, припомня, че през месец май тази година манекенката Санд ван Рой подаде иск срещу Бесон с твърдение, че е била изнасилена от него в парижки хотел. Впоследствие тя предяви и допълнителни обвинения срещу режисьора.", "date": "2018.11.29", "title": "Още пет жени обвиниха Люк Бесон в сексуални посегателства"}
{"url": "http://epicenter.bg/article/Stud-i-snyag--Zhalt-kod-pochti-za-tsyalata-strana/169448/2/0", "text": "Леден ден: дневните температури ще останат под 0 градуса, предупреди Националният институт по метеорология и хидрология в прогнозата за времето през днешния ден. Предупреждението е валидно за 16 области, сред които и столицата София-град.   В почти цялата страна е валиден жълт предупредителен код заради студеното време (без областите Кюстендил, Благоевград, Пазарджик, Пловдив и Стара Загора), а в Източна България ще духа и силен, временно бурен вятър от север-североизток. Застудяването ще продължи. Минималните температури в по-голямата част от страната ще са отрицателни - между минус 7° и минус 2°, по Черноморието и в крайните югозападни - малко по-високи. Максималните ще са от минус 5° - минус 2° в Северна България до минус 1° - 4° в Южна.   В   в Западна България в сутрешните часове все още ще вали слаб сняг, но до обяд в повечето места ще спре, тогава и облачността временно ще се разкъса и намалее. Най-късно валежите ще спрат в планините в Източна България, там облачността през целия ден ще остане значителна. Ще духа умерен до силен североизточен вятър. Застудяването ще продължи и максималната температура на височина 1200 метра ще е около минус 4°, на 2000 метра – около минус 8°.   По   ще остане ветровито със силен временно и бурен вятър от север-североизток. Валежите ще спират, най-късно вечерта в крайните южни райони, където ще са и от дъжд и от сняг. Температурите ще продължат да се понижават и максималните ще са от минус 1 по Северното до 5° по Южното Черноморие. Температурата на морската вода е 10-13°. Вълнението на морето ще бъде 4-5 бала.", "date": "2018.11.29", "title": "Студ и сняг!  Жълт код почти за цялата страна"}
{"url": "http://epicenter.bg/article/Poslanik-Ema-Hopkins--Zashtiteni-sa-pravata-na-balgarite--koito-sa-zakonno-v-Obedinenoto-kralstvo/169449/2/0", "text": "Всички студенти от Европейския съюз, които започнат следването си във Великобритания през 2019 година, ще се възползват от достъпа, който ЕС дава до такси и заеми. Това заяви британският посланик у нас Ема Хопкинс по време на съвместно заседание на комисиите по външна политика и европейски въпроси в Народното събрание, предава „Дарик”.   Тя добави, че скоро се очаква по-детайлна информация за стартиращите през 2020 г. „Правата на българските граждани, които живеят законно в Обединеното кралство, са защитени от споразумението за Брекзит”, посочи дипломатът. По думите ѝ за българите във Великобритания, които ще трябва да кандидатстват за дългосрочно пребиваване в рамките на споразумението, се създава нова дигитална процедура. „Гласуването в британския парламент на 11 декември за споразумението за Брекзит е едно от най-отговорните в живота ми”, заяви посланикът на Великобритания у нас Ема Хопкинс по време на срещата си с депутатите.   Близо 80 000 български граждани живеят във Великобритания, според официалните данни, а според неофициална информация – 120 000. Всички те, както и британските граждани, живеещи в България, са загрижени за бъдещето си, каза Хопкинс: „Споразумението урежда този въпрос. Ако пребивават законно в която и да е държава-членка на ЕС, то гарантира правото им на пребиваване, а също и към тях да се присъедини семейството им и да продължат да работят.“   Посланикът допълни, че за българите във Великобритания, които ще трябва да кандидатстват за дългосрочно пребиваване в рамките на споразумението за Брекзит, се създава нова дигитална процедура: „Тя ще стартира в края на март 2019 година и ще бъде отворена до юни 2021 година. За хората, които не могат да използват онлайн платформа, ще осигурим възможност да използват бърза и ефикасна пощенска услуга.“ Ема Хопкинс каза още, че британските власти стартират информационна кампания и ще изготвят упътвания на български език, които ще указват на хората точно какво трябва да направят. Всички студенти, които започнат следването си през 2019 година, ще се възползват от достъпа, който ЕС дава до такси и заеми. Скоро се очаква по-детайлна информация за стартиращите през 2020 г., обясни посланикът. По думите ѝ британските университети се застъпват да се запази във възможно най-голяма степен достъпът за европейски студенти.", "date": "2018.11.29", "title": "Посланик Ема Хопкинс: Защитени са правата на българите, които са законно в Обединеното кралство"}
{"url": "http://epicenter.bg/article/Deputatite-obsazhdat-Byudzhet-2019/169454/2/0", "text": "След като снощи Парламента приключи работа в 22 ч., депутатите продължават днес с обсъжданията по държавния бюджет за догодина.   В него са разписани основните финансови параметри за 2019 г., както и парите за различните министерства.   Заплатите в бюджетния сектор ще се увеличат с 10%, а тези на учителите средно с 20 на сто.   Предвижда се още държавните служители които са пенсионери, но са останали да работят в различните ведомства да бъдат освободени с едномесечно предизвестие. Разчетите показват, че местата си ще загубят около 1600 души.   И догодина е заложено държавата да харчи повече отколкото получава. Заложен е дефицит от 600 милиона лева, както и инфлация от 3 на сто.", "date": "2018.11.29", "title": "Депутатите обсъждат Бюджет 2019"}
{"url": "http://epicenter.bg/article/Premierat-Borisov-se-poklanya-v-mavzoleya-na-Murad-Peti-v-Rabat/169452/2/0", "text": "Той ще бъде посрещнат с официална церемония в мемориалния комплекс в столицата на Мароко, с което ще започне двудневното му посещение в кралството.   За изработване на уникалния мавзолей са използвани 14 тона злато, а конструкцията му е повече от внушителна - това е една от най-посещаваните забележителности в  Рабат.  Комплексът на султан Мохамед Пети включва и джамия.  Той е пример за идеално запазенИя архитектурен стил на Алауитската династия и е последният дом на трима значими членове на кралската фамилия. Тук местните хора отдават почитта си на тези държавни глави и се удивляват на детайлно и красиво проектирания религиозен дом. Крал Хасан II поръчва строителството на мавзолея за покойния си баща, Мохамед V през 1962 г. , девет години по-късно, през 1971-а, комплексът е отворен.  Строителството на мавзолея е осъществено от 400 мъже – те създават истински архитектурен и исторически шедьовър на Мароко с  впечатляващ интериор - кедров таван, украсен с резбовани и позлатени елементи, стена с традиционна мароканска мозайка.  Но не това е ценното в тази грабница, а изяществото на арабско-африканското изкуство, изразено чрез оникс, мрамор и фина дърворезба.   управлява Мароко два пъти: от 1927 до 1953 г. и отново от 1957 до 1961 г. Мароканците го помнят и уважават заради усилията му в борбата за независимост на Мароко.    .  Въпреки въвеждането на парламентарна институция с Конституцията от 1962 г., почти цялата власт остава в ръцете на краля, а 70-те години на миналия век са известни като „оловните години”, заради политическите репресии, които Хасан II предприема срещу противниците на абсолютната власт.   . Преди 10 години той предприема религиозна реформа срещу радикалния ислям.  “Необходимо е вярата на мароканците да бъде запазена от екстремистки импулси“, заяви монархът в северния град Тетуан, обявявайки поредица от мерки в тази насока. Новата реформа последва предишната, въведена, след като през 2003 година 12 атентатори самоубийци убиха в Казабланка 45 души. Реформата преструктурира Министерството на ислямските въпроси, за да установи по-строг контрол върху проповедниците в 40-те хиляди джамии в страната. Други мерки предвиждат да се ревизират ислямските учебници и да бъдат назначени жени инструктори в джамиите.    Арестите предизвикват критиката на правозащитните организации, които твърдят, че тайните служби незаконно отвличат десетки заподозрени и ги затварят в центрове за задържане – като придобилия лоша слава „Темара“ близо до столицата Рабат. Полицията също предприема строги мерки срещу мирни ислямистки движения – като непарламентарното „Ал Адл уал ихсан“ (Справедливост и духовност), което много анализатори смятат за фактически най-голямата политическа партия в Мароко.   Наскоро кралят на Мароко Мохамед Шести и френският президент Еманюел Макрон откриха първата не само в Мароко, а и в цяла Африка скоростна железопътна линия. Тя свързва двата икономически и финансови центъра в страната Танжер и Казабланка, като разстоянието между тях ще се изминава за 2 ч и 10 минути със скорост от 320 км/ч.   За обслужване на железницата Мароко купи 12 скоростни влакови композиции от френския производител \"Алстом\". Проектът на стойност 2 млрд. долара бе започнат през 2011 г. от краля и тогавашния президент на Франция Никола Саркози. Във финансирането му участваха няколко арабски страни. В  В Рабат българският премиер Бойко Борисов ще разговоря с председателя на Камарата на съветниците (Горната камара) в мароканския парламент Абделхаким Беншамаш. Предстоящата визита на министър-председателя Бойко Борисов в Рабат има важно значение за активизиране на политическия диалог на най-високо равнище и за насърчаването на обмена по линия на секторното сътрудничество с акцент върху сигурността, търговско-икономическите отношения и инвестициите. В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов. През 2015 г. стокообмена между България и Мароко възлиза на 129.16 млн. щ.д., като бележи спад с 14% спрямо 2014 г. Търговското салдо е отрицателно за България, което се дължи на повишение във вноса от Мароко с близо 36%. През 2016 г. стокообменът на Р България с Кралство Мароко се равнява на 170.4 млн. щ.д., като за сравнение през същия период на 2015 г. е 129.16 млн.щ.д. През първите седем месеца на 2018 година стокообменът на страната ни с Мароко в влиза на 141.8 млн. щ.д. спрямо 117.88 млн.щ.д. през същия период.", "date": "2018.11.29", "title": "Премиерът Борисов заминава за  Мароко, отдава почит в мавзолея на Мохамед Пети в Рабат"}
{"url": "http://epicenter.bg/article/SASht-i-Sauditska-Arabiya-podpisaha-raketna-sdelka-za-15-mlrd--dolara/169451/7/0", "text": "Саудитска Арабия подписа със САЩ междуправителствено споразумение за покупката на американски системи за противоракетна отбрана THAAD на обща стойност 15 милиарда долара, съобщава БГНЕС.   Страните подписа окончателния договор на 26 ноември, но за него стана известно едва сега. През октомври 2017 г. Държавният департамент уведоми Конгреса на САЩ за потенциалната сделка по продажбата на 44 пускови установки THAAD, 360 ракети прихващачи, 16 пункта за управление и 7 радара за тези комплекси на стойност 15 милиарда долара.   “Продажбата на системи за противоракетна отбрана THAAD ще бъде полезна за националната сигурност на САЩ, ще съдейства за осигуряването на дългосрочна безопасност на Саудитска Арабия и региона на Персийския залив пред лицето на растящата заплаха от балистични ракети на иранския режим и подкрепяните от Иран екстремистки групировки“, отбеляза представител на Държавния департамент.", "date": "2018.11.29", "title": "САЩ и Саудитска Арабия подписаха ракетна сделка за 15 млрд. долара"}
{"url": "http://epicenter.bg/article/-Interfaks--Trabata-na--Turski-potok--prez-Balgariya-shte-se-zabavi-pone-godina/169453/7/0", "text": "Продължението на газопровода \"Турски поток\" в Европа ще бъде готово с минимум една година забавяне, съобщава руската агенция „Интерфакс”.   Причината е забавянето на изграждането на съответната газотранспортна инфраструктура в Централна и Източна Европа.   Сръбският и българският участък от продължението на „Турски поток” ще бъдат готови не по-рано от края на 2020 г. и съответно ще могат да заработят през януари 2021 г.   В същото време и двете линии на морския газопровод \"Турски поток\" могат да заработят в края на 2019 г., което ще принуди „Газпром” да чака.   На 21 ноември руският президент Владимир Путин и турският му колега Реджеп Ердоган откриха преди броени дни първата морска тръба от газопровода \"Турски поток\" на церемония в Истанбул. По думите на Путин проектът ще помогне за развитието на целия черноморски регион.  Руската компания \"Газпром\" започна строителството на морския участък от тръбата през май 2017 година. Той минава по дъното на Черно море до крайбрежието на Турция.   От там газопроводът ще се разклони на две. Първата тръба е за турския пазар, а втората ще доставя газ за Южна и Югоизточна Европа. Предвижда се доставките да започнат от първи януари 2020 година.", "date": "2018.11.29", "title": "„Интерфакс”: Тръбата на „Турски поток” през България ще се забави поне година"}
{"url": "http://epicenter.bg/article/Salome-Zurabishvili-pecheli-balotazha-na-prezidentskite-izbori-v-Gruziya-/169461/7/0", "text": "Подкрепяната от управляващата партия \"Грузинска мечта\" кандидатка взима близо 60 процента от гласовете, избирателната активност е над 56%  Саломе Зурабишвили, подкрепяна от управляващата партия \"Грузинска мечта\", печели произведения вчера балотаж на президентските избори в Грузия с близо 60 процента от гласовете. Това сочат почти пълните резултати въз основа на над 98 процента от избирателните секции, съобщи Централната избирателна комисия, цитирана от Франс прес и БТА.  Агенцията отбелязва, че победата на Зурабишвили вече не буди съмнение. Тя обаче е оспорвана от опозицията.  За съперника на Зурабишвили, Григол Вашадзе, издигнат от основната опозиционна сила - \"Единното национално движение\" на бившия президент Михаил Саакашвили - са гласували над 40 процента от упражнилите правото си на вот избиратели.  Избирателната активност е надхвърлила 56 процента.  Снощи Саакашвили, който живее в изгнание в Холандия, призова грузинците да не признават резултатите от президентските избори и да започнат от днес \"масово неподчинение на властите\".  Това бяха последните преки президентски избори в Грузия, която след промени в конституцията стана парламентарна република. Те са своеобразен индикатор за задаващия се сблъсък на парламентарните избори през 2020 г. между управляващата от 2012 г. партия \"Грузинска мечта\" и \"Единното национално движение\".  ", "date": "2018.11.29", "title": "Саломе Зурабишвили печели балотажа на президентските избори в Грузия "}
{"url": "http://epicenter.bg/article/Melaniya-i-Donald-Tramp-zapaliha-svetlinite-na-elhata-pred-Beliya-dom/169463/7/0", "text": "Президентът на САЩ Доналд Тръмп и съпругата му Мелания участваха в церемонията по запалването на светлините на коледната елха на поляната пред Белия дом - традиция, която датира от 96 години, предаде ДПА, цитирана от Дарик. \"Това е време от годината да се веселим с нашето семейство и приятели, да проявяваме благотворителност и добра воля в ангажимента ни в цялата страна и всички наши общности, и да благодарим за цялата благодат в живота ни\", каза Тръмп под аплодисментите на присъстващите. \r\n \r\n \r\n \r\n \r\n Президентът на САЩ, който по принцип е известен със своята груба и понякога всяваща разделение реторика, този път отправи послание за единство при запалването на елхата.   \"Ние сме едно американско семейство. Ние се нараняваме заедно, изцеряваме се заедно и винаги преодоляваме трудностите заедно\", увери Тръмп. Той благодари специално на хората, които първи се отзовават при природни бедствия и инциденти, както и на американските военни. На церемонията американският министър на вътрешните работи Райън Зинки представи президента като \"човека, който върна Коледа\". Зинки не обясни какво е имал предвид.   Тръмп има силна подкрепа сред християните евангелисти, отбелязва ДПА. Музикалната програма по време на церемонията включваше изпълнения от няколко певци християни и от оркестъра на американската армия. ", "date": "2018.11.29", "title": "Мелания и Доналд Тръмп запалиха светлините на елхата пред Белия дом"}
{"url": "http://epicenter.bg/article/Tramp-i-Putin-shte-razgovaryat-dva-chasa-v-Buenos-Ayres-na-1-dekemvri/169472/7/0", "text": "Срещата между държавния глава на Руската федерация Владимир Путин и президентът на САЩ Доналд Тръмп в кулоарите на форума на Г-20 в аржентинската столица Буенос Айрес ще се състои на 1 декември. За преговорите между двамата световни лидери са предвидени два часа, съобщи за РИА Новости източник в една от делегациите, предава Агенция \"Фокус\".  Президентите ще обсъдят проблемите в двустранните отношения, включително излизането от задънената улица, в която се намират контактите между Москва и Вашингтон. Тръмп и Путин ще търсят път за нормализация, подчерта по-рано съветникът на руския президент – Юрий Ушаков. Преговорите тет-а-тет ще продължат около 20 минути, след което в дискусиите ще се присъеднят ключови членове на двете делегации.  Съветникът на американския президент по въпросите за националната сигурност Джон Болтън на свой ред поясни, че преговорите между двамата лидери ще бъдат насочени към въпросите за сигурността, контрола над въоръженията и регионалните проблеми.  Предходната пълноформатна среща между Путин и Тръмп се проведе през юли във финландската столица Хелзинки, припомня агенцията  Пред журналисти снощи помощникът на руския държавен глава Юрий Ушаков поясни, че двамата лидери ще обсъдят въпроси от двустранните отношения, разоръжаването, обезпечаването на стабилност по света и регионална проблематика, включително инцидента в Керченския пролив.  „На 1 декември, събота, ще започнем този ден със закуска с Меркел (германският канцлер Ангела Меркел), след това от двустранните срещи – разговор с Тръмп“, заяви Ушаков. „Засега мога да потвърдя, че страните са се разбрали за мястото и времето на провеждането на такава среща“, подчерта представителят на Кремъл.  Той отбеляза, че независимо от различните сигнали, идващи от Вашингтон, „тази вечер е важна в еднаква степен и за двете страни“. „Тя, естествено, е важна и от гледна точка на по-нататъшното развитие на ситуацията в света, като цяло“, подчерта помощникът на руския президент.  Ушаков разказа, че предстоящата среща се е подготвяла „с използването на обичайните канали за комуникация между двете администрации“. „Затова, ако възникват каквито и да е допълнителни съображения в дадения контекст, то изхождаме от това, че тези съображения могат да бъдат доведени до нас чрез споменатите канали, а не чрез медиите“, заяви представителят на Кремъл по повод интервюто на Тръмп пред американските средства за масова информация, в което той намекна, че инцидентът в Керченския пролив може да стане причина за отмяна на срещата в Буенос Айрес.    За формата на предстоящите разговори, Ушаков съобщи, че се предвижда разговор във формат на четири очи, а след това към диалога трябва да се включат ключови членове на двете делегации. „Характерът на беседата, нейното съдържание, продължителност и плътност зависят от лидерите. Те ще изберат основните теми, които ще се обсъждат. Що се касае до нашата страна, то ние изхождаме от това, че разговорът в Буенос Айрес ще бъде продължение на този в Хелзинки“, заяви помощникът на руския президент.  Той поясни, че сред най-вероятните теми, които ще се обсъждат, може да се отделят три групи въпроси: „Първо, това, естествено, са въпроси за обезпечаване на стратегическата стабилност, разоръжаването“, каза Ушаков, като подчерта, че този аспект е особено важен с оглед на намерението на САЩ да излязат от Договора за ликвидация на ракетите със среден и малък обсег (ДРСМО). По неговите думи, „е много важно да не се допусне разбалансиране на системата на международна сигурност и да не се допуска неконтролируема и безсмислена надпревара във въоръжаването“.  Представителят на Кремъл уточни, че на американската страна вече са били предадени предложения за изграждането на диалог в областта на контрола над въоръженията. „Считаме, че в ситуация, когато американците излязоха от договора за противоракетната отбрана, сега имат намерение да прекратят участието си в ДРСМО , разбира се, много е важно заедно да помислим над вариантите за обновяване на системата за обезпечаване на международната сигурност“, акцентира Ушаков.  Вторият блок от въпроси, които биха могли да обсъждат лидерите на Русия и САЩ, са регионалното управление и борбата с тероризма. Помощникът на Путин наблегна върху това, че тук в позициите на двете страни могат да се проследят съвпадения. „Уверени сме, че президентите ще засегнат сирийския конфликт, иранската ядрена програма и корейският проблем. Не е изключено и последните събития в района на Керченския пролив“, заяви той.  Третият елемент, очевидно, ще бъдат въпросите за отношенията между Москва и Вашингтон, „за това какво може да бъде предприето от двете стани, за да бъдат изведени тези отношения от задънената улица, в която са и да се започне търсенето на път към нормализация“. По оценката на представителя на Кремъл, времето за обсъждането на посочените теми е напълно достатъчно. „Но президентите сами ще се разпореждат с времето и продължителността на разговора ще зависи от това, какъв ще е характерът на тази беседа“, заключи той.  Ушаков подчерта, че засега няма договорка за съвместно заявление за пресата след преговорите между Путин и Тръмп. Въпреки това, той не изключи, че под някакъв вид ще бъде съобщено на средствата за масова информация за резултатите от преговорите. „Как ще бъде направено това, засега не е решено“, заяви помощникът на руския президент, въздържайки се да назове състава на делегацията на страната му. Ушаков спомена единствено, че всички участници в срещата от страна на Русия са съгласувани.  ", "date": "2018.11.29", "title": "Тръмп и Путин ще разговарят два часа в Буенос Айрес на 1 декември"}
{"url": "http://epicenter.bg/article/Gripat-doyde--Potvardeni-sa-parvite-sluchai-za-sezona--VIDEO-/169456/2/0", "text": "Зимата дойде с пълна сила, а с нея и първите потвърдени случаи на грип. Майка и детето й са установени с т.нар. свински грип. Стотици хиляди всяка година у нас заболяват от грип, а за част от тях заболяването се оказва фатално.  „Преди два дни Националната реферетна лаборатория доказа първите случаи на грип в София. За последната седмица в рамките на ЕС се доказва четири пъти по-често грип от този щам”, обясни в „Здравей, България” по Нова тв проф. Тодор Кантарджиев, директор на Националния център по заразни и паразитни болести.  Характерно за него е, че боледуват предимно младите хора. Изследвания показват, че усложнението при грипа засягат белия дроб.  „През последните години едно от усложненията на тежката пневмония при грипа се явява системната аспергилоза”, поясни проф. Кантарджиев.  По думите му в момента в почти цялата страна хората се оплакват от кашлица, която продължава с месеци. Това обаче са други вируси, които са характерни за есента. Все още не са дошли характерните за зимата вируси. Тези хора, които са с кашлица, трябва да са по-внимателни, защото са по-податливи на грипа.  Симптомите са температура, болки в ставите, главоболие и дразнене на очите от светлината, поясни проф. Тодор Кантарджиев. Грипът се развива бързо – в рамките на няколко часа.  „Той, за разлика от всички вирусни зимни инфекции, най-често има кратък инкубационен период – ден, ден и половина. Човек е заразен от пет до седем дни”, поясни още директорът на Националния център по заразни и паразитни болести.   ", "date": "2018.11.29", "title": "Грипът дойде! Потвърдени са първите случаи за сезона (ВИДЕО)"}
{"url": "http://epicenter.bg/article/Gen--Konstantin-Popov--Badeshteto-na-balgarskite-VVS-ne-e-MiG-29--no-v-momenta-ne-mozhem-bez-tyah-/169457/2/0", "text": "Бъдещето на българските ВВС не е МиГ-29, но в момента не можем без тях. Това заяви председателят на комисията по отбрана към Народното събрание и бивш командир на ВВС Константин Попов в сутрешния блок на БНТ.  Бюджетът за отбрана за 2019 г. е рекордно голям и е разпределен правилно. Има ръст на 10% на заплатите в сектора, като за две години увеличението е 20%. Бюджетът позволява инвестиции в сектора и ефективно планиране на средствата, допълни Константин Попов.  „Българската армия е стълб на държавността, характеристика на държавата. Ако нямаш стабилна армия, се повдига въпросът каква ти е държавата“, заяви ген. Попов.   В момента протичат проекти за поддръжка на съветските изтребители на въоръжение МиГ-29 и Су-25, като за това са отделени 128 млн. лв. По думите на Константин Попов, целта е да се осигури бойна способност на изтребителите на въоръжение в момента до закупуването на нови.  „Това са едни доказани самолети, които имат способности, но не можем да разчитаме на тях за средно и далечно бъдеще. Бъдещето на българските ВВС не е МиГ-29, но в момента не можем без тях“, добави той.  Трябва да се използват всички способности на българската военна индустрия, но и тя трябва да положи усилия да участва. Така Константин Попов коментира искането на „Авионамс“ да поддържа щурмовиците Су-25. Той допълни, че ремонтът на бойните изтребители МиГ-29 трябва да се извършва с условието, че модернизацията на авиацията ще се изпълни.  Константин Попов отказа да посочи кой е най-добрият изтребител от предложените за модернизирането на българските ВВС. Бившият командир на военновъздушните сили сподели, че му се иска процесът да е по-бърз, като изрази надеждата новите изтребители да пристигнат до 2-3 години и заяви, че България има нужда от една съвременна армия.  Разположените комплекси С-400 в Крим са за противовъздушна отбрана и Русия има правото да ги разполога, но превъоръжаването на такова малко пространство буди тревога, коментира още ген. Константин Попов.   ", "date": "2018.11.29", "title": "Ген. Константин Попов: Бъдещето на българските ВВС не е МиГ-29, но в момента не можем без тях "}
{"url": "http://epicenter.bg/article/-Radev--Balgariya-ne-mozhe-da-dopusne-zaguba-na-konkurentosposobnost-v-energetikata/169459/2/0", "text": "България не може да допусне загуба на конкурентоспособност в енергетиката и ще работи за запазването на социалните права на работещите в сектора. Това е написал държавният глава Румен Радев в профила си в социалната мрежа „Фейсбук“.   „На 3-4 декември 2018г. в Катовице, Полша, ще представя позицията на страната ни на Конференцията на страните по Рамковата конвенция на ООН за изменението на климата“, пише президентът и добавя, че България подкрепя Споразумението от Париж 2015 г. и споделя решението, че мерките за борба с климатичните промени са необходими и неотложни.   „В същото време тези мерки следва да се запазят в рамките на постигнатите вече договорености, без допълнително повишаване на изискванията и при отчитане на състоянието и перспективите за развитие на националните енергийни системи. България не може да допусне загуба на конкурентоспособност в енергетиката и ще работи за запазването на социалните права на работещите в сектора“, подчертава президентът.   „Отстоявам тази позиция от встъпването си в длъжност като президент и я представих на заседанията на Европейския съвет в началото на 2017 г., още преди сформирането на настоящото правителство. По мое указание служебният министър Костова я постави на заседанието на Съвета на министрите по околна среда на ЕС, на което страната ни призова за постигане на укрепена схема за търговия с емисии, с ясни и предвидими правила и защита на конкурентоспособността на индустрията“, допълва Радев.   По думите му още тогава България не е приела възможността за ревизия на вече определената цел за намаляване на емисиите. „Заявих категорично тази позиция и на пресконференцията след срещата ми с президента на Полша Анджей Дуда преди няколко дни“, добавя държавният глава. „Утре, 30 ноември, предстои да приема представители на КНСБ и КТ „Подкрепа“ по тяхна молба, за да чуя мнението на синдикатите, което, убеден съм, ще бъде в съзвучие с вече изразената от мен позиция“, е написал още президентът.  ", "date": "2018.11.29", "title": "Радев: България не може да допусне загуба на конкурентоспособност в енергетиката"}
{"url": "http://epicenter.bg/article/Parlamentat-glasuva-sredstvata-za-ostanalite-ministerstva/169460/2/0", "text": "Депутатите обсъждат осигуряването на 50 млн. лева за машинно гласуване. Парите не са заложени в проектобюджета, дебатите по който бяха подновени тази сутрин. Настояването за допълнителните средства е на левицата, която заплаши управляващите със \"скандал\", предаде БНР.   Гласуването на Бюджет 2019 година ще продължи в пленарната зала. До късно снощи депутатите разпределяха парите за догодина за част от министерствата. Средствата за останалите ще бъдат гласувани в началото на пленарния ден.   След като утвърдят параметрите на дълговата политика за догодина, депутатите ще се фокусират върху субсидиите на общините. За първи път се предлага премахването на изравнителната субсидия за определени общини, а повече пари ще се насочат към най-бедните региони. Също така ще бъдат обсъдени промените в преходните и заключителни разпоредби, с които се отнема правото на пенсионираните държавни служители да останат на работа, с изключение на тези, които са се пенсионирали по законите на Министернството на отбраната и Министерството на вътрешните работи.   Снощи, с редакционна поправка в последния момент, бяха преместени 71 милиона лева от централния бюджет към бюджета на Министерството на труда и социалната политика и бяха прибавени към общата сума за хората с увреждания по предложение на председателя на бюджетната комисия Менда Стоянова.   \"За хората с увреждания обща е политиката. Там, на тези пари, панделки няма - толкова за асистенти, толкова за друго подпомагане. Когато има приет закон, той ще се изпълнява от министъра. Той няма къде да отиде\".   Менда Стоянова увери, че след приемането на поправките в Закона за хората с увреждания, поетите от управляващите ангажименти към тях ще бъдат изпълнени.  ", "date": "2018.11.29", "title": "Парламентът гласува средствата за останалите министерства"}
{"url": "http://epicenter.bg/article/Sreshtata-pri-premiera-skara-protestirashtite-mayki--VIDEO--/169464/2/0", "text": "С обещания, че исканите от майките на деца с увреждания законови промени ще се запазят и след второ четене на бюджета, приключи вчера вечерта извънредната среща на премиера Бойко Борисов с представители на протестиращите. Днес обаче стана ясно, че сред родителите има и недоволни от начина, по който са протекли разговорите.  В студиото на „Тази сутрин” по бТВ Вера Иванова посочи, че до срещата се е стигнало след отворено писмо до премиера, в което се обвиняват управляващите в неспособност да започнат реформата за хората с увреждания. Повод е бил скандал в социалната комисия, където при бюджетните обсъждания на второ четене експерти от Министерството на финансите са прокарали текстове, които на практика запазват сегашното положение – асистентите да са обвързани с наличните пари, а не се индивидуалните нужди.  След изпращането на отвореното писмо наново започнала работата в парламентарната комисия. „Г-жа Манолова не беше в София, но с есемеси диктуваше текстовете”, посочи Иванова.  По думите ѝ на срещата с премиера са били всички майки от палатковия лагер. Не е такова мнението на друга от активистките на инициативата „Системата ни убива” – Весела Одаджиева.  „На тази среща, която беше тайна, присъстваха майки, които не бяха изобщо влизали в работните групи по двата закона”, посочи тя.  Иванова отрече и на свой ред заяви, че Одаджиева се е оттеглила още след първите протести през 2015-2016 г., като се е върнала едва преди два месеца.  ", "date": "2018.11.29", "title": "Срещата при премиера скара протестиращите майки (ВИДЕО) "}
{"url": "http://epicenter.bg/article/Parlamentat-prie-byudzheta-na-darzhavnite-agentsii-i-komisii-za-dogodina-bez-debat/169473/2/0", "text": "Без дебат парламентът прие бюджета на държавните агенции и комисии за догодина. Единствено бюджетът на ЦИК, заради въвеждане на машинно гласуване, предизвика спорове в залата, предаде БТА.   Комисията за противодействие на корупцията и за отнемане на незаконно придобитото имущество ще разчита на приходи, помощи и дарения в размер на 40 000 лв. Заложените разходи са 20 453 000 лв.   Заложените харчове на ДАНС са 115 689 400 лв., като за персонал са 101 721,900 лв, а приходите - 200 000 лв.   В бюджета на НСО са записани приходи от 300 000 лв., разходи - 40 482 000 лв.   За Държавната агенция \"Разузнаване\" за 2019 г. са предвидени разходи от 37 389 000 лв.   Разходите на Комисията по досиетата са в размер на 3 791 000 лв.   За Комисията за защита на личните данни са заложени приходи от 100 000 лв.   НС определи приходи на НСИ от 950 000 лв., разходи - 23 801 000 лв.   Бюджетът на Комисията за защита на конкуренцията за 2019 г. - приходи 6 000 000 лв., разходи - 4 988 700 лв.   За КРС догодина депутатите одобриха приходи от 63 200 000 лв., разходи от 11 079 900 лв.   Бюджетът на СЕМ е: приходи - 1 200 000 лв., разходи от 1 669 700 лв.   КЕВР - приходи от 12 000 000 лв., разходи - 8 132 300 лв.   Заложените приходи за Агенцията за ядрено регулиране са 8 603 800 лв., разходи - 6 837 000 лв.   Разходите на Държавната комисия по сигурността на информацията, одобрени от парламента са 10 042 500 лв.   В бюджета на Държавната агенция \"Държавен резерв и военновременни запаси\" са залегнали постъпления от 2 050 000 лв. Разходите са общо 121 468 300 лв.   КФН - приходи от 20 770 000 лв., разходи - 18 470 000 лв., реши НС. ", "date": "2018.11.29", "title": "Парламентът прие бюджета на държавните агенции и комисии за догодина без дебат"}
{"url": "http://epicenter.bg/article/Sindikati--Ako-kompleksat--Maritsa-iztok--zatvori--shte-ostanem-bez-tok---VIDEO--/169474/2/0", "text": "Миньори и енергетици излизат на протест в София. Митингът се организира от синдиката КТ \"Подкрепа\". Работещите в „Мини Марица-изток\" и ТЕЦ \"Марица-изток 2\" вчера са събраха в Раднево с настояване за яснота как ще продължи да работи енергийният комплекс.  „Ако комплексът затвори, ще останем без ток. Ако случайно имаме, той ще бъде безбожно скъп. Няма алтернатива и никой няма да ни предложи ток на по-ниска цена от тази, която произвеждаме”, заяви в „Здравей, България” по Нова тв президентът на КТ „Подкрепа” Димитър Манолов.  „По темата енергетика има образувана една коалиция от потърпевшите страни и ние настояваме България да бъде част от нея. Сред засегнатите страни са Германия и Полша”, допълни той.  „Миньорите и енергетиците ясно казаха за какво се борят. Искат бъдеще за енергийното сърце на България. Там се произвежда около 45% от електроенергията”, коментира от своя страна президентът на КНСБ Пламен Димитров, допълвайки, че предстоят срещи с премиера Бойко Борисов и президента Румен Радев.  „Тази мантра, че ТЕЦ-овете цапат, е лъжа. Цапаме с въглищата и дървата в домакинствата. Еврокомисията има наказателна процедура срещу България заради фините прахови частици, които са над нормата. Ако има негативно решение с въглищните централи, това цапане ще стане доста по-голямо. Тоест екологичният аргумент не действа”, заяви Димитров.  Той е на мнение, че ако няма устойчиво решение на въглищните централи, България няма да издържи на никакъв друг сценарий за осигуряването на ток. Президентът на КНСБ допълни, че ако до февруари няма решение, следващият протест ще бъде в Брюксел.  ", "date": "2018.11.29", "title": "Синдикати: Ако комплексът „Марица-изток” затвори, ще останем без ток! (ВИДЕО) "}
{"url": "http://epicenter.bg/article/Byudzhetat-na-TsIK-se-prevarna-v-spor-za-mashinnoto-glasuvane/169476/2/0", "text": "     припомни, че ЦИК е инициирала поредица от срещи с различни институции, на които темата да бъде експертно обсъдена. „Това, което беше безспорно в професионалния дебат в тези обсъждания беше, че ЦИК не може, не трябва, не бива, няма смисъл да организира изпращане на машини във всяка една секция. Дори тези секции, които са за гласуване извън България. Няма как да изпрати машина във всеки кораб. Няма смисъл подвижните секционни избирателни секции също да бъдат оборудвани с машини. Това е изключително нецелесъобразно и по никакъв начин не подпомага истината на вота“, смята Кирилов. Той подчерта още, че времето за обработката на данните при машинното гласуване е повече от времето, за което се обработват протоколите при гласуване с бюлетини. „Защо? Защото има двойно преброяване.  “, категоричен бе Кирилов.      Той припомни, че   въпреки че той няма задължителна сила съгласно закона.    Аз също съм съгласен, че в дадени секции не може да има машини, но на територията на България, без подвижните, е задължително да има във всяка една секция.  ?“, попита той депутатите от мнозинството.    Той се обърна към финансовия министър с апел да обясни как ще бъде обезпечена ЦИК с пари за въвеждането на машинното гласуване, като се промени бюджета ѝ или както се отпуснат по-късно пари от резерва, което според него е предпочитам модел за бюджетиране на сегашното управление.      заяви той от трибуната. Цветанов се обърна към Свиленски още с обещанието, че това ще бъде неговата първа загуба като председател на предизборния щаб на БСП.   В крайна сметка    БГНЕС припомя -    Повод за писмото са постъпилите жалби на граждани и сигнал от Движение „България на гражданите“, в които се изразява тревога, че за 2019 г. не са предвидени средства по бюджета на Централната избирателна комисия, които да осигурят и обезпечат провеждането на машинно и електронно дистанционно гласуване.   , написа в писмото си Манолова.  ", "date": "2018.11.29", "title": "Бюджетът на ЦИК се превърна в спор за машинното гласуване"}
{"url": "http://epicenter.bg/article/Sblasak-BSP-GERB---chervenite-iskat-mashinno-glasuvane--upravlyavashtite-s-rezervi-/169484/2/48", "text": "Машинно гласуване, изборни шашми, аферата Костинброд и следизборното броене в \"Арена Армеец\" изместиха бюджета от дневния ред. Повод за продължилия час и половина спор стана предложението на БСП парите на ЦИК за 2019 г. да бъдат завишени с 50 милиона лева, предаде Канал 3.  Оказа се, че ролите от 43 НС днес са сменени - БСП вече подкрепя машинното гласуване, а ГЕРБ, които преди години го прокламираха заради партньорите от РБ, вече не крият огромните си резерви. Социалистите критикуваха властта, че не спазва закона, защото този вид гласуване е заложено в Изборния кодекс от няколко години.  \"До какво дъно достигнахме днес - че дискутираме дали да се спази законът, или да не се спази\", възмути се соцдепутатът Филип Попов.  Шефката на бюджетната комисия Менда Стоянова пък обясни, че парите ги има в централния бюджет, но няма да се прехвърлят предварително по сметката на ЦИК.  \"Обсъждаме не предизборния и следизборния кодекс\", изригна Стоянова. \"50 млн. ги има и са заделени, тези пари трябва да са изразходени, когато има поръчки. Предвидени са и се намират в централния бюджет и ще бъдат насочени тогава, когато имаме условия\", каза финансистката от ГЕРБ.  А това даде повод на социалиста Крум Зарков да отбележи, че казусът е същият като вчерашния - с онези 71 млн. за асистентските услуги, които след поредното напрежение с майките на деца с увреждания, управляващите прехвърлиха от общия кюп с числата по бюджета на социалното министерство.  Горещият спор между управляващи и червени в лицето на Георги Свиленски и Цветан Цветанов пък предизвика зам.-председателя на ПГ на ДПС Йордан Цонев да възкликне:  \"Започна по същество една предизборна кампания тук в залата. Председателите на двата предизборни щаба откриха кампанията\", визира той двамата. \"Ама не е за европейските, а за предсрочните парламентарни избори. Никак не ме лъже интуицията, ще има!\", пророкува Цонев.  Пленарната зала чу припомнянето на Цветанов за аферата Костинброд. \"Цялата демократична българска общност не е забравила Костинброд, деня за размисъл, който опорочихте\", скочи Цветанов.  \"Къде бяхте, бе г-н Свиленски? Къде бяха тези дъна, бе г-н Свиленски, всичко това е измама! И всичко, което можете да правите, за да постигнете победа, това е с фалшиви новини\", атакува Цветанов. Той стигна и по-далеч и предрече на Свиленски \"първата му загуба, която ще понесе като председател на предизборния щаб\".  \"Когато представяте \"Визия за България\", я представяте пред 10 човека, а ние пред препълнени зали. Никой няма да ви даде на вас доверие, защото сте неспособни и ние знаем какво остава след вашето управление\", продължи Цветанов.  \"Цветан Цветанов се страхува да въведе машинно гласуване, иска да определя правилата, но хората искат демокрация\", репликира го Свиленски. По отношение на казаното от Цветан Цветанов, че цялата демократична българска общност не е забравила случая \"Костинброд\" и на въпроса му къде тогава е била Мая Манолова, Свиленски отговори: „Вземете се вижте с Мая Манолова и се разберете кой я е избрал за омбудсман“, каза Свиленски.  „Нерде Мая Манолова, нерде зала „Арена Армеец“, допълни Свиленски. „Не отговорихте на важното нещо - готов ли сте да правите избори без манипулации? Даже на световното първенство въведоха машина. А вас ви е страх нещо, искате само вие да определяте нещата. Няма как да стане. Народът не го иска това нещо. Хората искат демокрация“, каза още Свиленски.  ", "date": "2018.11.29", "title": "Сблъсък БСП-ГЕРБ - червените искат машинно гласуване, управляващите с резерви "}
{"url": "http://epicenter.bg/article/Nedzhmi-Ali--Neobhodim-e-nov-reglament-za-zashtita-byudzheta-na-ES-za-MFR-2021-2027-g---video-/169490/2/0", "text": "На 27 ноември 2018 г. в Европейския парламент в Брюксел бе проведено съвместно заседание на Комисията по бюджетен контрол и на Комисията по бюджети.   Основната дискутирана тема бе по парламентарния доклад относно „Защита на бюджета на Съюза в случаите на широко разпространено незачитане на върховенството на закона в отделните държави-членки“, изготвен въз основа на предложение на Европейската комисия. Българският евродепутат Неджми Али бе докладчик от АЛДЕ в Комисията по бюджетен контрол.   Той акцентира върху необходимостта ЕС да изпълнява ефикасно своите приоритети, което е от първостепенно значение в настоящия момент, с оглед началото на новата Многогодишна финансова рамка (МФР 2021-2027 г.). Българският евродепутат посочи, че основните предпоставки за успешно изпълнение на дейностите са свързани с върховенството на закона.   Неджми Али заяви, че групата на АЛДЕ приветства предложението на Европейската комисия, тъй като то не само представя регулаторната рамка за успешното финансиране на бюджета на ЕС, но също така подчертава колко е важно да бъде защитен бюджета на ЕС на всеки етап от неговото изпълнение.   Беше отбелязано, че след внимателен анализ на всичките предложени изменения на текста на Комисията, АЛДЕ подкрепя поставянето на акцент върху връзката между върховенството на закона, основните права и актуализирането на някои от основните дефиниции.    „Същевременно се отнасяме позитивно към предложените допълнения по отношение на мерките, когато широкото разпространено незачитане на принципите на върховенството на закона в дадена държава-членка засяга принципите на добро финансово управление или защитата на финансовите интереси на Съюза. Необходимо е да бъдат гарантирани два съществени момента. На първо място предложения механизъм да бъде възможно най-ясен, а финансовия инструмент да гарантира защитата на бенефициентите. Имайки предвид, че Комисията е подготвила набор от идеи по този въпрос, организирането на конструктивен диалог би било много полезно“, заяви Неджми Али.    В края на изказването си българският евродепутат наблегна върху необходимостта неотклонно да се следват регулаторните насоки. „Механизмът следва пряко да бъде свързан с бюджета на ЕС и в този смисъл трябва да се процедира така, че той да се концентрира върху най-важните моменти. Този регламент трябва да бъде създаден и заложен като интегрален елемент от новата Многогодишна финансова рамка. За да се реализира тази задача, следва да продължим и в бъдеще с нашите конструктивни усилия.“   Припомняме, че по време на предишното обсъждане на това досие, Неджми Али призова за модернизиране на Механизма за контрол и проверка и превръщането му в инструмент, приложим във всички държави-членки, вместо такъв, разглеждащ само два отделни случая - тези на България и Румъния.", "date": "2018.11.29", "title": "Неджми Али: Необходим е нов регламент за защита бюджета на ЕС за МФР 2021-2027 г. (видео)"}
{"url": "http://epicenter.bg/article/Rezervniyat-platsdarm-na-anunakite-bil-kray-Mineralni-bani/169491/2/0", "text": "Минерални бани успя да събуди стаената енергия на древните мегалити и вече е само на три процента след третия в надпреварата Велики Преслав, след като изоставаше с близо 6 на сто.   Община Минерални бани разполага с потенциал да излезе начело в категорията „Община на 2018 г. за културно-исторически туризъм” за наградите на Министерството на туризма. В момента тя е на четвърта позиция с 8,40 % от гласовете. При положение, че се мобилизира в онлайн-гласуването през оставащата седмица до края на надпреварата, има реални шансове да достигне до челото на класацията. В другата категория „Община на 2018 г. за балнео и спа” тя е втора в класирането след Сандански с 2 % по-малко гласове. Вие можете да подкрепите Минерални бани в битката за първото място оттук!     Мегалитните комплекси на територията на община Минерални бани са едни от най-монументалните в страната. Такива места са Градът на Слънцето над село Ангел войвода, Доган кая, Змийския град, и Купена край село Сърница и „Гарваница” над село Горно Брястово. Няма друга община в страната с толкова много мегалити, концентрирани на сравнително близко разстояние. Датировката им е около 9 000 г. пр. Хр. според проф. Ана Радунчева.   Мегалитите край Минерални бани имат всички дадености да са били тайния плацдарм на анунаките при кацането им на Земята. Преди около 450 000 години, по време на втората ледена епоха на Земята, високоразвитите обитатели на Нибиру - анунаки от шумерските текстове - пътуват до Земята, когато двете планети се доближават. Според шумерите първоначалните им кацания стават във вода, точно както нашите първи астронавти първоначално ,,цопваха\" в океана.   Логично, тези древни астронавти биха потърсили база, която да им осигури умерено метеорологично време и добър източник на вода и гориво. Само няколко отговарят на всички тези критерий – Месопотамия. Долината на река Инд и Нил са два други източници, но не предлагат лесен достъп до гориво от вкаменелости, което и досега са в изобилие в южен Ирак. Според проф. Ана Радунчева, народът живял край мегалитите в Минерални бани е следвал своите богове, които се местели със звездите и преминавал последователно през Гърция, Египет и Ирак за да се завърне отново тук.   Всички други дадености съвпадат – златни рудници, които едва ли са построени от траките, но са използвани по-късно от тях и римляните. Енергийни светилища, изсичания в скалите на огромни човешки глави, но това ще го разкажем по-късно.   Ако все още не сте подкрепили Минерални бани в категорията „Община на 2018 г. за културно-исторически туризъм”, направете го тук!", "date": "2018.11.29", "title": "Резервният плацдарм на анунаките бил край Минерални бани"}
{"url": "http://epicenter.bg/article/-Vezhdi-Rashidov-iska-reforma-v-obshtestvenite-medii--7-dushi-v-BNT-pravyat-edna-novina-/169492/2/0", "text": "Време е за дебат за реформа в обществените медии, обяви от парламентарната трибуна шефът на ресорната комисия Вежди Рашидов, а от опозицията подкрепиха подканата му. Според бившия министър на културата, едва след дебати по темата  може да се мисли за увеличаване на субсидиите им, предаде Канал 3.   Апелът му прозвуча по време на дебатите по бюджета на БНТ и БНР и поисканото от БСП увеличение на парите им с по пет милиона лева. Предложението е направено от Стефан Данаилов, а в залата го защитиха Александър Симов и Иван Ченчев. Симов изтъкна, че именно обществената телевизия и радио са тепихът, на който се преборват успешно фалшивите новини.   \"С добре финансирани обществени медии опасността от фалшиви новини най-малкото ще бъде намалена. Когато имаме добре функциониращи обществени медии, фалшивите новини няма да бъдат чак такъв проблем, защото ще имаме нормален коректив в журналистиката\", мотивира той искането на левицата.   \"Не смятам, че по-голямото финансиране ще реши проблема с фалшивите новини\", включи се в дебатите и Тома Биков. Той напомни, че борбата с тях е въпрос на националната сигурност. \"Те се правят целенасочено, за да създадат хаос и да провокират напрежение\". Депутатът от ГЕРБ все пак обобщи, че в момента обществените медии, с всичките критики към тях, изпълняват задачите си. И дори посочи, че БНР са едни от най-критичните към властта. Иван Ченчев от БСП пък похвали БТА, че засега се запазвали като един оазис на липсата на фалшиви новини. Оказа се, че само БНТ остана без покровител в пленарната зала. Вежди Рашидов не се съгласи, като сложи пред парите реформата.   \"Зад една новина в БНТ седят 7 журналисти! Три обществени медии с по един генерален директор, с по трима заместници. Време е да обсъдим каква реформа да се направи в тях\", репликира шефът на комисията по култура и медии.   Рашидов констатира, че в БНТ, БНР и БТА много отдавна реформа не е правена. И отбеляза, че \"парите невинаги служат на обществото\". Финансират се и отвън, изрази недоволство от ситуацията с днешна дата в обществените медии депутатът от ГЕРБ.   Антон Кутев от БСП пък напомни, че редица парламенти от десетина години насам не спазват медийния закон, който предвижда създаване на Фонд за радио и телевизия. Според социалиста управляващите се притесняват от предвидените в него такси, които ще стреснат хората в ролята си на нов данък.   Кутев наблегна, че от този фонд трябва да се подкрепят не само държавните медии, но и частните, които изпълняват обществени функции. \"Надявам се, че когато заработи този фонд, той би трябвало да се грижи и за обществените функции на частните медии\", каза Кутев, като изтъкна, че това трябва да се насърчи от държавата.   В крайна сметка мнозинството отказа да увеличи парите на държавната телевизия и радио, като гласува миналогодишните им бюджети, в размер на 67 млн. за БНТ и 44 млн. - за БНР.", "date": "2018.11.29", "title": "Вежди Рашидов иска реформа в обществените медии: 7 души в БНТ правят една новина!"}
{"url": "http://epicenter.bg/article/Zapochva-kampaniya--quot-Spri-kreditnite-karti--zabrani-elektronnoto-bankirane--spasi-deputat-quot--/169503/2/0", "text": "Известният специалист в областта на връзките с обществеността Любомир Аламанов обяви кампания във Фейсбук срещу народните представители, които според него днес ще отхвърлят електронното гласуване.  Ето какво написа той в социалната мрежа:        Припомняме, че в понеделник председателят на парламента Цвета Караянчева обяви в \"Шоуто на Слави\", че \"електронното гласуване не е загърбено, но ще стане факт, когато бъде сигурно, че с него няма да се злоупотребява.\"  Тя обясни и че няма как да има машинно гласуване на всякъде. \"Няма как да се купят 12 хиляди машини за гласуване, машини няма да има и в чужбина\", аргументира се Караянчева.  ", "date": "2018.11.29", "title": "Започва кампания \"Спри кредитните карти, забрани електронното банкиране, спаси депутат!\" "}
{"url": "http://epicenter.bg/article/Zapochna-poseshtenieto-na-premiera-Borisov-v-Maroko/169505/2/0", "text": "Започна официалното посещение на премиера Бойко Борисов в Мароко.   Той бе посрещнат от премиера Саад Еддин Ел Отмани. Двамата ще проведат среща на четири очи, на която ще обсъдят задълбочаването на двустранните отношения и новите възможности за сътрудничество в различни области от взаимен интерес.    В Рабат българският премиер Бойко Борисов ще разговоря и с председателя на Камарата на съветниците (Горната камара) в мароканския парламент Абделхаким Беншамаш. След срещата министър-председателят Борисов ще изнесе лекция за ролята на България за европейската интеграция на страните от Западните Балкани по време на нашето първо председателство на Съвета на ЕС.  В делегацията, ръководена от премиера Борисов, са вицепремиерът и министър на външните работи Екатерина Захариева, министърът на труда и социалната политика Бисер Петков и министърът на икономиката Емил Караниколов. По-късно министър-председателят ще се поклони в мавзолея на Мохамед Пети в Рабат.  Той ще бъде посрещнат с официална церемония в мемориалния комплекс в столицата на Мароко, с което ще започне двудневното му посещение в кралството.  Мохамед Пети - последният мароканския султан, станал по-късно и първи крал на Мароко след получаване на независимостта от Франция, е дядото на сегашния крал. За изработване на уникалния мавзолей са използвани 14 тона злато, а конструкцията му е повече от внушителна - това е една от най-посещаваните забележителности в Рабат.  Комплексът на султан Мохамед Пети включва и джамия. Той е пример за идеално запазенИя архитектурен стил на Алауитската династия и е последният дом на трима значими членове на кралската фамилия. Тук местните хора отдават почитта си на тези държавни глави и се удивляват на детайлно и красиво проектирания религиозен дом.  Гробницата и джамията на Мохамед Пети са едни от малкото свещени места в Мароко, които са отворени за обществеността.  Крал Хасан II поръчва строителството на мавзолея за покойния си баща, Мохамед V през 1962 г. , девет години по-късно, през 1971-а, комплексът е отворен.  Строителството на мавзолея е осъществено от 400 мъже – те създават истински архитектурен и исторически шедьовър на Мароко с  впечатляващ интериор - кедров таван, украсен с резбовани и позлатени елементи, стена с традиционна мароканска мозайка.  В гробна камера се намира тялото на Мохамед Пети. В мавзолея са гробниците и на двамата сина на краля. Но не това е ценното в тази грабница, а изяществото на арабско-африканското изкуство, изразено чрез оникс, мрамор и фина дърворезба.  Самият Мохамед Пети е имал бурен живот – като султан е изпратен в изгнание, за да бъде отново признат при завръщането си, а по-късно да се обяви за крал. Той управлява Мароко два пъти: от 1927 до 1953 г. и отново от 1957 до 1961 г.  Мароканците го помнят и уважават заради усилията му в борбата за независимост на Мароко.  ", "date": "2018.11.29", "title": "Започна посещението на премиера Борисов в Мароко (СНИМКИ)"}
{"url": "http://epicenter.bg/article/Mishel-Obama-v-memoarite-si--Izpitah-gnyav--shtom-razbrah--che-Tramp-shte-nasledi-Barak-v-Ovalniya-kabinet/169515/10/100", "text": "Книгата с мемоарите на бившата първа дама на САЩ Мишел Обама, която излезе в продажба на 13 ноември, е продадена в 1,4-милионен тираж само седмица след появата й в САЩ и Канада.   Мишел Обама разказва искрено за живота си - от детството си в Чикаго и сблъсъците с расизма през запознанството си с Барак Обама, кризите в брака им и влизането им в Белия дом.   Една от личните драми, които споделя, е преживеният спонтанен аборт преди 20 години. Тя разказва, че се е подложила на оплождане инвитро, за да роди дъщерите си Малия и Саша, защото тогава е била вече на 34 години.   Мишел Обама не скрива дори гнева, който изпитва, когато разбира, че Доналд Тръмп ще наследи Барак в Овалния кабинет. Мишел Обама изразява и недоумението си колко много жени са избрали женомразеца Тръмп пред съперничката му Хилари Клинтън през 2016 г. Тя си спомня в книгата си, че се е разтреперила от ярост, когато гледала разпространените кадри, в които той се хвали как тормози сексуално жени.    Още в деня на излизането на „Becoming” от мемоарите бяха продадени над 725 000 копия, което я превърна в един от най-големите литературни дебюти за годината.   Източник: Канал 3 Данните за продадените екземпляри включват както продажбите в първия ден, така и предварителните поръчки, уточни издателската къща „Кроун пъблишинг” Мемоарите на Мишел Обама са издадени под формата на книга с твърди корици, аудиокнига и електронна книга. А отзивите за книгата до момента са силно положителни. В. „Вашингтон пост” изтъкна, че в книгата бившата първа дама споделя по един впечатляващо балансиран начин истината за предизвикателствата, пред които е била изправена, като същевременно на няколко пъти признава колко щастлив е животът й. За да представи книгата си, през ноември Мишел Обама стартира национално турне. Сега заради големия интерес към мемоарите издателската къща „Краун пъблишинг” увеличи тиража от 1,8 милиона екземпляра на 2,6 милиона екземпляра.", "date": "2018.11.29", "title": "Мишел Обама в мемоарите си: Изпитах гняв, щом разбрах, че Тръмп ще наследи Барак в Овалния кабинет"}
{"url": "http://epicenter.bg/article/Keyt-razbi-sluha-za-vrazhda-s-Megan--Radvam-se--che-detsata-mi-shte-imat-bratovchedche--Shte-bade-spetsialno/169528/10/100", "text": "В медийното пространство отдавна битува мълвата, че Кейт и Меган са в скрита, но и в същото време силна, вражда. Дори се смяташе, че Хари и бъдещата майка на детето му са се преместили, защото отровните стрели между двете вече били непоносими.   Досега от двореца Кенсингтън не са коментирали тези слухове, но Кейт реши да сложи край на спекулациите по един изключително мил и елегантен начин. Днес попаднахме на едно популярно видео в Инстаграм, на което самата херцогиня на Кеймбирдж споделя пред своя почитателка, че е изключително развълнувана от факта, че Меган и Хари ще си имат бебе:      Очевидно Кейт и бившата актриса имат добра и приятелска връзка помежду си. Безспорен факт, който всички приближени на кралското семейство потвърждават, е, че двете херцогини са много различни личности и нямат толкова общо, но правят всичко възможно да прекарват повече време заедно и се разбират отлично.   Всъщност братята Уилям и Хари са единствените личности, които понякога имат пререкания помежду си.  Източник: woman.bg", "date": "2018.11.29", "title": "Кейт разби слуха за вражда с Меган: Радвам се, че децата ми ще имат братовчедче! Ще бъде специално"}
{"url": "http://epicenter.bg/article/17-godishno-momiche-tantsuva-126-chasa--razbi-svetoven-rekord--Video-/169535/10/99", "text": "Седемнадесетгодишната   постави световен рекорд, след като танцува в продължение на  , предаде ЮПИ, цитиран от Дарик. \r\n \r\n \r\n \r\n Красивата девойка започна опита си за  миналия петък и го приключи в сряда по обяд. Тя постави рекорда си в ресторант \" \" в непалската столица  .    подобри предишното световно постижение в дисциплината, поставено през 2011 година. Тогава индиецът  танцува в продължение на 123 часа и 15 минути.  ", "date": "2018.11.29", "title": "17-годишно момиче танцува 126 часа, разби световен рекорд (Видео)"}
{"url": "http://epicenter.bg/article/Rafael-Nadal-i-Aleksandar-Zverev--Nay-golemiyat-krasavets-sred-tenisistite-e-Grigor-Dimitrov-/169512/8/18", "text": "Григор Димитров е най-големият красавец сред тенисистите. Голямото признание за българина дойде от конкурентите му, а след него е сигурно, че фенките още повече ще налазят нашето момче.    Tennis TV реши да попита някои от звездите кой според тях е най-добре изглеждащият тенисист в тура. Oтговорът, който преобладаваше, бе Григор Димитров.   Рафаел Надал и Александър Зверев не се нуждаеха от много време, за да посочат българина, като Саша дори допълни: \"Всички обичат Григор!\".  Джон Иснър си даде време да помисли, но също бе категоричен и посочи хасковлията.   Рекордьорът по титли от Големия шлем Роджър Федерер (20) даде своя глас за Жереми Шарди, а Милош Раонич подкрепи Фелисиано Лопес.   Самият Григор Димитров се въздържа от глас. След като беше попитан кой е най-красивият тенисист, българинът само се подсмихна, явно предусещайки успеха си в тази класация.    Източник: Блиц", "date": "2018.11.29", "title": "Рафаел Надал и Александър Зверев: Най-големият красавец сред тенисистите е Григор Димитров!"}
{"url": "http://epicenter.bg/article/Mihael-Shumaher/169518/8/0", "text": "След малко повече от един месец Михаел Шумахер ще навърши 50 години. За съжаление, от 5 години насам великият шампион е с много трудна съдба. На 29 декември 2013 той падна тежко по време на ски ваканция и оттогава насам се възстановява. Семейството му категорично не допуска достъп до седемкратния шампион във Формула 1 и за състоянието му се знае много малко.   Архиепископ Георг Генсвайн е един от малкото, които през тези години се е срещал с Шуми. А в новото издание на списание „Бунте” той разкри подробности от посещението си при легендарния пилот през лятото на 2016-а.   „Стоях срещу него, хванах го за двете ръце и го гледах. Лицето му е такова, каквото всички ние го познаваме, типичното лице на Михаел Шумахер. Само е малко по-пълно.”   „Той усеща, че около него има обичащи го хора, които се грижат за него и благодаря на Бог, че държат надалеч прекалено любопитната публика.”   „Разбира се, че включвам Михаел Шумахер и неговото семейство в молитвите си. Коледа е празник на раждането на Исус Христос, божествената любов в човешка форма\", допълва архиепископът.   Източник: Спортал.бг", "date": "2018.11.29", "title": "Архиепископ посетил Шумахер, даде надежда: Лицето му е такова, каквото всички ние го познаваме"}
{"url": "http://epicenter.bg/article/Osadiha-dvama-balgari-za-terorizam-v-Avstriya-/169455/7/0", "text": "Австрийски съд осъди на 8 г. затвор 38-годишен австриец с българо-турски корени, а 24-годишен български гражданин – на 7 г. Двамата бяха обвинени в терористични действия, съобщават телевизия О Ер Еф и бТВ.  Според магистратите в Грац те са вкарали в страната планове за бомбено нападение и освен това са се занимавали с вербуване на джихадисти за „Ислямска държава”.  По-възрастният подсъдим е имал „определена идеологическа роля” в религиозна неправителствена организация, като според прокурора по делото мъжът е убедил две семейства с общо 9 деца „да отидат директно в Ада”. След завръщането си в Грац, пълнолетните членове на семействата също са били съдени.  38-годишният категорично е отказал да коментира действията си с мотива, че не признава съда и че е бил принуден да прави признания по време на разпитите.  По-младият подсъдим се е върнал от Сирия през 2015 г. В жилището му е открита флашка с текстове, свързани с изработката на самоделни взривни устройства, биологичните оръжия и т.н. Според държавното обвинение става дума за „курс за терористи”, докато позицията на защитата беше, че става дума просто за съдържание от интернет, свалено от любопитство.  В жилището са открити и следи от тротил.  Двамата могат да обжалват присъдите си.  ", "date": "2018.11.29", "title": "Осъдиха двама българи за тероризъм в Австрия "}
{"url": "http://epicenter.bg/article/Poroshenko-prizova-NATO-da-izprati-voenni-korabi-v-podkrepa-na-Ukrayna-/169458/7/0", "text": "Украинският президент призова НАТО да изпрати военни кораби в Азовско море, за да подкрепи Украйна срещу Русия. В интервю за германското издание \"Билд\" Петро Порошенко заявява, че целта на Владимир Путин е да окупира Азовско море  В неделя Русия задържа три украински военни кораба на път именно за Азовско море близо до анексирания Кримски полуостров. Москва твърди, че корабите са влезли незаконно в нейни териториални води, но Украйна отрича, припомня Новини.бг.  Министърът на отбраната на САЩ Джеймс Матис коментира конфликта: \"Това беше крещящо нарушаване на международните закони, безцеремонно използване на сила срещу украински моряци. Демонстрирано беше презрително отношение на обичайния начин за разрешаване на подобни проблеми, ако въобще е имало такива. А като помислим, че между двете страни има договор, случилото се показва, че на Русия не може да се вярва\".  ", "date": "2018.11.29", "title": "Порошенко призова НАТО да изпрати военни кораби в подкрепа на Украйна "}
{"url": "http://epicenter.bg/article/Merkel-poluchi-kolednata-si-elha/169477/7/0", "text": " получи коледната си елха, предаде ДПА, цитирана от Дарик.   11-метровото дърво бе докарано в столицата Берлин от съседната провинция Бранденбург и бе поставено пред канцлерството вчера. Ден по-рано пред близката сграда на Райхстага, германския парламент, бе издигнат 24-метров смърч. Той бе докаран от долина край град Алтенау, в провинция Долна Саксония.    През идните дни се очаква със свои коледни дървета да се сдобият и други знакови места в германската столица като Бранденбургската врата.", "date": "2018.11.29", "title": "Меркел получи коледната си елха"}
{"url": "http://epicenter.bg/article/SASht-obsazhdat-otvetni-merki-v-Cherno-more-zaradi-intsidenta-s-ukrainskite-korabi-/169478/7/0", "text": "Американският президент Доналд Тръмп смята, че трябва да се изясни дали украинската страна е предупредила Русия за преминаването на нейните кораби от Черно в Азовско море и призовава Париж и Берлин да вземат участие в процеса. Това заяви стопанинът на Белия дом в интервю за вестник „Ню Йорк пост“, коментирайки инцидента с украинските кораби, предава БГНЕС.  „Имаше въпрос – имало ли е предупреждение. Украинските кораби дали ли са знак, че преминават? Защото, смятам, че те са имали система. Тя е работила“, каза Тръмп. Той също така отбеляза, че на него „не му е харесало“ задържането на три украински кораба и призова Германия и Франция да се включат в ситуацията около събитията в Керченския проток. При това американският президент не уточни какви именно действия очаква от Берлин и Париж.  Тръмп ще вземе решение дали да се срещне с руския президент Владимир Путин на срещата на върха на Г-20 в Буенос Айрес, след като получи пълен доклад за събитията в Украйна и Черно море. Той повтори, че не изключва възможността да отмени срещата си със стопанина на Кремъл.  „Тръмп заяви, че той ще получи „пълен доклад“ от служителите, занимаващи се с въпросите на националната сигурност и след това ще вземе решение“, се казва в материала на „Ню Йорк пост“.  „Ние ще видим, ние ще научим, какво се е случило. Не ми харесва този инцидент и ще ни предоставят доклад по повод на това, което се случва“, подчерта американският лидер.    Администрацията на американския президент Доналд Тръмп обсъжда възможни варианти на ответни мерки на ситуацията около Керченския проток. Това заяви специалният представител на Държавния департамент на САЩ за Украйна Кърт Волкър.  „Отговарящите за националната сигурност официални лица от различните управления на вашингтонската администрация се събраха във вторник, за да обсъдят варианти за ответни мерки на САЩ на ситуацията в Керченския проток“, пише „Вашингтон пост“, позовавайки се на информацията на Волкър.  „Търсим пътища за урегулиране на настоящата криза и оказване на натиск върху преговорите с цел да се върнем към политическо решение“, заявява американският дипломат.  Волкър изразява гледната точка, че „действията на Русия явно имат незаконен характер“. „Освен това, не е имало обстоятелства, които могат да оправдаят обстрела на украинските кораби и ареста на моряците“, заявява той.    По-рано руският външен министър Сергей Лавров заяви, че призивът на Държавния департамент на САЩ към европейските страни да не отслабват санкциите по отношение на Русия заради инцидента в Керченския проток насърчава провокационните действия на украинските власти.  Той също така отбеляза, че специалният представител на Държавния департамент за Украйна Кърт Волкър не съдейства за урегулирането на ситуацията в страната, а „влиза в ролята на силен и безкритичен защитник на всякакви провокационни действия на киевския режим“.    Турският президент Реджеп Тайип Ердоган предложи своята страна като посредник за разрешаване на инцидента с украинските кораби в Керченския пролив. „Ние обсъдихме с двете страни /с Русия и Украйна/, какво може да бъде направено и дали можем да играем ролята на посредник“, каза той, цитиран от Анадолската агенция.  По-рано източник на ТАСС от канцеларията на турския президент информира, че Ердоган е провел преговори с президентите на Русия Владимир Путин и на Украйна Петро Порошенко. „Той е изслушал позициите на двете страни във връзка с инцидента в Черно море и е отбелязал важността създалата се ситуация да се разреши по дипломатически път“.  Пресслужбата на Кремъл също съобщи за преговорите между Путин и Ердоган. От там отбелязаха, че „в контекста на провокирания от киевските власти опасен инцидент в района на Керченския проток са се обменили мнения по въпросите на стабилността и сигурността в Черноморския регион“.  На 25 ноември три кораба на украинските Военноморски сили нарушиха в Керченския пролив правилата за преминаване от Черно в Азовско море, предаде ТАСС. Украинците също така не реагираха по никакъв начин на предупрежденията на руските патрулни кораби, че навлизат в чужди териториални води. За да бъдат спрени, се наложи употребата на оръжие. Трима военнослужещи на украинските ВМС бяха леко ранени, оказана им бе медицинска помощ.  Корабите бяха задържани и доставени в Керч. Води се наказателно дело за нарушаване на държавната граница на Русия. Москва определи случилото се като провокация, украинските власти въведоха военно положение, а ЕС и НАТО призоваха за деескалация на ситуацията.  ", "date": "2018.11.29", "title": "САЩ обсъждат ответни мерки в Черно море заради инцидента с украинските кораби "}
{"url": "http://epicenter.bg/article/Dvama-balgari-sa-zaloveni-na-yahta-s-11-tona-hashish-v-Sitsiliya--Video-/169479/7/0", "text": "Италианската полиция откри 11 тона хашиш на 19-метрова яхта, плаваща под холандски флаг край бреговете на остров Сицилия.   Задържани са двама души - българи, които са били на яхтата, съобщават италианската агенция АДЖИ и електронното издание на в. \"Република\", прададе Канал 3.   Яхтата е била прехваната в международни води край бреговете на италианската провинция Рагуза на остров Сицилия. Сигналът, по който са действали полицаите, бил подаден от испанските власти. Яхтата била откарана на пристанище Поцало и там при претърсването била намерена дрогата.   Има съмнения, че наркотиците са били натоварени от Мароко и е трябвало да бъдат доставени в Либия, отбелязва \"Република\".   Вижте видео от залавянето на яхтата с дрога      Двама българи са задържани на яхта в Италия с голямо количество наркотично вещество. Това потвърди директорът на Главна дирекция \"Борба с организираната престъпност\" (ГДБОП) Ивайло Спиридонов във връзка с информацията, че двама български граждани са задържани на яхта в Италия с 11 тона хашиш, предаде агенция „Фокус“.   „Разполагаме с малко информация. Колегите по международно оперативно сътрудничество в момента извършват проверки и се осъществява необходимата комуникация с италианските ни колеги. Операцията е на италианските служби“, уточни гл. комисар Спиридонов. Той не пожела да разкрие самоличността на задържаните, но поясни, че единият от тях е с криминална регистрация за шофиране в нетрезво състояние.   „В Италия ще има съдебно преследване спрямо тези лица, така че да не пречим на колегите“, отбеляза гл. комисар Спиридонов.   „По отношение на това, че се задържат поредните българи в тази схема, самите вие знаете, че българите обикновено в трафика на наркотични вещества се използват по отношение на логистиката и превоза. Така че за съжаление най-вероятно ще продължат да бъдат задържани такива българи по света“, коментира той.   На борда на яхта с 11 тона хашиш при операция на италианската полиция са задържани двама българи от Варна, съобщи БНР. В момента сънародниците ни са в затвора в италианския град Рагуза.  Двамата арестувани на яхтата са Иван Бориславов и Никола Георгиев от Варна научи „Хоризонт“. Единият от тях има и капитански права.  Те са били задържани в понеделник през нощта на борда на 20-метрова яхта, плаваща под холандски флаг близо до бреговете на Сицилия.  На борда на плавателния съд са открити общо 11 тона хашиш.  Арестуваните са на 40 и 42 години. Не са криминално проявени. Преди време единият от задържаните е бил регистриран от полицията у нас за шофиране след употреба на алкохол.  Операцията е проведена от италианската финансова полиция в Палермо под ръководството на националната служба за борба с наркотиците.  Предполага се, че става дума за канал за трафик на дрога, идващ от Северна Африка.", "date": "2018.11.29", "title": "Двама българи от Варна са заловени на яхта с 11 тона хашиш в Сицилия (Видео)"}
{"url": "http://epicenter.bg/article/Zhirinovski-zove--Da-unishtozhim-ukrainskata-armiya---VIDEO--/169482/7/97", "text": "Лидерът на Либерално-демократическата партия на Русия Владимир Жириновски заплаши Украйна с унищожаване на нейната армия, ако в рамките на обявеното военно положение в страната Киев обяви всеобща мобилизация, съобщават руските медии.  Известният с резките си изказвания руски националист призова Москва да отправи ултиматум на властите в Киев.  \"Когато руският цар обяви мобилизация, германският император казал на своите генерали: „Отменяйте мобилизацията!“, разказа Жириновски, имайки предвид събитията около избухването на Първата световна война.  \"Не я отмениха - обявиха война. Сега ние трябва да поискаме да бъде отменена мобилизацията в Украйна, защото ние ще унищожим украинските въоръжени сили!\", призова Жириновски в предаването \"Вечер с Владимир Соловьов\" по телеканала \"Россия 1\".  \"Главният удар ще бъде нанесен на територията на Украйна\", добави Жириновски, като подчерта, че в такъв случай Западът няма да окаже военна помощ на режима в Киев.   ", "date": "2018.11.29", "title": "Жириновски зове: Да унищожим украинската армия! (ВИДЕО) "}
{"url": "http://epicenter.bg/article/Zasiyaha-svetlinite-na-kolednoto-darvo-pred-tsentara--quot-Rokfeler-quot--v-Nyu-York--Video-/169483/7/0", "text": "Засияха светлините на коледното дърво пред центъра \"Рокфелер\" в Ню Йорк. Светлините на голям норвежки смърч, инсталиран пред Рокфелер център в Ню Йорк, бяха запалени по традиция преди Коледа, предаде Асошиейтед прес, цитиран от Новини.бг Снощи кметът на града Бил де Блазио включи светлините на коледното дърво след излъчвано по телевизията шоу с участието на Даяна Рос и Тони Бенет.  Високото близо 22 метра дърво е украсено с гирлянди от ЛЕД лампички с дължина 8 км и със звезда от кристали \"Сваровски\".  Седемдесет и пет годишното дърво е дарено от двойка от Уолкил, на 100 км северно от града.  То ще остане пред \"Рокфелер център\" до 7 януари следващата годинa.", "date": "2018.11.29", "title": "Засияха светлините на коледното дърво пред центъра \"Рокфелер\" в Ню Йорк (Видео)"}
{"url": "http://epicenter.bg/article/Rusiya-e-nalozhila-blokada-na-glavnite-ukrainski-pristanishta-na-Azovsko-more-/169485/7/0", "text": "Двете основни украински пристанища на Азовско море - Бердянск и Мариупол, са ефективно блокирани от Русия, която не позволява на никакви съдове да влизат и излизат от тях, съобщи украинският министър на инфраструктурата Володимир Омелян, цитиран от Ройтерс и Нова тв.  Общо на 35 кораба не се разрешава да извършват нормалните си операции. Допускат се само кораби, пътуващи към руски пристанища на Азовско море, написа министърът във Facebook.  \"Целта е ясна - налагайки блокада на украинските пристанища на Азовско море, Русия се надява да изтласка Украйна от нашата собствена територия - територия, която е наша в съответствие с всички действащи международни закони\", писа той.  Според Омелян 18 кораба чакат влизане в Азовско море, включително 4 за Бердянск и 14 за Мариупол. Има също опашка от 9 кораба за напускане на Азовско море, а още 8 чакат на рейд край пристанищата.  ", "date": "2018.11.29", "title": "Русия е наложила блокада на главните украински пристанища на Азовско море "}
{"url": "http://epicenter.bg/article/Merkel-predupredi--che-nyama-voenno-reshenie-na-konflikta-v-Ukrayna--prizova-Kiev-da-proyavi-razum-/169488/7/0", "text": "Канцлерът на ФРГ Ангела Меркел повтори за пореден път, че „няма военно решение\" за конфликта в Украйна, след като президентът Петро Порошенко поиска подкрепа от НАТО в сблъсъка на страната му с Русия, предават AFP и Агенция \"Фокус\".  Обвинявайки Русия за напрежението, Меркел заяви: „Ние също така искаме украинската страна да бъде разумна, защото знаем, че можем да решим нещата само мисъл и чрез диалог, защото няма военно решение на тези спорове\".  По-късно през деня Меркел ще се срещне в Берлин с украинския премиер Володимир Гройсман. Неговото посещение е планирано отдавна, но сега придобива различен характер.  Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията.  ", "date": "2018.11.29", "title": "Меркел предупреди, че няма военно решение на конфликта в Украйна, призова Киев да прояви разум "}
{"url": "http://epicenter.bg/article/Malko-momche-uspya-da-razsmee-papa-Frantsisk/169493/7/0", "text": "Малко момче успя да разсмее папа Франциск и присъстващите по време на събитие във Ватикана, съобщава Нова.тв   Детето се качи на сцената, където издърпа ръкава на гвардеец от швейцарската охрана на светия отец. В един момент към момчето се присъедини и момиченце, което явно се опитваше да го отведе.   В крайна сметка дойде и майката на момчето и обясни на папа Франциск, че синът й е немирен и не може да говори.    ", "date": "2018.11.29", "title": "Малко момче успя да разсмее папа Франциск (Видео)"}
{"url": "http://epicenter.bg/article/Besarabski-balgarin-e-sred-zadarzhanite-ot-Rusiya-ukrainski-voenni/169495/7/0", "text": "Сред пленените от Русия украински моряци има и бесарабски българин. Владимир Варимез от село Бановка е един от 24-те моряци, които бяха арестувани, след като с три украински кораба опитаха да преминат през Керченския проток, съобщи  bTV .   Информацията беше потвърдена от кмета на селото Виктор Генчев. Той допълни, че бащата на Владимир все още е в Бановка, но е възможно на определен етап да замине за Севастопол, където да направи опит за среща със сина си.   В неделя Русия обстрелва и задържа три украински бойни кораба край бреговете на Крим.   Съдът в Крим арестува всички 24 моряци, задържани след престрелката.   Двете страни взаимно се обвиняват в провокация.", "date": "2018.11.29", "title": "Бесарабски българин е сред задържаните от Русия украински военни"}
{"url": "http://epicenter.bg/article/Shefat-na-ukrainskite-VMS--Shte-nakazhem-Rusiya--kato-zatvorim-Bosfora--/169494/7/0", "text": "Украинските катери, незаконно завладяни от Русия, в крайна сметка ще бъдат върнати. Това заяви командващият военно-морските сили на Украйна адмирал Игор Воронченко, съобщает УНИАН.  При това той заяви, че не смята за грешка техния рейд през Керченския проток.  \"Ние трябваше да не се крием и да покажем лицето си в Керченския проток и Азовско море, да демонстрираме на какво са способни тези катери\", заяви адмиралът.  Вината за инцидента той хвърля върху руснаците. Воронченко заяви, че международната общност подкрепя Украйна и също възлага отговорността върху руските военни.  Украйна няма да се откаже от опитите си да накаже Русия за незаконното задържане на украинските кораби и ще помоли Турция да затвори Босфора за руски кораби, добави адмиралът.  \"Заради инцидента и по силата на постановките на конвенцията от Монтрьо, по-точно 19-а точка от нея, ще помолим Турската република да затвори Босфора, за да се научат руснаците как се нарушават нормите на международното право\", заяви адмирал Воронченко.   ", "date": "2018.11.29", "title": "Шефът на украинските ВМС: Ще накажем Русия, като затворим Босфора! "}
{"url": "http://epicenter.bg/article/Pleneniyat-v-Kerchenskiya-protok-besarabski-balgarin-predi-sluzhil-v-Krim/169517/7/0", "text": "Бесарабският българин Владимир Варимез винаги е искал да служи във въоръжените сили на Украйна, като преди анексирането на Крим той е служил на полуострова. Това разказа кметът на родното село на моряка, който заедно със свои колеги беше задържан от руските власти в Керченския проток, съобщи bTV.   Междувременно от Министерството на външните работи съобщиха, че още вчера са уведомени, че украински гражданин от български произход на служба в украинската армия е сред задържаните войници на борда един от трите кораба, опитали се да преминат Керченския пролив.   По информация на кмета на родното му село той няма българско гражданство. Данни, че въпросният човек е български гражданин, няма и в информационните масиви в България.   Страната ни ясно е заявила, че настоява за незабавно освобождаване на всички моряци от трите украински кораба.   Ако при допълнителни проверки се установи, че задържаният е и български гражданин, ще му бъде осигурена консулска защита. Българското Генерално консулство в Одеса е във връзка с кмета на родното село на украинския войник от български произход.       –    - Никой не се е свързал, защото връзка с тях няма. Вчера военноморският флот на Украйна събра семействата на моряците в Одеса. Но връзка с Владимир в момента няма. Аз се опитах да се свържа с него, родителите се опитаха да се свържат с него – все още не сме успели. Доколкото на мен ми е известно – част от родителите на задържаните моряци са заминали за Крим.   –    - Не, родителите му са тук – в селото. Той е добър млад човек, който се е родил в Украйна, който някога е служил в Крим и при анексирането на Крим той се върна тук – в Украйна, и продължи службата си в Одеса.   –    - На 26. 92-ри набор е.   –    - Има по-голям брат – Саша. Той живее в Одеса. Има и по-малка сестра, която е във втори или трети клас, не помня вече.   –    - Разбира се, родителите винаги се притесняват за децата си. Ние ги успокояваме, както можем. Казваме им, че всичко ще е наред. Надявам се, че нашето правителство ще предприеме всички разумни мерки, за да могат да се приберат момчетата ни.   –    - Още нищо не е ясно. Това, което прочетох днес, че е прието решение да останат затворени два месеца. Засега е така.   –    - Той получи образованието си в Измаил, цял живот е мечтал да стане военен. В крайна сметка постигна мечтата си и влезе във флота. После, когато го извикаха във въоръжените сили на Украйна, подписа договор за служба и оттогава – вече около 7 години, е на служба.   –    - През 2013 – 2014 г. Когато Русия анексира Крим, тогава той реши да остане на служба и се върна обратно в Украйна. Той се роди в независима Украйна и затова реши да се върне 04:49   –    - Деца със сигурност няма, дали има приятелка или не – не знам, тъй като живее в Одеса. Прибира се отвреме навреме при родителите си. Много обича селото си. Така че за приятелката не мога да кажа нищо – че не е женен знам със сигурност.   –    - Хората винаги се притесняват. Селото все пак е като едно голямо семейство – винаги се притесняваме един за друг. Винаги ни е тежко, обидно и болно за нашите деца. Моят син например е приятел с Володя. Те са много близки, постоянно си пишат. Така че това са на практика наши деца и винаги се притесняваме за тях.  ", "date": "2018.11.29", "title": "Плененият в Керченския проток бесарабски българин преди служил в Крим"}
{"url": "http://epicenter.bg/article/Evroparlamentat-prizova-Ungariya-da-ekstradira-Gruevski-v-Makedoniya-/169519/7/0", "text": "Европейският парламент призова Унгария да екстрадира Никола Груевски в Македония. Това е факт, след като евродепутатите приеха две допълнения към доклада за напредъка на Македония по пътя на евроинтеграция. Едно от тях гласи, че осъденият бивш македонски премиер трябва да бъде върнат в родината си, предава Канал 3.  Групите на Социалдемократите и Зелените преди няколко дни внесоха отделни допълнения по тази тема, но имаше опасения, че това на Зелените няма да мине заради острия речник.  В допълнението, внесено от евродепутатката на Зелените Джудит Саргентини освен, че се иска екстрадиране, се казва и че Груевски е избягал от Македония с дипломатическа помощ от Унгария, за да избегне присъда. ЕП смята този ход като намеса във вътрешните работи на Македония, както и като акт на противопоставяне на съдебната система и върховенството на закона в страната.  \"Това, което прави Унгария, е да се намесва в съдебните дела на страна, която усърдно се опитва да се подобри и да стане член на ЕС. И то не е конструктивно\", каза вчера Саргентини.  Социалдемократите представиха две допълнения за убежището на Груевски, които бяха приети днес. С тези изменения Европейският парламент утвърждава, че Никола Груевски е получил \"прозрачен съдебен процес\", потвърден от няколко съдебни инстанции и припомня, че той е част от пет допълнителни наказателни разследвания.  ", "date": "2018.11.29", "title": "Европарламентът призова Унгария да екстрадира Груевски в Македония "}
{"url": "http://epicenter.bg/article/Angela-Merkel-nareche-Rusiya--quot-agresor-quot-/169529/7/0", "text": "\r\n Германският канцлер Ангела Меркел описа действията на Русия като агресивни, не само в ситуацията с Украйна. \r\n   \r\n Според нея Москва \"е агресивна и в няколко други държави, тъй като цели да създаде пояс от държави, които не могат да се развиват по начин, по който те желаят\". Канцлерът направи изказване на Третия форум \"Германия-Украйна\" в Берлин. И добави, че смята да притисне руския президент Владимир Путин по темата по време на срещата на Г-20 в Аржентина.  Възнамерявам да обсъдя тази тема с руския президент. Ще се погрижим за това, натърти канцлерът. \r\n Меркел бе категорична, че кризата може да се реши само с преговори. Но, допълни канцлерът, \"ние като германци не можем да си затваряме очите пред агресивната политика\". \r\n Според нея западните държави трябва да продължат с натиска върху Русия посредством санкции. За да наложат на Москва да спазва принципите на международното право. \r\n Ние не налагаме санкции на Русия просто в името на санкциите, ние ги прилагаме, за да е ясно, че страните, разположени до Русия, имат право на самостоятелно развитие, коментира още Ангела Меркел. Тя обаче прикани и Киев да прояви сдържаност и да не търси военно решение на конфликта. \r\n Отправяме молба към Украйна да запази благоразумие, тъй като ще можем да решим нещата, само ако останем все тъй разсъдливи и разговаряме помежду си. Тези противоречия не може да бъдат решени с военна сила, подчерта Меркел. \r\n Минските договорености за уреждане на ситуацията в Украйна не доведоха до окончателен успех, но Франция и Германия ще работят и занапред по въпроса в т. нар. нормандски формат, посочи канцлерът. \r\n За Европа е от значение Украйна да запази ролята си на газов транзитьор и след като влезе в експлоатация тръбопроводът \"Северен поток-2\", посочи пред форума федералната канцлерка. Тя припомни, че Украйна запази тази функция и след влизането в строя на първата тръба от \"Северен поток\". \r\n", "date": "2018.11.29", "title": "Ангела Меркел нарече Русия \"агресор\""}
{"url": "http://epicenter.bg/article/Shefat-na-NATO-prizova-Rusiya-da-spazva-dogovora-sas-SASht-za-yadrenite-raketi-/169532/7/0", "text": "Москва трябва изцяло да изпълнява, \"без отлагане\" договора между Русия и САЩ за ядрените ракети, призова днес в два водещи европейски вестника генералният секретар на НАТО Йенс Столтенберг. Той посочи, че новите руски ракети със среден обсег поставят споразумението \"в сериозна опасност\", предават ДПА и БТА.  Договорът за ликвидиране на ракетите със среден обсег, подписан през 1987 г., забранява ядрени ракети с обсег до 5500 км. Договорът беше сключен въз основа на европейската архитектура за сигурност, ограничавайки риска от ядрена атака.  САЩ обаче обвиняват Москва, че нарушава договора с крилатата си ракета Новатор 9М729, известна също като SSC-8, направена обществено достояние по-рано тази година. Президентът на САЩ Доналд Тръмп миналия месец заплаши да се оттегли от този договор.  НАТО също предупреди Русия за новата ракета.  \"Ес Ес Си-8 е лесно преносима и лесно може да бъде укрита. Тя има капацитет да носи ядрени бойни глави. Намалява времето за предупреждение до няколко минути, като снижава прага за ядрен конфликт. Може да достигне европейски столици\", написа днес генералният секретар на пакта в италианския в. \"Република\" и в испанския в. \"Паис\".  \"Действията на Русия подкопават договора, като го поставят в сериозна опасност\", добави Столтенберг, като изтъкна, че Вашингтон \"го спазва изцяло\".  Очаква се този проблем да бъде обсъден на среща на външните министри на страните от НАТО идната седмица.  \"Договор, който се спазва само от едната страна, няма да ни даде сигурност\", добави Столтенберг. \"Ако един договор вече не влияние на реалността на терен, той не е нищо повече от лист хартия\".  \"НАТО трябва да бъде твърда и предвидима\", написа Столтенберг, без да уточнява възможни контрамерки.  \"Ако искаме да избегнем ядрените оръжия, трябва да гарантираме, че нашето конвенционално възпиране и отбрана са силни\".  По-рано Столтенберг каза, че е малко вероятно съюзниците да разположат още ядрени оръжия в Европа.  ", "date": "2018.11.29", "title": "Шефът на НАТО призова Русия да спазва договора със САЩ за ядрените ракети "}
{"url": "http://epicenter.bg/article/Berlin-popari-ukrainskite--mechti--za-izprashtane-na-voenni-korabi-v-Azovsko-more--OBZOR--/169536/7/0", "text": "Държавният глава на Украйна Петро Порошенко се обърна с призив към западните държави за оказване на подкрепа на Киев в новата криза в отношенията с Руската федерация, като изрази надежда, че „страните от НАТО имат готовност да изпратят кораби в Азовско море, за да помогнат на страната при необходимост и да гарантират сигурността й“.  В навечерието на третото издание на Германо-украинския форум в Берлин, Порошенко отправи ясно послание, че Киев ще разчита на Берлин за излизане от задънената улица, в която отново попаднаха руско-украинските отношения – този път заради инцидента край бреговете на Крим от неделя, когато граничните служители на Москва задържаха три украински военни кораби заедно с екипажа им на борда.  „Агресивната политика на Русия е неприемлива – първо беше Крим, след това Източна Украйна, сега иска и Азовско море. Единственият език, който разбира (Русия) е този на единството на западния свят“, подчерта Порошенко, като допълни, че целта на Путин е да върне „старото руско царство“.  Украинският президент подчерта, че Германия е „един от най-близките ни съюзници“. Коментирайки очакванията си от официален Берлин за Керченската криза, Порошенко отбеляза, че канцлерът на ФРГ Ангела „Меркел е голям приятел“ на страната. „Надяваме се, че отново ще ни подкрепи, както направи през 2015 г., заедно с другите наши съюзници“.  Към настоящия момент обаче изглежда, че надеждите му ще бъдат попарени. Западът предпочете да си затвори очите пред инцидента в Керченския проток. По-рано тази седмица Германия и Франция не подкрепиха идеята за въвеждането на нови санкции срещу Русия. Съгласно информация, изтекла от закритото заседание на Комисията по политика и сигурност в Брюксел, двете страни са уверени, че е важно да се предприемат мерки за изграждане на доверие между Москва и Киев, а „санкциите не са част от тези мерки\".  Министърът на външните работи на ФРГ Хайко Маас отхвърли директно призивите на украинския президент Петро Порошенко за изпращане на германски военни кораби в Азовско море. „Разбирам притесненията, които Украйна има“, увери германският социалдемократ, като подчерта, че действията на руските военни са непропорционални и нямат правно основание. „Не искаме милитаризация на конфликта, искаме политически процес\", подчерта Маас.  Последва изявление от Министерството на отбраната в Берлин, от което стана ясно, че в момента няма германски военни кораби в Черно море.  В четвъртък канцлерът на ФРГ Ангела Меркел наруши мълчанието си за инцидента в Азовско море, като повтори за пореден път, че „няма военно решение\" за конфликта в Украйна. Изявлението й може да се възприеме като директен отговор на призивите на Порошенко за изпращане на кораби на НАТО в региона. Обвинявайки Русия за напрежението, Меркел заяви: „Ние също така искаме украинската страна да действа обмислено, защото знаем, че можем да решим нещата само с разум и чрез диалог, няма военно решение на тези спорове\".  В тази връзка Меркел също така потвърди готовността на Берлин за продължаване на преговорите в „нормандски формат“ за разрешаване на украинската криза. При това обаче тя подчерта, че консултациите между Франция, Германия, Русия и Украйна засега остават „много незначителни“.  Германският лидер все пак не пропусна да отбележи, че счита Москва за отговорна за неделните събития в Керченския проток. В реч за откриването на Германо-украинския форум в Берлин, Меркел обвини Русия в стремеж да затвори достъпа към Мариупол и другите украински пристанища в Азовско море. „Има страни по границата с Русия, които нямат възможност да се развиват така, както биха искали. Ние, германците, не можем да си затваряме очите за това“, увери канцлерът на ФРГ, визирайки страни като Грузия, Молдова, Армения и Азербайджан.  Предстои Меркел да се срещне в Берлин и с украинския премиер Володимир Гройсман. Неговото посещение е планирано отдавна, но сега придобива различен характер. Фокусът на вниманието вече няма да бъде украинско-германските икономически връзки, а по-нататъшното влошаване на конфликта между Украйна и Русия и възможността да се избегне ескалацията.   ", "date": "2018.11.29", "title": "Берлин попари украинските „мечти“ за изпращане на военни кораби в Азовско море (ОБЗОР) "}
{"url": "http://epicenter.bg/article/Donald-Tramp-pred-reporteri-v-Beliya-dom--Forumat-na-G-20-e-mnogo-podhodyasht-moment-za-sreshta-s-Putin-/169542/7/96", "text": "Държавният глава на САЩ Доналд Тръмп отмени планираната среща с руския президент Владимир Путин, която трябваше да се проведе в кулоарите на форума на Г-20 в аржентинската столица Буенос Айрес, предават РИА Новости и Агенция \"Фокус\".  Решението Тръмп е взел, след като се е запознал с доклад за инцидента в Керченския пролив. Информацията е от съобщение в профила на Белия дом в социалната мрежа „Туитър“.  По-рано през деня лидерът на Вашингтон подчерта пред репортери, че предстоящият през почивните дни форум на Г-20 е „много подходящ момент“ за среща с президента на Руската федерация Владимир Путин.  „Вероятно ще се срещна с Владимир Путин. Не сме отменяли тази среща. Мислех си за това, но не сме го направили. Мисля, че е много подходящо време да я проведем\", заяви Тръмп пред репортери в Белия дом.   ", "date": "2018.11.29", "title": "Тръмп отмени срещата с Путин на форума на Г-20 "}
{"url": "http://epicenter.bg/article/Tayni-dokumenti-na-Forin-ofis-razkrivat-koy-i-kak-podpali-Balkanskata-voyna-/169498/11/61", "text": "Кой и как запали Балканската война, последвана от Междусъюзническата и Първата световна – това разкрива сборникът    . Това съобщиха от издателството.  Книгата представя за първи път на български език повече от 600 дипломатически доклади, грами, инструкции и лична кореспонденция на Форин офис, повечето с гриф „Поверително“. Те „потапят“ читателя в епохата, въвеждат го в голямата политика и сред нейните действащи лица. Обясняват взаимодействието или недоверието между Великобритания и другите Велики сили – Русия, Австро-Унгария, Франция, Германия.    Отлично осведомените британски дипломати не само регистрират, но и предвиждат събитията –   скандалната алчност на Румъния и т.н. Кореспонденцията изобилства от прозрения, като това, че „македонският въпрос може да бъде решен само с меч“, както пише сър Джордж Бюканън, британският посланик в Русия.  Докладите разкриват терзанията на Русия от вероятното влизане на българските войски в Цариград, съвпадението на сръбските и руските позиции и  Документите дават възможност непредубеденият читател сам да направи заключения – дали егоизмът на Великите сили и коварството на съседите, или неумелите действия на българските политици и военни са причина Лондонският мирен договор да не удовлетворява никого.   Първата включва документи от навечерието, или „Прелюдия към войната“ 1910 – 1912 г. , а втората – от времето на самата Балканска война (1912 – 1913 г.). Всяка от единайсетте глави започва с хронология на събитията и завършва с кратък коментар на съставителя. Всеки документ е снабден с пояснения за споменатите лица и места. Приложени са биографични справки за „главните действащи лица“ – дипломати, монарси, министър-председатели.  , което не може да остави читателя безучастен и безпристрастен. Ето едно любопитно писмо:    (Номер 149) Лондон, 8 април 1913 г.   завършил история и политология в Университета на щата Флорида и международни отношения в Централноевропейския университет в Будапеща. Изследовател е на историята на българите от Македония, един от авторите на интернет страницата „Библиотека Струмски“ и създател на проектите „София помни“ и „Моята българска история“. Той е и автор на музика (Voyvoda, „Източни пиеси“, „Кой е този град“, „Те отлитат“ и др.) и организатор на много концерти в цяла Европа.  Книгата „Великите сили, България и Балканската война в секретните документи на британската дипломация 1910 – 1913 г.“ ще намерите с отстъпка на щанда на „Просвета“ на Международния панаир на книгата в НДК от 11 до 16 декември или може да поръчате от   ", "date": "2018.11.29", "title": "Тайни документи на Форин офис разкриват кой и как подпали Балканската война "}
{"url": "http://epicenter.bg/article/Evrostat--Tsenite-na-gaza-s-nay-golyam-rast-za-polugodieto-v-Balgariya/169471/4/0", "text": "С ръст на цената на природния газ за битови нужди от 14.9 на сто за първото полугодие на 2018 г. България е страната в Европейския съюз с най-голямо поскъпване на суровината, според обявени от Евростат в сряда данни. Въпреки това цените на синьото гориво у нас остават сред най-ниските в Европа, съобщи Канал 3.   Литва и Холандия с повишения съответно от 9.3 и 6.8 на сто са следващите в класацията. Най-сериозното понижение в цените на природния газ се забелязва в Естония (4.3%), Полша (1.8%) и Люксембург (1.7%).   От октомври обаче внасяният у нас руски природен газ добави нови близо 14 на сто към цената си, а от януари доставчикът \"Булгаргаз\" прогнозира ново поскъпване с под 5 процента. Окончателните сметки ще са ясни в началото на декември, но и дори да бъдат одобрени от енергийния регулатор, няма да бъдат отразени в цената на топлинната и електрическата енергия. Корекцията ще се направи при следваща промяна над това ниво, каквато е практиката на комисията.", "date": "2018.11.29", "title": "Евростат: Цените на газа с най-голям ръст за полугодието в България"}
{"url": "http://epicenter.bg/article/-Brutniyat-vanshen-dalg-na-Balgariya-dostigna-33-7-mlrd--evro/169504/4/0", "text": "Брутният външен дълг (частен и държавен) в края на септември 2018 г. е възлизал на 33 718.4 млн. евро, което е с 321.1 млн. евро (1%) повече в сравнение с края на 2017 г.,  . В сравнение със същия месец на миналата година дългът нараства с 313.6 млн. евро (0.9%).   Данните за дългосрочния дълг сочат, че той намалява с 67.8 млн. евро (0.3%) спрямо септември 2017-а. А краткосрочният външен дълг нараства с 381.4 млн. евро (5%) спрямо септември 2017 г. (7670.8 млн. евро).   Брутният външен дълг на сектор Държавно управление в края на септември 2018 г. е 5616.3 млн. евро. Спрямо края на 2017 г. (5719.2 млн. евро) той намалява със 102.9 млн. евро (1.8%). Външните задължения на сектора се понижават с 414.4 млн. евро (6.9%) спрямо септември 2017 г. (6030.7 млн. евро).   Външните задължения на сектор Банки са 4649.6 млн. евро (8.8%). Те се повишават с 370.9 млн. евро (8.7%) спрямо края на 2017 г. (4278.8 млн. евро). Дългът на сектор Банки нараства с 377.5 млн. евро (8.8%) спрямо септември 2017 г. (4272.2 млн. евро).   Външните задължения на Други сектори са 10 764.4 млн. евро. Те нарастват с 83.7 млн. евро (0.8%) спрямо края на 2017 г. (10 680.7 млн. евро). Дългът на сектора нараства със 116.2 млн. евро (1.1%) спрямо септември 2017 г. (10 648.3 млн. евро).   През януари - септември 2018 г. извършените плащания по обслужването на брутния външен дълг са 4126.7 млн. евро при 4418.5 млн. евро за януари - септември 2017 година.   Нетният външен дълг в края на деветия месец на годината е отрицателен - в размер на 3689.9 млн. евро (7% от БВП), като намалява с 2623.2 млн. евро (245.9%) спрямо края на 2017 г. (отрицателна стойност от 1066.7 млн. евро, 2.1% от БВП). Понижението се дължи на по-голямото увеличение на брутните външни активи (с 2944.2 млн. евро, 8.5%) в сравнение с нарастването на брутния външен дълг (с 321.1 млн. евро, 1%). Нетният външен дълг намалява с 2291.6 млн. евро (163.9%) спрямо септември 2017 г. (отрицателна стойност от 1398.3 млн. евро, 2.7% от БВП).", "date": "2018.11.29", "title": "​Брутният външен дълг на България достигна 33.7 млрд. евро"}
{"url": "http://epicenter.bg/article/Prezidentat--BNB-e-prizvana-da-garantira-finansovata-i-bankovata-stabilnost-v-darzhavata/169514/4/0", "text": "Българската народна банка е призвана да бъде един от стожерите на държавата, да гарантира финансовата и банковата стабилност. Това предполага висок професионализъм и независимост от политически вмешателства. Това заяви държавният глава Румен Радев на официалната церемония по встъпване в длъжност на Людмила Елкова като член на Управителния съвет на БНБ, съобщиха от прессекретариата на държавния глава.  Президентът подчерта, че очаква в тази отговорна задача Людмила Елкова да даде своя достоен принос с доказаната си експертиза в областта на икономиката и финансите. Румен Радев благодари за работата и на досегашния член на Управителния съвет Боряна Пенчева.  След като положи клетва, Людмила Елкова отбеляза значението на БНБ като основен стълб на държавността и гарант на финансовата стабилност и подчерта, че съзнава голямата отговорност на своята позиция. Тя определи като голямо предизвикателство присъединяването си към институцията в интересен за страната и за БНБ момент – след като България е изразила намерение за присъединяване към механизма ERM 2, който е задължителна стъпка за приемане в еврозоната. „Това предполага нови предизвикателства за банката в един много динамичен период“, добави още Людмила Елкова.  На тържествената церемония присъстваха управителят на БНБ Димитър Радев, членовете на Управителния съвет на банката, финансисти.  ", "date": "2018.11.29", "title": "Президентът: БНБ е призвана да гарантира финансовата и банковата стабилност в държавата"}
{"url": "http://epicenter.bg/article/Nad-2-7-miliona-sa-kolite-v-Balgariya--vizhte-koi-sa-nay-razprostranenite-marki-/169534/4/0", "text": "Общият брой леки автомобили в България е 2 762 590, като по пътищата ни се движат над 150 различни модела. Това показват данни на МВР, съобщава „Дарик”.  Както може и да се очаква автопаркът в страната е доста възрастен - над половината или общо 1 473 237 от регистрираните коли са над 20-годишни.  Кои обаче са най-разпространените марки в България? Абсолютен лидер в класацията е „Фолксваген”, като 15 процента от колите по родните пътища са на германския производител – общо 425 805 регистрирани коли, но както и при общия брой коли, тук също преобладават тези с възраст над 20 години.  На второ място е „Опел” - 351 654 автомобила. В челната тройка попада и „Мерцедес”, като се оказва, че в България има регистрирани над 193 хил. автомобила от иначе тузарската марка (193 486).  В топ 10 следват:  4. „Рено” - 184 938 автомобила  5. „Ауди” - 168 492  6. „Форд” - 160 989  7. „Пежо” - 152 850  8. БМВ - 138 857  9. „Тойота” - 105 982  10. ФИАТ - 100 201  От данните на МВР се вижда, че все ще има доста автомобили съветско и източногерманско производство като „Волга”, „Москвич”, „Лада”, „Чайка”, „Варшава”, „Вартбург” и „Трабант”.  Не по-малко обаче са супер свръхскъпите автомобили като „Ферари”, „Порше”, „Бентли”, „Мазерати”, „Ролс-Ройс”, „Ламборгини” и „Астон Мартин”.  Статистиката показва още, че в България има регистрирани близо 600 електрически коли. С марка „Тесла” са регистрирани цели 67 автомобила.  ", "date": "2018.11.29", "title": "Над 2,7 милиона са колите в България, вижте кои са най-разпространените марки "}
{"url": "http://epicenter.bg/article/Inzh--Svetoslav-Glosov--Balgarskiyat-biznes-ima-traditsii-v-Maroko-v-sferata-na-stroitelstvoto-/169540/4/0", "text": "Българският бизнес има традиции в Мароко в сферата на строителството. Това каза почетният консул на Кралство Мароко в България и председател на УС на АПИ инж. Светослав Глосов пред журналисти в мароканската столица Рабат по време на визитата на министър-председателя Бойко Борисов.  За съжаление през последните 30 години наши фирми от бранша са нямали представителство на мароканския пазар, изтъкна инж. Глосов. По думите му много наши специалисти работят в марокански фирми.    \"Мароко почти няма интерес за инвестиции у нас, но за сметка на това туризмът може да се развива много. Очакваме да се засили сътрудничеството между двете страни. Туризмът е номер едно затова трябва да се открие и пряка самолетна връзка между България и Мароко, което ще спомогне за развитието му\", обясни инж. Светослав Глосов. През 2017 г. стокообменът между България и Мароко е 202,72 млн. долара.  България би желала да се възползва от солидното присъствие на Мароко на Африканския континент – и в частност в държавите от Западна Африка, като платформа за съвместно икономическо и политическо сътрудничество с трети африкански страни. Това заяви премиерът Бойко Борисов на срещата си с министър-председателя на Мароко Саад Еддин Ел Отмани.  За нас Мароко е перспективен външнотърговски партньор, а доказателство затова е нарастващият стокообмен през последните години, подчерта Борисов.  Мароканският му колега Саад Еддин Ел Отмани отбеляза, че един от най-ефикасните начини за увеличаване на инвестиционно сътрудничество е създаването на смесени предприятия.  Борисов изтъкна добрите перспективи за сътрудничество в областта на оръжейната, машиностроителната, металообработващата промишленост. „Заинтересовани сме от по-тясно сътрудничество с Мароко в сферата на сигурността, което ще задълбочи партньорството ни и ще даде висока добавена стойност за двете страни“, категоричен бе премиерът ни.  В Казабланка представители на български фирми проведоха бизнес форум, на който участваха и над 100 марокански предприемачи. Интересите на нашите бизнесмени са в областта на строителството на пътища хранително-вкусовата промишленост и IT сектора.  ", "date": "2018.11.29", "title": "Инж. Светослав Глосов: Българският бизнес има традиции в Мароко в сферата на строителството "}
{"url": "http://epicenter.bg/article/Gori-avtobus-na-AM--Trakiya--zapalil-se-e-v-dvizhenie/169470/3/0", "text": "  Автобус се е запалил в задната част по време на движение в района на 26-27 км на автомагистрала „Тракия“ в посока София. Това съобщиха от пресцентъра на ОДМВР-София.   Пътниците са изведени невредими. Изпратен е екип на пожарната. Движението в района на инцидента се регулира от полицейски служители. Сигналът е подаден към 10.12 часа.", "date": "2018.11.29", "title": "Гори автобус на АМ „Тракия“, пътниците са изведени невредими"}
{"url": "http://epicenter.bg/article/VKS-proveryava-Apelativniya-spetsializiran-sad-zaradi-Ivancheva-i-Petrova/169481/3/0", "text": "Председателят на Върховния касационен съд (ВКС) нареди със своя заповед от 28.11.2018 г. да се извърши проверка на организацията на дейността на Апелативния специализиран съд (АСНС) по въззивни наказателни частни дела, образувани и разгледани по частни жалби, респективно частни протести, срещу определения на първоинстанционния съд, постановени по реда на чл. 270, ал. 1 от НПК по искания за промяна на изпълняваните спрямо подсъдимите Десислава Иванчева и Биляна Петрова мерки за неотклонение. Това съобщиха от пресцентъра на съда.    При проверката трябва да бъдат установени: броят на образуваните въззивни наказателни частни дела със същите подсъдими лица; администрирането на сезиращите документи от страна на първоинстанционния съд по частните дела, постъпването им в АСНС; регистрирането и образуването на делата; изборът на съдия-докладчик и на членовете на съдебните състави; сроковете за произнасяне.   В заповедта е посочено, че извършването на проверката се възлага на комисия в състав: председател: Галина Захарова – заместник-председател на ВКС и ръководител на Наказателната колегия, и членове: Капка Костова – председател на Първо наказателно отделение, Галина Тонева – съдия във Второ наказателно отделение.   Проверката трябва да бъде извършена в периода 29.11.2018 – 05.12.2018 г., като в срок до 10.12.2018 г. комисията следва да изготви и представи доклад за резултатите.", "date": "2018.11.29", "title": "ВКС проверява Апелативния специализиран съд заради Иванчева и Петрова"}
{"url": "http://epicenter.bg/article/Shokirashto--Mazh-slozhi-kray-na-zhivota-si-v-park-v-Sofiya/169489/3/0", "text": "Обесен мъж е бил намерен рано тази сутрин да виси на дърво в парка между хотел \"Хилтън\" и Музея \"Земята и хората\" в София. Той е бил около 40-годишен и най-вероятно е самоубиец, казаха от МВР, предаде Канал 3.   Намерен е към 8 ч. тази сутрин след сигнал от минувачи. Случаят се разследва, но следи от насилие няма и е почти сигурно, че мъжът сам е посегнал на живота си.", "date": "2018.11.29", "title": "Шокиращо! Мъж сложи край на живота си в парк в София"}
{"url": "http://epicenter.bg/article/Emiliya-Rusinova--Sluzhitel-na-NAP-e-zaloven-v-momenta-na-poluchavane-na-podkup-ot-15-hil--leva/169496/3/0", "text": "Служител на НАП е заловен в момента на получаване на подкуп от 15 хил. лева. Това каза административният ръководител на Софийска градска прокуратура Емилия Русинова на брифинг във връзка с образувано досъдебно производство срещу служител на НАП за подкуп, предаде агенция „Фокус“.   Русинова обясни, че образуваното досъдебно производство е след успешна акция на служители на ГДБОП под ръководството на Софийската градска прокуратура. В рамките ѝ е задържано лице, служител на НАП, който е заловен в момент на получаване на първия транш от поискан от него сума.   Прокурор Русинова поясни, че служители на НАП са били определени със заповед да извършат ревизия на търговско дружество. В последствие въпросните служители са провели няколко срещи с управителя на дружеството. При първата от тях те са го уведомили, че по отношение на неговото дружество са установени недекларирани печалби в размер на 800 хил. лева.   Служителите са предложили да му бъде изготвен акт само за 16 до 20 хил. лева. За целта управителят на дружеството е трябвало да им предостави сумата от 45 хил. лева. Сигналът за поискания подкуп е подаден от самия управител и в последствие служителят на НАП е заловен при получаването на първия транш от 15 хил. лева, които са му били предадени в центъра на столицата.   Емилия Русинова уточни, че служителят е задържан за 72 часа и предстои да бъде поискано постоянното му задържане под стража, а процесуално следствените действия по случай продължат, като има и още заподозрени.   Задържаният с подкуп служител на НАП е бил отстранен от длъжност през 2015 година заради престъпление от общ характер. По непотвърдена информация той е бил възстановен на работа със съдебно решение, каза Русинова.   Тя уточни, че става въпрос за експерт от отдел „Ревизии“. По думите ѝ анализът на доказателствата не е приключил и кръгът от обвиняеми лица не е изчерпан. Тя отбеляза, че на управителя на проверяваното дружество, на когото е искан подкуп, е било обяснено от служителите на НАП, че по принцип взимат по 8%, но в конкретния случай са решили да поискат 4% - по 15 единици на човек.   „Обяснението на служителя на НАП, е че по принцип счетоводството е добре водено, но по някакъв сложен механизъм, който дори самият свидетел не е успял да разбере, му е изчислено, че всъщност дружеството има несъответствие с 800 хил. лева“, посочи още тя.", "date": "2018.11.29", "title": "Емилия Русинова: Служител на НАП е заловен в момента на получаване на подкуп от 15 хил. лева"}
{"url": "http://epicenter.bg/article/-Spetsprokuraturata-prizova--Ne-davayte-deloto-na-Ivancheva-na-VKS/169510/3/0", "text": "Делото срещу Десислава Иванчева и Биляна Петрова да не бъде предоставяне на Върховния касационен съд. Това призоваха от Специализираната прокуратура, след като излезе информацията, че председателят на ВКС Лозан Панов е наредил проверка, която трябва да разгледа решенията на Апелативната специализирана прокуратура по отношение на мерките за неотклонение на двете подсъдими.   От прокуратурата обаче явно заподозряха ВКС в липса на безпристрастност и веднага реагираха.   \"По повод публикации в медиите, според които председателят на Върховния касационен съд е разпоредил проверка на въззивните производства по НОХД № 2617/2018 г. с подсъдими Десислава Петрова Иванчева и Биляна Емилова Петрова, и.ф. административният ръководител на Специализираната прокуратура, и.ф. административният ръководител на Апелативна Специализирана прокуратура, наблюдаващият делото прокурор в първоинстанционната прокуратура и въззивният прокурор изпратиха писмо до председателя на Апелативния специализиран наказателен съд.   С цел да се осигури безпристрастно решаване на делото, прокурорите предлагат то да не бъде предоставяно на проверяващите съдии от ВКС до постановяване на определение от състава на АСпНС по протеста на прокуратурата за отмяна на определението на СпНС по изменение на мерките за неотклонение на Иванчева и Петрова от „Задържане под стража“ в „Домашен арест“, призовават от Спецпрокуратурата.   ", "date": "2018.11.29", "title": "Спецпрокуратурата призова: Не давайте делото на Десислава Иванчева на ВКС"}
{"url": "http://epicenter.bg/article/Uchilishten-avtobus-katastrofira-kray-Ruse--dve-detsa-sa-postradali/169520/3/0", "text": "Училищен автобус катастрофира в Русенско. Две деца са леко ранени. Автобусът се е движел по маршрута град Бяла - село Джулюница.   По неофициална информация автобусът е бил засечен от друго превозно средство, вследствие на което катастрофирал. Превозвал е деца от местни училища към град Бяла.   Пострадалите деца са с охлузни рани по носа и тялото. Няма опасност за живота им, но са откарани за преглед в общинската болница в град Бяла, предаде Нова телевизия.", "date": "2018.11.29", "title": "Училищен автобус катастрофира край Русе, две деца са пострадали"}
{"url": "http://epicenter.bg/article/Maya-Manolova--Zhalbata-na-Ivancheva-za-loshi-usloviya-v-aresta-e-osnovatelna--SNIMKI--/169531/3/0", "text": "След сигнал до омбудсмана Мая Манолова от бившата кметица на столичния район „Младост“ Десислава Иванчева и нейната заместничка Биляна Петрова беше извършена четвърта поредна проверка в столичния специализиран арест от екип на Националния превантивен механизъм  . Проверката установи, че жалбата на задържаните лица за лоши санитарно-битови условия, качеството на извършения ремонт в спалното помещение, както и липсата на достатъчно естествена светлина и свеж въздух, е основателна. Това съобщават от екипа на Националния омбудсман на Република България.  Омбудсманът изпрати препоръка до правосъдния министър Цецка Цачева за предприемане на конкретни действия.  Екипът на НПМ на място установи влажни стени и мокри петна в следствие на течове от канализационната система на горния етаж, олющена и падаща мазилка, липсата на достатъчно количество дневна светлина и свеж въздух.  „Достъпът до светлина е допълнително ограничен с поставените на прозорците непрозрачни армирани стъкла“, пише омбудсманът до правосъдния министър.  И още:  „Препоръчвам да бъде извършен повторен ремонт на спалното помещение и преградата, отделяща тоалетната да бъде изградена изцяло. С оглед на изискуемия минимум от 4 кв. м., препоръчвам капацитетът на стаята да бъде намален на 3 лица и едно от леглата да бъде премахнато. Също така да бъде предоставена възможност за достъп до свеж въздух и естествена светлина в спалните помещения. Отново отправям препоръка на основание чл.46 от Закона за изпълнение на наказанията и задържането под стража за закриване или преместване на Затвора - гр. София“, завършва Манолова.  Пълния текст на пепоръката на омбудсмана може да прочетете   ", "date": "2018.11.29", "title": "Мая Манолова: Жалбата на Иванчева за лоши условия в ареста е основателна (СНИМКИ) "}
{"url": "http://epicenter.bg/article/Boyko-Borisov-v-Rabat--Maroko-e-perspektiven-vanshnotargovski-partnyor-za-Balgariya/169521/2/0", "text": "„За нас Мароко е перспективен външнотърговски партньор, което се отбелязва с нарастващия стокообмен през последните години. Но има още неизползван потенциал, който си поставяме за цел да развием“. Това заяви българският министър-председател Бойко Борисов по време на срещата си с премиера на Кралство Мароко д-р Саад Еддин Ел Отмани. Разговорът между двамата се състоя в Рабат, където премиерът Борисов е на двудневно официално посещение.   Българският министър-председател посочи, че визитата ще даде допълнителен тласък на двустранния политически диалог на най-високо равнище и ще открие нови възможности за сътрудничеството в различни области от взаимен интерес.   „За мен е изключително удоволствие да ви посрещна. От самото начало нашето сътрудничество с ЕС е много добро. Мароко има силно и значително присъствие в Африка. Благодаря Ви, че България като член на ЕС винаги е подкрепяла идеята за тесни отношения между ЕС и Мароко,“ отбеляза по време на срещата министър-председателят на Мароко Саад Еддин Ел Отмани.   В рамките на срещата премиерът Бойко Борисов отчете географската близост на Мароко с ЕС и статута на страната в отношенията със Съюза, които я определят сред основните партньори на България и занапред. „Имаме желание за участие в съвместни проекти, в рамките на програми на ЕС, изпълнявани в Мароко“, заяви българският министър-председател пред премиера Ел Отмани. Борисов добави, че страната ни би желала да се възползва от солидното присъствие на Мароко на Африканския континент – и в частност в държавите от Западна Африка, като платформа за съвместно икономическо и политическо сътрудничество с трети африкански страни.   „Заинтересовани сме от по-тясно сътрудничество с Мароко в сферата на сигурността, което ще задълбочи партньорството ни и ще даде висока добавена стойност за двете страни“, подчерта премиерът Бойко Борисов пред мароканския си колега.   Българският министър-председател посочи в разговорите и добрите перспективи за сътрудничество в областта на оръжейната, машиностроителната, металообработващата промишленост. „Трябва да се повишат усилията за инвестиционно сътрудничество, а една от формите за това е създаването на смесени предприятия“, добави премиерът пред министър-председателя Саад Еддин Ел Отмани.   Двамата премиери бяха категорични, че перспективни сфери за инвестиционно сътрудничество са строителството, текстила, туризма, транспорта, преработвателните предприятия, хранително-вкусовата промишленост.    По-късно премиерът отдаде почит на крал Мохамед Пети в мемориалния комплекс, издигнат в негова памет. \"Поклон пред Н.В. Мохамед Пети и Н.В. Хасан Втори. Поклон пред тяхното дело за благоденствието и просперитета  на Кралство Мароко\", написа министър-председателят в почетната книга.", "date": "2018.11.29", "title": "Бойко Борисов в Рабат: Мароко е перспективен външнотърговски партньор за България"}
{"url": "http://epicenter.bg/article/Parlamentat-ne-namali-partiynite-subsidii-/169522/2/0", "text": "Народните представители гласуваха набързо и без да променят размера на партийните субсидии. Това стана по време на обсъждането и приемането на второ четене на бюджета за 2019 г., предаде Канал 3.  97 депутати гласуваха \"за\" запазването на парите на партиите в размер на 11 лв. за получен глас на последните избори. 46 депутати бяха против, а трима се въздържаха. Текстът мина и замина без нито едно изказване от трибуната, било то за, или против.  ГЕРБ не направиха предложение в унисон с позицията на техния лидер Бойко Борисов.  Самият той преди седмица, при гостуването си при Слави Трифонов коментира темата, като декларира готовност да предложи намаляване на държавната субсидия за политическите партии. Едновременно с това премиерът не скри резервите си, че такова намаляване на партийните пари крие рискове за партиите, които ще станат зависими от олигарсите.  \"Има риск, голям при това от този ход, но аз мога да поема ангажимент и ще го предложа. Ще го предложа. Но всеки от нас, политик, водещ или всеки останал трябва да знае пред какви рискове се изправяме. Затова според мен субсидията не е голяма, но пак казвам, щом така е решено, ще го предложа, да видим какво ще стане\", каза тогава в тв предаването Борисов. Такова предложение обаче нямаше.  Дебатите по Бюджет 2019 продължават вече шест часа и половина, а времето бе удължено до приемането на закона.  ", "date": "2018.11.29", "title": "Парламентът не намали партийните субсидии "}
{"url": "http://epicenter.bg/article/Darzhavata-i-naukata-si-podadoha-raka-za-startirane-na-elektronnoto-upravlenie-v-Balgariya/169523/2/0", "text": "Държавна агенция „Електронно управление“ и Университетът по библиотекознание и информационни технологии (УниБИТ) подписаха днес, 29 ноември, договор за сътрудничество, съобщиха от УниБИТ.   На официална среща, в присъствието на представители на различни държавни и образователни институции, млади учени, докторанти и студенти, Ректорът проф. Стоян Денчев и председателят на Държавна агенция „Електронно управление“ (ДАЕУ) г-н Атанас Темелков положиха подписите си в името на една обща кауза – дългоочакваното стартиране на електронното правителство в България.  подчерта с словото си проф. Стоян Денчев. Той допълни, че договорът е резултат от дългогодишните усилия от страна на бившия министър на държавната администрация Димитър Калчев, а в последно време - и с активната подкрепа на първия председател на ДАЕУ и сегашен министър на транспорта, информационните технологии и съобщенията - Росен Желязков.  Университетът и Държавната агенция се обединиха около идеята за съвместно сътрудничество при осъществяването на обмен на информация и експертиза, с цел обработка и анализ на данни, който ще бъдат използвани за научни и практически цели.    Договорът е резултат от последователната политика, която провежда ръководството на УниБИТ в последните години. Тя е насочена към обучението на студенти и докторанти в  бакалавърски, магистърски и докторски програми в сферата на електронното управление.  През 2011 г., когато се поставяха основите на електронното управление в България, в сградата на Великата Сорбона в Париж, беше представена съвместната книга на проф. Стоян Денчев и проф. Ирена Петева „Culture de transparence: Societe, information, bibliotheques“, която засяга едни от най-важните мениджърски и етични въпроси в областта на електронното управление. Книгата беше издадена и представена от известното френско издателство „Арматан“ и през последните години сме свидетели на силен чуждестранен интерес към нея.  С подписването на договора двете институции целят да постигнат положителни резултати при въвеждането на електронното управление в България, особено чрез използването на библиотеките (по проекта „Глобални библиотеки“) като крайни пунктове (Еnd Users) на електронното правителство.  По време на срещата бяха подчертани Униусилията и ролята на вицепремиера  Томислав Дончев за реализация на електронното правителство в България. ", "date": "2018.11.29", "title": "Държавата и науката си подадоха ръка за стартиране на електронното управление в България"}
{"url": "http://epicenter.bg/article/Krasimir-Karakachanov--Predvizhdame-da-zapochne-modernizatsiya-na-tankovete-T-72-/169524/2/0", "text": "Няма как проблемите в армията, които са натрупвани през последните 28 години, да бъдат решени за година и половина, но както виждате за пръв път се прави нещо реално. Това каза пред журналисти в Благоевград вицепремиерът и министър на отбраната Красимир Каракачанов, преди тържествения ритуал по изпращане на 37-ия контингент на Българската армия за участие в мисията на НАТО в Афганистан „Решителна подкрепа”, предаде репортер на Радио „Фокус“ – Пирин.  Красимир Каракачанов припомни, че настоящото правителство на два пъти вдига заплатите на военнослужещите. Според министър Каракачанов това е нещо, което не се е случвало отдавна.  „Погледнете само вчера – средствата, които се отделят за съществуващата авиационна техника. Очаквайте при следващите заседания на Министерски съвет още подобни постановления, с които ще се отпуснат средства не само за авиационните сили, но ѝ за сухопътните войски. Предвиждаме да започне модернизация на танковете Т-72. За пръв път се почва една такава мащабна програма. За пръв път тази година, защото миналата размерите на сумите бяха по-малко, сме предвидили сума, която ще бъде общо за армията, включително 23 млн. лв. ще бъдат инвестирани в сграден фонд, в помещения, в които се обучават или живеят военни“, допълни министър Каракачанов.  Той каза още, че миналата година са били отпуснати 28 млн.лв. за военните училища, за да подготвят курсантите в по-нормални условия. „Тази година, освен парите, които вчера бяха гласувани за Су-25 и Миг–29, то на следващото заседание ще видите пари, които се гласуват – около 20 млн. лв. за сухопътните войски“, подчерта министър Каракачанов. По отношение кадровия състав в армията, той коментира, че тази година може би е единствената, в която в армията няма да има отрицателен резултат по отношение на това – колко хора постъпват и напускат армията.  „В годините назад се натрупват повече напускащи, отколкото постъпващи. Ако тази година успеем да закрепим 0 на 0, та дори и малко нагоре, смятам, че това ще е една много добра тенденция“, подчерта Каракачанов. Военният министър коментира още, че военните имат порцион на храната, който е в размер на 120 лв. на месец.  „Почивни бази има, всеки има право да ги полазва. Те се намират в различни части на България – било то на море или планина. Разбира се, това е част от социалния пакет. Моята амбиция е тези неща да се увеличават, защото в края на краищата да си военен е професия. Както за всички други професии, така и за тази – трябва да се грижим за тях, да получават добро възнаграждение, добър социален пакет, за да бъдат мотивирани хората да работят“ заяви министър Каракачанов. По думите му не е достатъчно само да бъдат събрани хора, а те да бъдат мотивирани.  „За мен най-важното нещо винаги е било хората да са добре обути, облечени и нахранени. Както виждате и ще разберете в следващите няколко дни – отново има опити да се правят „саги“ около храната на войската, защото някои фирми, а и политици смятат, че така както е било преди – от храната на войската може да се печели. Не, няма да се печели. Храненето на войската за мен е приоритет. Не може да искаш един български войник да е добре, ако го храниш с боклуци“, допълни министър Каракачанов, цитирайки полк. Дрангов – „Празна раница не пази граница“.  „Всички онези, които смятат, че с медийни кампании ще могат да ме притиснат и да си играят игричките, то нека знаят, че няма да им се получи“, подчерта Красимир Каракачанов. Според военния министър много скоро ще стане ясно всичко по темата. Министър Каракачанов уточни, че години наред храненето на войската, по неясни причини, се възлага на търговски фирми, като е направено така, че една фирма да печели, а сумата е в размер на 29 млн. лв за три години.  „И то не говорим за фирма-производител, а за фирма-търговец, която вкарва хранителни продукти от къде ли не. Задавам прост въпрос – защо трябва да е така? Не може ли поръчките да се разбият на 3 или 4 лота и съответните региони да се снабдяват от местни производители с прясно произведена продукция, а трябва да „мъкнем“ боклуци от Китай или някъде другаде. Защо? – за да печели някой. Няма да стане“, каза министър Каракачанов.  ", "date": "2018.11.29", "title": "Каракачанов: Никои фирми и политици да не си правят сметка, че ще печелят от храната на войската!"}
{"url": "http://epicenter.bg/article/Stoynev--Ako-GERB-ne-osiguryat-50-mln--lv--za-mashinno-glasuvane--se-gotvyat-da-manipulirat-izborite-/169526/2/48", "text": "„По нашето законодателство трябва да се закупят машини за машинното гласуване и да се осигурят 50 млн. лв. за това. Ако от ГЕРБ откажат и са против волята на българските граждани, това ясно показва, че се готвят за манипулират изборите. Ако не манипулират избори, трябва да осигурят тези средства и да се ползва машинното гласуване“. Това заяви зам.-председателят на ПГ на „БСП за България“ Драгомир Стойнев от парламентарната трибуна, съобщиха от пресцентъра на партията.  Той подчерта, че министърът на финансите многократно е заявявал, че ще осигури тези средства, когато машинното гласуване бъде заявено в закона, а това вече е факт. Според него, ако сега тези средства не бъдат осигурени, за пореден път българският парламент няма да спази законодателството и се отказва от машинното гласуване.  „Българските избиратели ясно и категорично заявяват, че искат машинно гласуване. С него ще се избегнат всякакви манипулации и интерпретации на вота. Знаем какво се случва в конкретни секции- манипулации на вота и могат тези съмнения да бъдат изчистени“, обясни Стойнев. По неговите думи машинното гласуване се използва в почти всички развити европейски държави. „Не казвам във всички секции, но трябва да започнем да ги внедряваме. ГЕРБ за прозрачни избори ли са? Крайно време е да навлезем в 21 век“, категоричен е народният представител. Той подчерта, че по закон следващата година трябва да имаме осигурени машини.  Зам.-председателят на ПГ на „БСП за България“ Христо Проданов допълни, че освен волята на народа, това е и волята на закона. „Последните избори трябваше да се проведат с машинно гласуване. Институцията, която кове законите и е най-отговорна да ги спазва, ги погазва - срещу тази система протестират хората“, каза още той.  „В закона е записано, че ще бъде въведено, ЦИК прави проучване за закупуване на 12 500 машини и съвсем нормално е това да се отрази в бюджета“, допълни темата народният представител Пенчо Милков. Той подчерта, е виждал как работи машинното гласуване- облекчава работата на изборната администрация и гарантира до голяма степен актуалността и верността на вота.    „ГЕРБ винаги правят така нещата – по принцип са „за“, но когато трябва да се изпълни, го няма. От ГЕРБ подават оставки, но когато трябва да ги приемат, някак тези оставки се изпаряват. Те поемат отговорност, но някак си полуотговорност“. Това заяви зам.-председателят на ПГ на „БСП за България“ Георги Свиленски. Той попита Цветан Цветанов, като председател на предизборния щаб на ГЕРБ, дали е готов да изведе партията си на избори с машинно гласуване или може да прави избори само с бюлетини, с писане на протоколи, манипулации и случаи, като „Арена Армеец“ през 2015 г.   „15 часа държаха членовете на СИК, ЦИК и РИК да припадат, умират от глад и жажда. 75% сгрешени протоколи. Ако имаше машини тогава, изборният процес щеше да приключи в 8:15 часа и нямаше г-н Цветанов да брои десетата победа, а първата загуба“, каза още Свиленски.  „В правова държава, която претендира за върховенство на закона, в пленарна зала дебатираме дали да се спази законът или не. А управляващите имаха достатъчно време да бъдат подготвени за новия закон“, допълни секретарят на ПГ на „БСП за България“ Филип Попов. Той се възчути, че се спори дали да има пари в изпълнителната власт да се спази закон, който те са заложили.    „Машините обезпечават честността на изборния процес. Те са записани в законодателството ни от 2014 г. и всякакви аргументи, че не е възможно и има технически причини, са неадекватни“, заяви зам.-председателят на ПГ на „БСП за България“ Крум Зарков. Той подчерта, че тази година не е имало избори, но бюджетът на ЦИК е бил 4 млн. 380 хил. лв, от които капиталовите разходи – 200 000 лв. „През 2019 г. ни предстоят две сигурни кампании и една много вероятна. В същото време, бюджетът на ЦИК се увеличава само с около 400 000 лв., а капиталовите разходи остават същите. Няма логика в това. Изборният процес не е обезпечен“, каза още Зарков.   ", "date": "2018.11.29", "title": "Стойнев: Ако ГЕРБ не осигурят 50 млн. лв. за машинно гласуване, се готвят да манипулират изборите "}
{"url": "http://epicenter.bg/article/Simeonov-pak-skandalizira--predlozhi-na-deputatka-ot-BSP-20-400-leva--za-da-rodi-tri-detsa/169527/2/0", "text": "Това скандално изявление направи народният представител от ПГ на „Обединени патриоти“ Валери Симеонов по време на дебатите по предложенията на БСП за семейните помощи за деца, предаде агенция „Фокус“. И отново взриви залата.     „  Не е добре да се захващате с една тема, спонтанно, епизодично и повърхностно. Въпросът, свързан с раждаемостта и демографията е много сериозен, дълбок. Единственото рационално, което чух в изказванията от ваша страна до момента беше, че сте съгласни да се създаде група за обсъждане на този въпрос“, обърна се вицепремиерът Валери Симеонов към БСП.   репликира го заместник-председателят на ПГ на „БСП за България“ Георги Свиленски по повод предложението му към Виолета Желева.   „  Защо точно 20 000 лв. Задавате ли си въпроса какво направихте с това предложение? Не, нали и не го разбирате даже. Г-н Симеонов, проблемът на вашето управление е, че всичко във вашите глави е пари, власт и постове“, коментира още Свиленски.   По думите му хората искат да видят, че държавата подкрепя младите хора и борбата с демографската криза. „Вие всичко ви е пари в главите, без значение каква е сумата“, допълни зам.-председателят на ПГ на „БСП за България“. Свиленски поясни, че Симеонов раздава подигравателно пари от трибуната.   Народният представител от БСП Георги Гьков също коментира предложението на Валери Симеонов към Виолета Желева. , каза депутатът от БСП.   Това каза народният представител от ПГ на „БСП за България“ Виолета Желева в отговор на депутата от „Обединени патриоти“, че демография не се оправя с материални стимули. „Ще се съглася с две от нещата. Първо, че съм млада. Да, така е и второ, че тази наша мярка не е единствена и че само чрез нея няма да се реши демографският проблем“, каза Желева на Валери Симеонов във връзка със семейните помощи за деца.   „Друго от казаното от вас няма да коментирам. Мисля, че е излишно. Хората извън този парламент са чували вашите изявления, затова няма да ги коментирам“, посочи Желева във връзка със съветите на Симеонов да чете повече и да се съветва с колегата си Дора Янкова.   каза Валери Симеонов в дуплика към Георги Свиленски.   „Г-н Свиленски, ако всичко ми беше пари в главата, нямаше да съм тук. Оставил съм си бизнеса, оставил съм си фирмите, за да дойда тук, за да се опитам да направя нещо. Само че това за пари, власт и постове, го чувам за втори път на трибуната от представител на вашата партия. Предното такова изказване не съм го забравил. Беше пак по повод на някаква дискусия, беше от председателя на вашата парламентарна група. Грозно, гадно, ние не мислим като вас. Направете си справка със самия себе си, кое за вас е важно“, заяви още Симеонов.   .. Предложението бе направено от лидера на БСП Корнелия Нинова и група народни представители в преходните и заключителни разпоредби на Закона за държавния бюджет за следващата година и с него се предлагаше изменение на Закона за семейните помощи за деца.   От БСП предлагаха размерът на еднократната помощ при раждане на живородено второ или трето дете за 2019 г. да бъде в размер на 6400 лв. за всяко дете.  ", "date": "2018.11.29", "title": "Симеонов пак скандализира, предложи на депутатка от БСП 20 400 лева, за да роди три деца"}
{"url": "http://epicenter.bg/article/Valentin-Zlatev--Ochakvam-ponizhenie-na-tsenite-na-gorivata/169530/2/0", "text": "Председателят на Българската петролна и газова асоциация (БПГА) Валентин Златев прогнозира, че се очаква понижение на цените на горивата, заради конюнктурата на международните пазари. Златев говори за състоянието на вътрешния пазар на течни горива на семинар на БПГА в Стара Загора.   Цените на горивата обаче неизбежно ще се увеличат, ако се наложи търговците да закупуват специален хардуер и софтуер, който би позволил на касовата бележка във всяка бензиностанция да се изписва как е образувана тя и каква е конкретната цена в дадения обект. Идеята лансира и премиерът Бойко Борисов в участието си в „Шоуто на Слави“.   От асоциацията обаче приветстват това нововъведение, щом то води към изсветляване на пазара. Един милиард лева годишно е загубата за фиска от сивата икономика, посочи Златев. В отговор на журналистически въпрос какво е неговото обяснение - защо протестите срещу високите цени на горивата са избухнали през ноември, когато цените са започнали да падат, а не преди три месеца, когато те всеки ден са се повишавали, Златев изтъкна, че протестите са провокирани от заинтересованите да не платят този един милиард. А темата с горивата е избрана, защото лесно възбужда емоции в обществото.   От 2000 година досега Лукойл е платил 35,427 млрд. лв. данъци и такси, обърна внимание той.   Валентин Златев припомни изказване на един от протестиращите, който пита защо в една бензиностанция цената на литър гориво е 1,80 лв., а в друга – 2,20 лв. Златев каза, че въпреки че бензиностанциите не са посочени конкретно, той е сигурен, че обектът с високата цена е на някоя от компаниите от БПГА и попита чия е другата бензиностанция. И откъде е дошла тази разлика от 40 ст., след като изходният продукт – петролът е с международна цена, производствените цени са почти еднакви навсякъде в Европа и крайният продукт е един и същ.   Според него нормалната разлика в цените на отделни обекти е 1 – 2 ст. Затова и няма смисъл отделните търговци, които са на светло, да правят договорки за крайната цена. А по-ниската с 40 ст. цена може да дойде само за сметка на неплатени данъци и акцизи.   На българския пазар на горивата няма монопол, бе категоричен Златев. И обърна внимание, че в радиус от 900 км от София има 14 нефтопреработвателни завода.   Златев обясни и как се формира цената на 1 литър гориво. При автомобилния бензин 48% от цената се пада на нефта и неговата преработка и търговия, 51% - от ДДС и акцизи, 1% - от биокомпонента. Ако биокомпонентата отпадне, това би довело до намаляване на крайната цена с 2 – 3 ст. на литър.   Цената на 1 литър дизелово гориво се формира така: 53% се падат на нефта и преработката му, 45% - на ДДС и акцизи и 2% - на биокомпонентата. Хипотетично, ако тя отпадне, това би довело до намаляване на крайната цена с 3 – 5 ст. на литър. Данните са от преди две седмици, когато бе срещата на търговците с горива с вицепремиера Томислав Дончев.  ", "date": "2018.11.29", "title": "Валентин Златев: Очаквам понижение на цените на горивата!"}
{"url": "http://epicenter.bg/article/Borisov-podnese-tsvetya-na-groba-na-kral-Mohamed-V--VIDEO--/169537/2/0", "text": "Министър-председателят Бойко Борисов посети мавзолея „Мохамед V“ в мароканската столица Рабат. Той беше посрещнат с официална церемония в мемориалния комплекс.  В мавзолея „Мохамед V“ българският премиер поднесе цветя на гроба на Крал Мохамед V и на гроба на Крал Хасан II.  Мавзолеят „Мохамед V“ е една от най-големите забележителности в Мароко, но също емблематично и свято място за Рабат. Смята се за шедьовър на модерната архитектура на Алауитската династия и е последен дом на трима значими членове на кралската фамилия – на мароканския крал Мохамед V и неговите двама синове.    \"Поклон пред Н.В. Мохамед Пети и Н.В. Хасан Втори. Поклон пред тяхното дело за благоденствието и просперитета на Кралство Мароко\", написа министър-председателят в почетната книга.  ", "date": "2018.11.29", "title": "Борисов поднесе цветя на гроба на крал Мохамед V (ВИДЕО) "}
{"url": "http://epicenter.bg/article/Andrey-Delchev--Zakonat-za-gorivata-ne-e-lobistki-/169539/2/0", "text": "Законът за горивата не е лобистки, бе категоричен Андрей Делчев, изпълнителен директор на Българската петролна и газова асоциация (БПГА). Той представи документа, чието пълно име е Закон за административното регулиране на икономически дейности, свързани с нефт и продукти от нефтен произход на форум на БПГА в Стара Загора. Законът трябва да влезе в сила от 29 януари, но той не може да заработи без наредба за прилагането му, изтъкна Делчев.   Проектът на наредбата бил качен за обществено обсъждане на сайта на министерството на администрацията, но после свален. Законът въвежда регистрационен режим за определени икономически дейности, както и гаранции, че държавата ще събере вземанията си от даден търговец. Изискването към търговците на горива, за да се регистрират, предвиждат да имат поне 1 милион лева капитал или активи, както и 500 хиляди лева обезпечения за данъците и таксите, които се дължат на държавата. Всяка бензиностанция пък трябва да има поне 20 хиляди лева капитал, за да работи. Който не може да изпълни тези условия, вероятно няма място в този бизнес, предположи Делчев. Според него очакванията от закона са да изсветли пазара на горива. След регистрацията ще бъде ясно кой продава горива и как ги продава и държавата ще събере този един милиард, който губи от сивия сектор в търговията с петролни продукти.   Мечтаем за софтуер, с който всеки, минавайки покрай бензиностанция, ще вижда на екрана на мобилния си телефон, дали тя е регистрирана, посочи Делчев.   Държавата е съдружник с търговците на горива в този бизнес, тъй като половината от крайната цена на бензина и дизела се формира от данъците и акцизите, пошегува се Делчев.   Той цитира юристи – и на асоциацията, и на Народното събрание, според които не се изисква предварителна нотификация от Европейския съюз за въвеждането на закона за горивата. И обърна внимание, че Чехия и Полша вече са приели такива закони.  ", "date": "2018.11.29", "title": "Андрей Делчев: Законът за горивата не е лобистки!"}
{"url": "http://epicenter.bg/article/GERB-vze-ot-ombudsmana-kolata-na-NSO--BSP--Zavizhdate---na-reytinga--A-ako-stane-kmet-na-Sofiya--/169541/2/48", "text": "Управляващите официално отнеха от Мая Манолова колата с шофьор от НСО. Това стана с промяна в Закона за НСО през преходните и заключителните разпоредби на Бюджет 2019.   Намерението на мнозинството да извади Омбудсмана от кръга на лицата, на които се полага специализиран транспорт на НСО, напрегна обстановката в пленарната зала почти на финала на дискусията.   Повод за скандала стана предложението на ДПС омбудсманът да не бъде изваждан от кръга на лицата със специализиран транспорт по силата на Закона за НСО, предаде Канал 3.  От БСП защитиха бившата си съпартийка с аргумента, че тя нонстоп ходи при народа и има нужда от кола.  \"Не смятам, че най-популярният човек в държавата, най-обичаният от потиснатите народни маси човек трябва да бъде пазен\", отсече Менда Стоянова по адрес на Мая Манолова. Стоянова отрече управляващите да вземат колата на омбудсмана.  \"Говорим за отнемане на кола, а аз в никакъв случай не мога да се съглася с това. Предлага се омбудсманът да не се охранява от НСО\", заяви шефката на бюджетната комисия.  \"Ако случайно няма кола, мисля, че някой от строшените автомобили на Народното събрание можем да ѝ предоставим след ремонт\", продължи с ирония шефката на бюджетната комисия.  \"Г-жо Стоянова, малко злобничка Ви беше репликата! Сигурно завиждате?\", реагира Георги Гьоков от БСП.  Драгомир Стойнев предложи от кръга на лицата да отпадне и кметът на София, но мнозинството го отхвърли.  \"Отнемате ѝ колата, защото се плашите от рейтинга!\", констатира Георги Свиленски. \"Какво ще правите, ако септември месец стане кмет на София?\", предизвика той ГЕРБ.  И продължи с иронията по адрес на управляващите: \"Аз предлагам да я лишим от всякакъв транспорт до края на политическата ѝ кариера със задна дата\".  ", "date": "2018.11.29", "title": "ГЕРБ взе от омбудсмана колата на НСО. БСП: Завиждате ѝ на рейтинга! А ако стане кмет на София? "}
