{"url": "http://epicenter.bg/article/Tasko-Ermenkov--Nikoga-ne-sam-kazval--che-vodata-v-Sofiya-e-otrovena-/154856/2/0", "text": "Часове след шумния скандал с „отровената вода“ депутатът от БСП Таско Ерменков даде разяснение за думите си, които буквално взривиха държавата. Социалистът заяви прред Епицентър.бг , че никога не е казвал, водата в язовир „Искър“ е отровена. Промяната на позицията му вероятно се дължи на мигновеното задействане на институциите – ДАНС, Столична Община, здравно министерство, „Софийска вода“. От ГЕРБ пък свикаха извънредна пресконференция, на която обявиха, че дават Ерменков на ДАНС и прокуратурата заради поста с „отровената вода“.     Още няколко неща свързани с публикацията ми по повод притеснението на граждани на София, свързани с качеството на водата:   1. Както стана известно от разговора ми с председателя на ДАНС, слуховете и притесненията за това, че има проблем с водата в София са от една седмица.   2. Цяла седмица се наслаждавахме на това с какво и как се хранят държавните и правителствените ръководители на ЕС, но нито дума не се чу от отговорните институции по повод тези притеснения.   3. Трябваше аз вчера да пусна публикация, забележете, в личния си профил и на страницата си във фейсбук, В КОЯТО ПРИЗОВАВАМ ИНСТИТУЦИИТЕ ДА СИ СВЪРШАТ РАБОТАТА И ИЗЛЯЗАТ С ВЯРНАТА ИНФОРМАЦИЯ, за да се задвижат и РЗИ, и държавният здравен инспектор, и Софийска вода, че и кметът Фандъкова, за да успокоят гражданите на София, че всичко с водата е нормално. И пак питам - КЪДЕ БЯХА ТЕ ПРЕЗ СЕДМИЦАТА?   4. За разлика от народните представители на ГЕРБ, които имат право само да повтарят думите на вожда си и да го величаят, аз, като народен представител от БСП, на личните си профил и страница мога и се възползвам от това да пиша ЛИЧНОТО СИ МНЕНИЕ В ИЗПЪЛНАНИЕ НА ЧЛ. 67 ОТ КОНСТИТУЦИЯТА НА РЕПУБЛИКА БЪЛГАРИЯ, А ИМЕННО:  Чл. 67. (1) Народните представители представляват не само своите избиратели, а и целия народ. Обвързването със задължителен мандат е недействително. (2) Народните представители действат въз основа на Конституцията и законите в съответствие със своята съвест и убеждения.   5. И ПОСЛЕДНО, ЗА ДА НЯМА ПОВЕЧЕ СПЕКУЛАЦИИ С ПУБЛИКАЦИИТЕ МИ ВЪВ ФЕЙСБУК - ТЕ СА ЛИЧНИ, ОТ МОЕ ИМЕ И ИЗРАЗЯВАТ ЛИЧНОТО МИ МНЕНИЕ КАТО ПО НИКАКЪВ НАЧИН НЕ ОБВЪРЗАВАТ НИТО БСП, НИТО НАРОДНОТО СЪБРАНИЕ, ЗА КОИТО ПУБЛИКАЦИИ НОСЯ ЛИЧНА ОТГОВОРНОСТ, НО СА В ПЪЛНО СЪОТВЕТСТВИЕ С АЛ.2 НА ЦИТИРАНИЯ ЧЛЕН 67 ОТ КОНСТИТУЦИЯТА НИ.", "date": "2018.05.20", "title": "Таско Ерменков: Никога не съм казвал, че водата в София е отровена!"}
{"url": "http://epicenter.bg/article/-Tomislav-Donchev-i-saprugata-mu-se-degiziraha-kato-Morfey-i-Triniti-ot--quot-Matritsata-quot---Snimki-/154826/2/0", "text": "Вицепремиерът Томислав Дончев и съпругата му се появиха тежко въоръжени по време на карнавала на хумора в Габрово.    Двойката се бе маскирала като емблематичните герои Морфей и Тринити от филма с Киану Рийвс Матрицата.    Дончев събра погледите на габровци, предрешен като тъмнокожия Морфей, въоръжен с тежко автоматично оръжие и с дълъг шлифер. Съпругата му пък се беше въоръжила с пистолети и кожено яке.", "date": "2018.05.20", "title": " Томислав Дончев и съпругата му се дегизираха като Морфей и Тринити от \"Матрицата\" (Снимки)"}
{"url": "http://epicenter.bg/article/Denitsa-Zlateva--Na-varha-na-darzhavata-y-e-Rumen-Radev--krayno-vreme-e-v-GERB-da-sviknat-s-tova/154828/2/48", "text": "„ Успех е, че срещата на върха в София се провежда след 15 години. Подобен форум имаше в Солун през 2003 г, малко преди България да подпише Договора за присъединяване към ЕС. За това време държавите членки даваха надежди на страните от Западните Балкани, но нямаше проведена подобна среща. От тази гледна точка, самото й провеждане и вкарването на темата в европейския дневен ред е успех.”    Това каза пред БНТ зам.-председателят на БСП Деница Златева. Тя добави, че срещата е предшествана от няколко други инициативи- като Стратегията на ЕК за разширяването. „Тук се получи малък дисбаланс, защото в стратегията се говори за разширяване, а в документите от срещата се говори за Европейска перспектива пред Западните Балкани, а през 2003 г. говорихме, че единственото бъдеще пред Западните Балкани е в ЕС”, каза Златева и предположи, че това вероятно се дължи на вътрешните проблеми на ЕС и разнопосочните мнения на големи държави членки.    Тя даде пример с канцлера на Германия Ангела Меркел, която е радетел за приемането на страните от Западните Балкани, докато френският президент Макрон, който недвусмислено, дори в София, заяви, че първо ЕС трябва да се реформира,  да е готов за приемането на нови страни членки и чак тогава може да се говори за неговото разширяване. Деница Златева заяви, че е изключително важно и какво ще последва от формалния Европейски съвет, който ще се проведе в средата на тази година. „Новината от софийската среща, че между премиерите на Гърция и република Македония има постигнато съгласие около името на Македония, е историческа”, категорична бе тя. Златева добави, че предстоят тежки преговори между двете страни. Предстоят консултации между президентите на двете страни, представителите на опозицията и гражданското общество. „Очаква се в началото на юни двамата премиери отново да се срещнат”, каза Златева. Тя отбеляза обаче, че от срещата в София е имало повече очаквания.    По отношение на сложната политическа обстановка в световен мащаб, Деница Златева бе категорична, че при взимането на решения, България трябва да се води от националния си интерес. „Трябва да търсим консенсус. Правителството е длъжник на НС, защото по чувствителни теми не чухме премиерът да се обърне към парламента и да представи националната ни позиция”, каза тя.    Деница Златева заяви, че БСП винаги е била последователна за развитието на ядрената енергетика с построяване на нови мощности на площадката на АЕЦ „Белене”. „Ние ще подкрепим развитието на този проект. За нас е много важно как ще бъде структурирано финансирането му, дали ще има държавно участие и гаранции. Ясно е, че бъдещето минава през изграждането на нови мощности, но трябва да видим каква ще е позицията и на инвеститора, и на българската държава. Защото управляващите са в позата- днес сме на едно мнение, след преспиване сме на друго”, каза зам-председателят на БСП, визирайки премиера Бойко Борисов, който наричаше АЕЦ „Белене”- гьол.    „ За мен президентът Румен Радев доказа за първата година, откакто встъпи на поста си, че е президент на България, както и че отстоява националните интереси и приоритети на страната”, каза Деница Златева. Според нея парламентарната група на ГЕРБ е била свикнала, че на върха на държавата стои, единствено премиерът. \"Радев детронира от пиедестала Борисов и крайно време е те да свикват с това”, заключи зам.-председателят на БСП Деница Златева.", "date": "2018.05.20", "title": "Деница Златева: На върха на държавата е Румен Радев, крайно време е в ГЕРБ да свикнат с това"}
{"url": "http://epicenter.bg/article/Radev-i-Putin/154825/2/0", "text": "   - легендарно място за руската държава. В тази резиденция Владимир Путин е приемал Джордж Буш, Ангела Меркел, Реджеп Ердоган и редица още държавници, политици, високопоставени световни личности.    \" \", заяви пред Епицентър.бг руският посланик у нас Анатолий Макаров.   , след което е предвиден официален обяд.  между България и Русия в сферите на икономиката, енергетиката, образованието и културата, както и актуални въпроси на международната сигурност.   , научи Епицентър.бг.  с\", подчерта посланик Макаров.  , \"за да не повтори той печалната съдба на „Южен поток“, подчерта дипломатът.   , но за това е необходимо активиране от страна на българската държава. \" , отбеляза посаник Макаров.     Ден преди това, на 21 май, българският президент ще бъде приет в Москва от   и ще участва в отбелязването на Дните на българската култура в руската столица.   \" \", коментира предстоящата визита посланик Макаров.   Вечерта в сградата на българското посолство в руската столица Румен Радев ще разговаря с видни български и руски културни дейци и общественици.   В официалната делегация на българския държавен глава участват съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.      Руският държавен лидер има сантимент към Сочи, който стана домакин на Зимните олимпийски игри през 2014 г, а също така през лятото ще приеме и мачове от Световното първенство по футбол.   След откриването на Кримския мост Путин е останал в Сочи и посреща в лятната си резиденция   гостите.  На 18 май там прие и германския канцлер Ангела Меркел.   \"Бочаров Ручей\" е построен като  . За архитект на проекта е назначен М. И. Мержанов. През 1955 г. е реконструирана под ръководството на архитект Василий Егорович Шашков. Озеленяването е извършено под ръководството на агроном-декоратора С. И. Венчагов.    . В нея са отсядали и висши ръководители на страни от социалистическия лагер. Един от най-именитите гости е бил държавният глава на Югославия Йосип Броз Тито.    След разпадането на Съветския съюз \"Бочаров Ручей\" става единствената руска правителствена вила на Черно море и    На 6 април 2008 г. в резиденцията проведоха последната си среща като президенти Владимир Путин и Джордж Буш-младши. На 14 август 2009 г. в нея се проведе неофициалната среща между тогавашния президент Дмитрий Медведев и канцлера на Германия Ангела Меркел.    Към резиденцията има изградени яхтено пристанище и вертолетна площадка. ", "date": "2018.05.20", "title": "Путин дава официален обяд на президента Радев в резиденция \"Бочаров Ручей\" в Сочи "}
{"url": "http://epicenter.bg/article/Karakachanov--Dvoyniyat-standart-na-Zapada-porazhda-nedoverie-mezhdu-balkanskite-strani/154831/2/0", "text": "\r\n Западноевропейските държави проявяват много двойни стандарти спрямо Балканите и това поражда недоверие между отделните балкански страни. Те бяха използвани блоково за интересите на една или друга претендираща за влияние на Балканите Велика сила. \r\n Това заяви пред Хоризонт вицепремиерът и министър на отбраната Красимир Каракачанов. По думите му двойните стандарти на Запада са се видели и на последната среща провела се тази седмица в София. \r\n \"От тази гледна точка, политиката на българското правителство да даде перспектива на Западните Балкани за членство в НАТО и ЕС е правилна политика, защото когато всички западнобалкански държави са в един и също блок, те ще могат по-свободно да решават взаимоотнoшенията си помежду си, без да бъдат разменна монета\", смята още вицепремиерът. \r\n Каракачанов, подобно на другия вицепремиер в кабинета - Екатерина Захариева даде висока оценка на провелатата се в София среща на лидерите на държавите от Европейския съюз и на държавите от Западните Балкани. \"В цялата нова история на България няма подобен форум, на който България да е била домакин, т.е. такъв фактор, въпреки опитите и много други времена, когато България е била и във военно, и в икономическо отношение много по-сериозен фактор. Тук не е въпросът само до Европредседателството. Истината е, че това е външнополитически успех за България. Факт е обаче, че месеци преди това, именно инициативите на българското правителството, обиколките на българския премиер по балканските държави, в София един до друг спорещи страни като Ципрас и Заев, Тачи и Вучич. Това показва, че България се ползва с определен авторитет и тя трябва да развива точно тази посока\", смята още вицепремиерът. \r\n Каракачанов коментира и спора за името на Македония: \"България няма проблем с името на Македония, защото България е първата страна, която призна Република Македония. Ние нямаме комплекси за малоценност към името Македония, защото чисто в исторически план българите смятат това за част от нашата история. Този спор е доста измислен и се дължи не толкова на нещо друго, колкото на страховете, които все още съществуват в Атина, от това, че признаването на държава като Македония може да доведе до някакви претенции спрямо нея\", заяви още Каракачанов. Според него е в интерес на България Македония да бъде член на НАТО и ЕС. \r\n Министърът на отбраната коментира и въпросът за сигурността в Европейския съюз и в частност България, като изтъкна важността от модернизацията на Българската армия и посочи, че с реализацията на проектите България ще бъде много по-надежден партньор на НАТО. \"До края на годината ще се опитаме, но всичко зависи от скоростта, с която парламентът ще приеме тези проекти, но до края на годината, началото на следващата, трябва да бъдат подписани и трите проекта, за да може да бъде реализирана модернизацията на нашата армия\", заяви още Каракачанов. \r\n", "date": "2018.05.20", "title": "Каракачанов: Двойният стандарт на Запада поражда недоверие между балканските страни"}
{"url": "http://epicenter.bg/article/Stanishev--Angazhimentite-za-dopalnitelno-finansirane-na-Zapadnite-Balkani-sa-uspeh-za-sreshtata-v-Sofiya/154833/2/0", "text": "\"Срещата на върха ЕС- Западни Балкани беше важна за България. В наш пряк интерес е бъдещето членство на страните от Западните Балкани в ЕС, стабилизацията на региона да се случват, защото не може ние да сме добре, ако съседите ни са зле\". Това каза в интервю за БНР председателят на Партията на европейските социалисти /ПЕС/ Сергей Станишев.   „Срещата е част от един процес, който не приключва с нея. Задача на България е да не приключи с една декларация, в която има немалко конкретика в икономически и инфраструктурен план, но не достатъчен политически ангажимент. Трябва да работим Съветът през юни да стартира преговорите с Република Албания – това е позиция на социалистите. Дай Боже, да се отворят нови глави, т.е. да има динамика, която да затвърди тази политическа декларация“, каза Станишев.   Според лидера на ПЕС и Зоран Заев и Алексис Ципрас има желание за приключване на спора за името на западната ни съседка: „Това, което се случи в момента – двамата лидери на Гърция и на Република Македония поемат тежък политически риск, защото винаги ще има аргументи и хора, които ще кажат, че не трябва споразумение и този безкраен спор за името на Македония да продължи, но те искат да се променят нещата като отношение между страните и го правят“.   Станишев подчерта, че социалните неравенства в държавите от Западните Балкани са крещящи и са освен икономически, но и обществен и политически проблем: „За да се преодолеят са необходими инвестиции. Това е въпрос и на национална политика, и на европейска политика. Ако позитивни неща в тази Софийска декларация това са доста конкретните ангажименти, свързани с икономическото развитие, инфраструктурното, и транспортното, и дигиталното, и „Еразъм +“. В крайна сметка мащабът на тези инвестиции и подкрепата ще бъдат свързани и с преговорите, които тепърва започват за европейския бюджет, защото те са функция на това с колко пари ще разполага и ЕС. Това, в което съм е убеден е, че когато всички свързваме толкова очаквания с Европа, тя да реши мигрантската криза, да има сигурни граници, да има координация в борбата срещу тероризма, обща отбрана и сигурност – всичко това с 1% от БВП на страните членки – как става тази работа. Как се отнасяме към този наш Съюз“.   Лидерът на ПЕС потвърди, че в Европа се налагат двойни стандарти спрямо страни членки на Съюза: „Аз лично се боря с този феномен ежедневно почти. Аз съм един от най-активните евродепутати по темата Шенген. Това е скандално за мен, което се случва. От 2011 година България е изпълнила критериите. Има много ясно разписани правила и те се нарушават от самият ЕС заради няколко държави, които имат свои вътрешен дневен ред“.   Станишев коментира и темата за командированите работници: „В момента, под Българското председателство на Съвет на ЕС – това е един от конкретните успехи, се постигна работещ компромис. По транспортната директива не се е постигнал засега, но не трябва да се отказваме, защото всички български евродепутати, от всички политически групи, още миналата година обявихме единна позиция, която защитава нашия интерес, търсим партньори, засега не сме в мнозинство, но има и друго нещо  - когато ние поставим нашите въпроси трябва да се научим на търгуваме. Ние все още не сме се научили да отстояваме интересите си в ЕС“.", "date": "2018.05.20", "title": "Станишев: Ангажиментите за допълнително финансиране на Западните Балкани са успех за срещата в София"}
{"url": "http://epicenter.bg/article/Lyubomir-Kyuchukov--Sled-deklaratsiyata-ot-Sofiya-se-zamagli-horizontat-za-chlenstvoto-na-Zapadnite-Balkani/154834/2/0", "text": "Проблемът не е, че няма конкретна дата за присъединяване на страните от Западните Балкани към Европейския съюз, а че след приемането на декларацията в София се замъгли хоризонтът за членството. Това коментира в интервю за БНР Любомир Кючуков, директор на Института за икономика и международни отношения.   \"Ако говорим за това, което се случи в София, аз бих разграничил събитието от политиките. Ние имахме едно успешно събитие, което постигна възможното, но ролята на едно председателство не е организирането на събития, а генерирането на политики и през призмата на политиките на Европейския съюз за Западните Балкани декларацията от София беше по-скоро крачка назад. Крачка назад както в сравнение със Солунския дневен ред, така и със стратегията на Европейската комисия, която беше предложена само преди три месеца. Липсват два основни политически момента в тази декларация, които очертават бъдещето на Западните Балкани. Изчезна изобщо темата разширяване. Терминът разширяване на Европейския съюз със Западните Балкани беше заменен с европейска перспектива. Всеки, който познава терминологията на Европейския съюз, знае, че това е най-ниският ангажимент към съответната страна, който незадължително завършва с членство,“, каза той.   Целият процес, свързан с разширяването, минава през няколко много трудни промени, на които трябва да станем свидетели, обясни политологът Владимир Шопов, бивш съветник на външния и вътрешния министър:   \"Най-същественият проблем е, че след 2008 година условно в Западна Европа, по-малко в Източна Европа, имаше една много дълбока трансформация на начина, по който се възприема света и на начина, по който се възприема мястото на Европа в света. За съжаление мястото на Западните Балкани и на цяла Югоизточна Европа не е особено видимо в тази нагласа, доколкото всички, когато погледнат към нашата част на света, виждат по-скоро рискове, отколкото възможности, нещо, което не беше по наше време. От тази гледна точка не е толкова изненадващо, че бюджетът на Европейския съюз е все по-неадекватен на задачите, които и елитите, и гражданите поставят. Въпросът за размера на бюджета е част от една много широка композиция от промени, на които трябва да станем свидетели, за да можем наистина да направим крачка напред\".   Целта на срещата в София беше Европейският съюз да покаже, че е ангажиран със стабилността на Балканите. Това отбеляза за \"Неделя 150\" Бисерка Бенишева, член на Атлантическия клуб и бивш посланик в Унгария и Ирландия: \"Европейската перспектива, която беше препотвърдена със заключителния документ, все още остава с отворен времеви хоризонт, тоест ангажиментите, които бяха поети през 2003 година със Солунския дневен ред, че Европейският съюз ще стартира процес на стабилизиране и асоцииране на страните от Западните Балкани, за да се преодолеят последиците от войната в Югославия, да се постигне помирени между тези страни и те постепенно чрез процеса на асоцииране да стигнат до членство. Много е важно, че крайната цел на този процес е членство в Европейския съюз и това е едно обещание, на което ние като съюз трябва да удържим. Срещите на върха на Европейския съюз са рутинен формат. Съюзът постоянно се среща със своите глобални партньори. Новото е, че именно в Солунската декларация от 2003 година е записано като ангажимент да има редовни срещи на върха между региона и Европейския съюз, а този ангажимент досега не беше изпълнен\".  ", "date": "2018.05.20", "title": "Кючуков: След декларацията от София се замъгли хоризонтът за членството на Западните Балкани в ЕС"}
{"url": "http://epicenter.bg/article/Stolichna-obshtina-oproverga-Ermenkov--Vodata-v-Sofiya-ne-e-otrovena/154835/2/0", "text": "Столичната община опроверга категорично разпространявано анонимно съобщение в социалните мрежи, в което се твърди, че водата на София е опасна, след като в нея са изсипани отровни химикали.   Всички показатели за качество на питейната вода, доставяна на потребителите на територията на Столична община, са в норма, подчертават от общината, като се позовават на данни от лабораторните изследвания на „Софийска вода” АД.   По-рано статус с твърдението за опасната вода публикува и депутатът от БСП Таско Ерменков.   Кметът на Столична община Йорданка Фандъкова поиска от „Софийска вода” да публикува данните от лабораторните изследвания, които се правят при денонощния мониторинг на водата, отбелязват още от СО.   Всеки сигнал, който бъде получен, се предава за изследване в Лабораторно изследователския комплекс на „Софийска вода“, който следи качеството на водата по целия ѝ път от язовирите „Искър“ и „Бели Искър“ до доставянето на потребителите. Допълнителни проби от различни точки от водопреносната мрежа ще бъдат изследвани по всички показатели за допълнително спокойствие на гражданите на София, посочват от общината.   Столична община сигнализира компетентните институции за установяване на източника на анонимното твърдение. Водата в София не е опасна и е качествена и годна за пиене, заяви категорично и зам.-председателят на ресорната комисия по инженерна инфраструктура и енергийно планиране в СОС инж. Симеон Славчев. Той е разговарял със зам.-изпълнителния директор на „Софийска вода” Васил Тренев, който категорично е отрекъл слуховете за замърсяване на питейната вода в столицата, предаде БТВ.   Славчев е категоричен, че е недопустимо и неморално да се използва питейната вода в столицата за политически цели, защото водата е част от националната ни сигурност. „Спекулациите и заигравките с водата са опасни”, предупреди общинският съветник.", "date": "2018.05.20", "title": "Столична община опроверга Ерменков: Водата в София не е отровена"}
{"url": "http://epicenter.bg/article/DANS--Nyama-osnovanie-za-trevoga---sofiyskata-voda-e-chista/154840/2/0", "text": "Около 14,30 часа депутатът от БСП Таско Ерменков благодари във Фейсбук на ръководството на ДАНС за бързата реакция във връзка с неговото предупреждение за лошо качество на водата за пиене.   \"Споделената от мен тук във фейсбук тревога за състоянието на водата в София във връзка с многобройните сигнали до мен по телефона и на лични съобщения не е останала без внимание от г-н Димитър Георгиев, председател на ДАНС. В личен разговор ме информира, че подобна информация от седмица се носи из София. Съобщи ми също, че няма основания за тревога.\"     \"Приятел ми изпрати съобщение: Не пий вода от чешмата. Не я използвай дори за готвене. Отровна е. Вчера научихме, че в Искъра са изсипани голямо количество отровни химикали и в момента водата в София е ОТРОВНА. От 5 различни, независими един от друг източника знаем инфото, но не можем да го пуснем публично, тъй като институциите мълчат (да не се изложат пред европейците). Кажи на приятели и близки, поне 1 седмица да не употребяват чешмяна вода. Източникът на идното е сериозен гражданин. Имаме информация, че е запознат и депутат.\"   По повод тази си публикация Ерменков сега пише следното: \"Смятам, че е мое задължение да реагирам на тревогите на гражданите и да сигнализирам за тях. Виждате, че има резултат.\"     Всички показатели за качеството на питейната вода, доставяна на потребителите на територията на Столичната община, са в норма, по данни от лабораторните изследвания на \"Софийска вода\" АД, съобщиха от пресцентъра на Столичната община. Категорично не отговаря на истината разпространяваното анонимно съобщение в социалните мрежи, в което се твърди, че водата на София е с нарушено качество, допълниха от там.   Съобщението идва след твърденията, че водата в София била замърсена с отровни химикали, публикувани във Facebook от депутата от БСП Таско Ерменков. Той цитира \"институции, които уважава и приятели, на които вярва\". Получил и лично съобщение, което гласи, че \"в Искъра са изсипани голямо количество отровни химикали\".     Всеки сигнал, който бъде получен, се предава за изследване в Лабораторно-изследователския комплекс на \"Софийска вода\", който следи качеството на водата по целия й път от язовирите \"Искър\" и \"Бели Искър\" до доставянето на потребителите, посочиха от пресцентъра на СО.   Допълнителни проби от различни точки от водопреносната мрежа ще бъдат изследвани по всички показатели за допълнително спокойствие на гражданите в София.     Питейната вода, доставяна на потребителите на територията на Столична община, е с гарантирано качество и с отлични характеристики, се казва в съобщение на \"Софийска вода\". Водата за пиене отговоря на абсолютно всички изисквания на Наредбата за качеството на водата и всичките й физикохимични показатели са в норма. Питейната вода подлежи на постоянен денонощен мониторинг, като последните физикохимични, органолептични и микробиологични изпитвания на водата са извършени на 19.05.2018 г., заявяват от дружеството.   Водата в София е годна за пиене. В това е категоричен заместник-председателят на енергийната комисия в Столичния общински съвет инж. Симеон Славчев. В изявление до медиите Славчев посочва, че водата в столицата не е опасна и е качествена.   Общинският съветник заяви това по повод информация в публичното пространство, че в София водата за пиене по погрешка е била отровена с химикали. \"На първо време беше пусната тази фалшива новина в социалните мрежи, след което започнаха отговорни фактори, в това число и народни представители, отново през социалните мрежи, да твърдят, че има някакъв проблем с качеството на водата в София и че тя е отровна и има нещо нередно в нея. Незабавно набрах заместник-изпълнителния директор на Софийска вода, който ме увери, че качеството на водата е добро, че е годна за пиене, че това е някаква мистерия, която цели да внесе някаква паника и може би някакви политически дивиденти.   В момента водата е абсолютно годна за пиене. Няма никакъв проблем, дори помолих заместник-изпълнителния директор на \"Софийска вода\" да ме информира на всеки час какво е нивото и какво е качеството на водата\", изтъкна Славчев.     В Агенцията за ядрено регулиране няма постъпила информация за проблеми с радиоактивни вещества, заявиха от там за БНР. В съобщението на \"Софийска вода\" се казва още, че контролните проби се взимат в най-различни точки на водопреносната мрежа, а годишно се правят над 140 000 анализа на 8000 проби. Качеството на водата се следи от Лабораторно изследователския комплекс на \"Софийска вода\" по целия ѝ път от язовирите \"Искър\" и \"Бели Искър\", през пречистването и доставянето до домовете на потребителите.   Преди два месеца Лабораторно изследователския комплекс, който е сред най-модерните в страната, обогати обхвата на акредитираните изследвания и вече може да прави не само задължителните по наредба изследвания, в това число и за живак, но и допълнителни микробиологични анализи на утайки и продукти, използвани в пречистването на води като белина и железен трихлорид, изследвания за наличие на уран, органични замърсители и елементи и др.   И нещо повече, питейната вода в София е с ниско съдържание на разтворени соли в нея. Това я прави подходяща за всекидневна употреба и полезна за нормалното функциониране на клетките в организма, заключава изявлението на дружеството.     Лицето на Нова ТВ се възмути от факта, че депутатът от БСП написа във фейсбук, че има вероятност водата в Искър да е отровена.     \"Разпространението на фалшиви новини е доказателство единствено за това, че не мислим докато четем. Не ни пука за достоверност и източник. Ето как един депутат разпространява фалшива новина с отговорност към народа, цитирайки \"сериозен гражданин\".   На втората снимка всички притеснени от апокалипсис ще забележат, че за жалост няма повод за паника. Мислете преди копи пейст, мислете!\"", "date": "2018.05.20", "title": "ДАНС: Няма основание за тревога - софийската вода е чиста"}
{"url": "http://epicenter.bg/article/Masov-boy-na-MMA-turnir-v-Plovdiv--8-dushi-sa-arestuvani--video-/154827/3/0", "text": "Осем души са задържани след сбиване в пловдивската зала \"Колодрума\" по време на бойното шоу, в което мериха сили едни от най-добрите кикбоксьори и боксьори в България. Ексцесиите са станали малко преди 23.30 ч. след очаквания с голям интерес двубой между фена на ЦСКА Владислав Кънчев от \"ANIMALS\" и Виктор Николов от \"Lauta Army\". Победа за пловдивчанина не се харесала на около 200 от феновете на ЦСКА, които били в залата. Към ринга полетели бомбички, столове, предмети, бутилки и чаши. По разкази на очевидци се е стигнало до масово сбиване между запалянковците на червените и 50-ина от привържениците на Локо Пловдив. Боят продължил и извън залата,  разказва Канал 3.   Заради напрежението гала-вечерта бе прекъсната след 10-ата от общо 16 срещи. Конфликтът е бил преустановен с намесата на Специализирани полицейски сили. По случая работят служители на Пето Районно управление в Пловдив.   8 служители на реда са леко пострадали след снощното меле в зала \"Колодрума\" между фенове на \"Локо\" (Пд) и ЦСКА. 7 от тях са имали повърхностни травми заради избухнали бомбички, а 1 от униформените е бил напръскан със спрей,  съобщи шефът на полицията в Пловдив Атанас Илков.   Той уточни, че охраната на залата, където са се провеждали схватки по кикбокс, е била поверена на частна охранителна фирма. Полицията не е била ангажирана с проверката на посетителите за внасяне на опасни предмети, а само е осигурявала реда отвън.    Организаторите на спортното мероприятие са били от \"Варна\". 8 фенове на ЦСКА и \"Локомотив\" (Пд) са в ареста. Предстои материалите да бъдат докладвани в районната прокуратура.  ", "date": "2018.05.20", "title": "Масов бой на ММА турнир в Пловдив, 8 души са арестувани (видео)"}
{"url": "http://epicenter.bg/article/Obvineniyat-v-bludstvo-s-parvoklasnichki-ostava-v-aresta/154838/3/0", "text": "Мъжът, обвинен в блудство с първокласнички в столично училище, остава за постоянно в ареста. Това реши Софийския градски съд в неделя, предаде Нова телевизия. 33-годишният Валентин Асенов беше арестуван в петък, когато две деца съобщиха, че ги примамил в мъжката тоалетна на 17-о училище.   Обвиняемият твърди, че не той е нападнал 7-годишните момичета, а те го провокирали, любопитствайки какво прави в тоалетната. Делото се гледа при закрити врата, за да се запази анонимността на лицата на възраст под 14 години, тъй като те се намират под закрилата на Закона за защита на детето.   Съдът взе предвид и опазването в тайна на интимния живот на обвиняемия. На влизане в залата Валентин Асенов остана безмълвен и не отговори на журналистическите въпроси. В залата присъстваше сестрата на обвиняемия. Тя бе категорична, че обвиненията срещу брат й не са верни. „Той просто е отишъл по малка нужда, а не при децата. Валентин е бит в полицията и е бил принуден да каже всичко това. Той организира спортни събития и всички в Перник го познават. Ако беше такъв, мислите ли, че нямаше да се разбере?“, коментира още тя.   В съдебната зала стана ясно, че обвиняемият е роден през 1984 г. в София, но от години живее в Перник. Има висше образование - бакалавърска степен в НСА, като треньор по бокс. Има и незавършено образование по педагогика, защото голямата му мечта била да стане учител по физкултура.   Заради допуснати грешки в писмените обяснения, където е написал ключ с у - „клуч“, висше с у на края - „висшу“, и автомобил с ф - „афтомобил“, съдията се усъмни в образоваността на подсъдимия. Обвиняемият е неженен и живее сам в Перник. От седем месеца работи като шофьор във фирма за производство и дистрибуция на хляб.   Адвокатът му Петър Георгиев заяви, че ще обжалват мярката за постоянно задържане под стража. Това ще се случи на 29 май. Защитникът добави, че клиентът му е отрекъл пред него да е извършвал блудствени действия. Първоначално обаче е признал, защото е бил подложен на електрошок и побой в полицията. Асенов обаче не си извадил медицинско.  ", "date": "2018.05.20", "title": "Обвиненият в блудство с първокласнички остава в ареста"}
{"url": "http://epicenter.bg/article/Aleksandar-Marinov--Sled-piyanstvoto-na-edno-evropredsedatelstvo/154837/11/0", "text": "Разгулът на българското европредседателство е в разгара си. Срещата на върха на 17 май се възпява с чутовни епитети, дори се твърди, че българските управляващи \"пишат история“. В мечтите си някои разпределят стотици милиарди за \"свързаност\" на Западните Балкани, въпреки че по-скоро става дума за сбъркани асоциативни връзки. Въобще  страстите кипят, а, както заяви българският премиер, \"страната никога не е била толкова добре\". Поради което за политически сътресения, да не говорим за оставки, не може да става и дума.   На всеки пир обаче има хора, които по някое време започват да се замислят за после, когато от звъна на чашите ще останат само тежкият махмурлук и необходимостта да се разчисти. В нашия случай това е много точна аналогия - на 1 юли сутринта управляващите ще трябва да се заемат с решаването на десетки тежки проблеми, които неглижираха или отлагаха, за да не помрачават празничната атмосфера. Тогава по неизбежност ще се постави и въпросът за отговорността - най-омразният за българските властимащи. А когато дойде време да се поема отговорност, верните съюзници стават разбойници. Справка - управляващата коалиция в предишния парламент и нейната безславна кончина.   Въпреки периодичните декларации, че в управляващата сега коалиция царят мир и любов, всички знаят, че тази идилична видимост е измамна и временна. Недоволството се натрупва, въпреки че временно бе потушавано с щедри финансови инжекции и още по-щедри обещания. Навсякъде - от здравеопазването до отбраната - липсата на сериозен анализ и работещи мерки бе обяснявана с подготовката на още по-задълбочен анализ и още по-ефективни решения. И, разбира се, с необходимостта държавата да се фокусира върху приоритет номер едно (според правителствената програма) - митичното европредседателство.   Впрочем, като стигнахме до въпросната програма за управление на правителството, чиято първа година изтече неотдавна, впечатляващо е пълното мълчание около хода на нейното изпълнение. Дори финансовият министър, който по логиката на програмното бюджетиране да има водеща роля при планирането и отчитането на този основополагащ управленски документ, смотолеви нещо за изпълнени \"предизборни обещания\" и се измъкна с философското заключение, че \"качеството на управлението се оценява на избори\". Нито правителството, нито министър-председателят представиха отчет за резултатите от изпълнението на програмата през първата година на управлението. Ако съдим по публично достъпния дневен ред на кабинета и отделните министерства, това, което реално се върши, следва всичко друго, само не и логиката на програмата.   Но ако все пак можем да разберем правителството и управляващото мнозинство (не е приятно да отчиташ несвършеното), направо необяснимо е защо опозицията не поставя въпроса за оглушително липсващия отчет за изпълнението на управленската програма през изтеклата първа година от мандата. Тези, които претендират, че са алтернатива, би трябвало вече да са подготвили и представили на обществото своя анализ на изминалата година, за свършеното и несвършеното и най-вече - за тежките пороци на самия начин, по който бе подготвена програмата. Защото алтернативността започва именно от способността да се изработи и обоснове принципно различна философия и съдържателна логика на управлението на държавата.   Анализът и отчетът на основния програмен документ на кабинета не са самоцел или кух ритуал. Те са незаменимо средство за диагностика на управлението и за отстраняване на допусканите слабости и грешки, както и сигурен индикатор за отговорността пред обществото. Липсата им показва, че управляващите не искат или не могат да видят и отстранят пропуските си, а това увеличава риска от задълбочаване на проблемите и възникване на кризи. Което на свой ред у нас винаги е водело до разклащане на управлението, изостряне на противоречията в основните му съставни части и в края на краищата - до падане на правителството. При това - без особен принос от страна на опозицията. Така ще стане и сега.   Една от важните поуки от изминалата първа година на това управление е, че вместо да допринася за реализацията на националния интерес и да спомага (макар и косвено) за решаване на проблемите на страната, дейността на управляващите в сферата на европредседателството предизвика противоположни ефекти. Заслепени от желанието да се представят подобаващо и да получат похвали от големите европейски батковци и каки, Бойко Борисов и сие се кланяха, прегръщаха и целуваха, но тотално забравиха думичката \"не\" и допуснаха безропотно поредица от европейски решения, които тотално противоречат на българския интерес.   Няма по-видим пример от инициирания от френския президент Пакет за мобилност на ЕС, който стана повод за готвените протести на българските превозвачи. Подкрепата на правителството за протестите и избухналото със задна дата възмущение на премиера са не само лицемерни, те са доказателство за неспособността и малодушието на управляващите. Защото преди девет месеца Макрон не само бе посрещнат от Борисов с \"тук всички парле ву франсе\", а получи българското \"да\" на своята първа голяма европейска инициатива. Уклончивите пожелания на министър-председателя, че трябва \"по-бързо да повишим доходите и нивото на живот в нашите страни\" не значеха и не значат нищо.   Същата съдба ще имат и заканите, че България ще разработи и внесе промени в Пакета за мобилност - нещо, което именно държавата, председателстваща Съвета на ЕС, трябваше отдавна да направи. С други думи, едно е да се кичиш с лаврите на велик миротворец и медиатор, друго е да работиш за страната си.   Посоченият проблем е само един от многото, които ще изскочат отново на дневен ред след края на европредседателството. Някои от по-съобразителните участници във властта явно се досещат за хода на събитията, затова започват да се оглеждат за резервни възможности. Така можем да си обясним внезапно разцъфналата диалогичност на Каракачанов и Симеонов, които не просто поискаха на четири очи да запознаят лидера на опозицията със своята работа, но и припознаха в лицето на Нинова посредник за осигуряване на подкрепата на смъртния враг ДПС. Не са случайни и засега епизодичните обвинения на депутати от Обединените патриоти към ГЕРБ за непартньорско поведение. Първите малки пукнатини може да изглеждат безобидни, но големият разпад винаги е започвал по този начин.   А и практиката показва - когато Бойко Борисов обяви, че нещо няма да се случи, единственият въпрос остава кога то ще бъде факт.             ", "date": "2018.05.20", "title": "Александър Маринов: След пиянството на едно европредседателство"}
{"url": "http://epicenter.bg/article/-Noshtta-na-muzeite----stotitsi-posetiha-Muzeya-na-Yavorov/154824/6/0", "text": "  Сред романтиката на пролетната вечер и пред погледа на непрекъснато прииждащи хора, които желаеха да посетят Музея на Яворов, известни наши поети, белетристи и литературоведи се включиха в „Нощта на музеите” – 19 май, инициатива, която се отбелязва в цяла Европа от 2005 г. Събитието се провежда за 14-ти път и в България. На този ден всеки може безплатно да посети всички музеи в страната, вкл. и музеите на българските писатели, които са част от Националния литературен музей. Столичани, преминаващи по улица „Г. С. Раковски”, бяха привлечени от оживлението в артистичното пространство около паметника на Яворов, където звучаха стихове и музика. Гостите бяха приветствани от поета Атанас Капралов – директор на Националния литературен музей: „Добре дошли в „Нощта на музеите”! Тук сте в едно сакрално място – двора на Яворов, който през последната година се опитахме да превърнем в оазис за срещи с духовете на големите ни поети. Няма такъв формат в София – поезия в непосредствен контакт с улицата. Идеята ни е поезията да звучи сред хората – да излезем от академичната, затворена атмосфера”.   Събитието се водеше от поетесата Елена Алекова, а в продължилия час и половина рецитал взеха участие: проф. Банко П. Банков, певецът Тодор Трайчев, Петър Анастасов, проф. Петър Велчев, Йордан Каменов, Иван Есенски, Георги Г. Киров, Анжела Димчева. Свои стихове прочетоха и младите поети Тодор Иванов и Николай Панайотов. Музикалното надграждане беше дело на барда Румен Спасов.   Специален гост на тържеството беше проф. Вера Ганчева. Сред гостите бяха също д-р Тотко Найденов и худ. Владимир Пенев. В началото на вечерта бяха връчени наградите от играта „QR code – екскурзовод“, която се проведе в Международния ден на музеите – 18 май.Отличените участници са студенти и бяха наградени с книги (произведения на Йордан Йовков и Димчо Дебелянов): Ани Методиева, Исам Ибрахим, Маргарита Стойчева. Нетърпеливи софианци образуваха дълга опашка, за да влязат в сградата и да разгледат  обновената  експозицията в дома на големия ни поет – Пейо Яворов.", "date": "2018.05.20", "title": "„Нощта на музеите” – стотици посетиха Музея на Яворов"}
{"url": "http://epicenter.bg/article/Zaev-saobshti--che-s-Gartsiya-sa-se-dogovorili-za-novo-ime-na-Makedoniya/154814/7/0", "text": "Премиерът на Република Македония Зоран Заев каза днес, че неговото правителство и правителството на Гърция са се договорили за ново име на държавата, с което да се реши десетилетният спор между Скопие и Атина, предаде АП.   По думите на Заев името \"Република Илинденска Македония\" е компромисно и се приема от двете страни. Македонските граждани ще имат думата в референдум за името на държавата, добави премиерът, цитиран от АП.   По-рано днес македонската агенция МИА съобщи, че Заев се е срещнал с президента на страната Георге Иванов и с лидерите на партиите, за да ги информира за подробностите от разговорите си с гръцкия премиер Алексис Ципрас и за възможностите за пробив в спора за името на Македония.", "date": "2018.05.20", "title": "Заев съобщи, че с Гърция са се договорили за ново име на Македония"}
{"url": "http://epicenter.bg/article/Grigor-Dimitrov-e-v-Top-4-za-Rolan-Garos/154850/8/0", "text": "Григор Димитров стартира под номер 4 на “Ролан Гарос”, след като Марин Чилич се класира на полуфиналите в Рим и от следващата седмица ще свали Григор от четвъртото място. Неучастието на Роджър Федерер дава предпоставка на Димитров да бъде четвърти в схемата.   Вижте как изглежда схемата от до 16-о място, ако не настъпят промени заради несигурността на Дел Потро:   \r\n 1. Рафаел Надал \r\n 2. Александър Зверев \r\n 3. Марин Чилич \r\n 4. Григор Димитров \r\n 5. Хуан Мартин дел Потро \r\n 6. Кевин Андерсън \r\n 7. Доминик Тийм \r\n 8. Давид Гофен \r\n 9. Джон Иснър \r\n 10. Пабло Кареньо-Буста \r\n 11. Диего Шварцман \r\n 12. Сам Куери \r\n 13. Роберто Баутиста Агут \r\n 14. Джак Сок \r\n 15. Люка Пуй \r\n 16. Кайл Едмънд \r\n", "date": "2018.05.20", "title": "Григор Димитров е в Топ 4 за Ролан Гарос"}
{"url": "http://epicenter.bg/article/Bashtata-na-Megan--Bih-iskal-da-sam-na-svatbata--Pozhelavam-mnogo-lyubov-i-shtastie/154813/10/0", "text": "Момиченцето ми е много красиво и изглежда много щастливо\", каза бащата на Меган Маркъл пред сайта Ти Ем Зи, предаде ройтерс, цитиран от Дарик. \"Бих искал да съм там и им пожелавам много любов и щастие\". , защото преди дни. Затова ", "date": "2018.05.20", "title": "Бащата на Меган: Бих искал да съм на сватбата! Пожелавам много любов и щастие"}
{"url": "http://epicenter.bg/article/Tiyn-idolat-EVA-izbrodi-100-te-turisticheski-obekta-za-3-mesetsa--v-Dablin-50--ot-horata-nyamat-27-g--/154727/10/0", "text": "За слушателите на \"Покана за пътуване\" над 15 години името на певицата   може да говори нещо само ако са я гледали в мюзикъла „Кабаре” в оперетата или в някоя от постановките на частни театри, с които обикаля из България. За тийнейджърите, обаче ведрата усмивка на изпълнителката е повод за припадък от екстаз.    се прочу светкавично в интернет с  ролята  на Елизабет Мария – БЕТИ  в пародийния онлайн сериал “#КИФЛА”. За кратко тя се превърна в новия тийн идол на България с десетки хиляди последователи в мрежата и предизвиква истинска истерия при турнетата си из страната. Ева Теодорова Георгиева  започва да пее още на 3.   След 12 години в Детския радиохор да бъде дипломиран магистър по джаз и поп пеене от софийската музикална академия е логична развръзка.   Тя има вече 10 хита, които се въртят по всички  музикални телевизии и радиа. Песните й се разпространяват в Румъния, Гърция и Турция, където 2 поредни години участва във фестивали с 50 хилядна публика!   Победителката в миналогодишното издание на БГ мюзик фестивал, иска да повтори успеха си през юни в Сандански.  Признавам си,  когато научих, че при турнетата си из България EVA посещава по 10 града през уикенда ококорих очи. Истината, обаче се оказа още по-шокираща – понякога селищата са 20. А що се отнася до 100-те туристически обекта, Ева и баща й, певецът Теодор Георгиев са ги обиколили за три месеца като са правили импровизирани концерти на повечето места.     За какво се сещате, когато ви кажат  ? За нищо, предполагам. Ами когато чуете Дъблин? За тъмна бира, Джеймс Джойс, Свети Патрик и четирилистни детелини.   Оказа се, че Балъ Аахъ Клиъх се нарича ирландската столица на местния език.    беше в града на река Лифи, независимо как ще го наречем, и няма търпение да ни разкаже: „Пристигайки в Дъблин, знаех сухи факти за ирландската столица. Че е най-големият град в Ирландия, разположен в източната част на страната при вливането на река Лифи в Ирландско море. Че в Дъблин са родени редица влиятелни писатели и драматурзи, като Самюел Бекет, Оскар Уайлд, Джеймс Джойс, Джордж Бърнард Шоу. Че Дъблин е младежки град - 50% от населението е под 27 години.   Първата история започва с един исторически период, трагичен за народа на Ирландия.Страната по това време се крепи на земеделието, но земеделската система на острова е нестабилна и не е в състояние да се справи с продължителните периоди от лоши реколти. Основната храна на хората в Ирландия са картофите. Катастрофата настъпва през 1845г. когато картофената реколта е заразена с болестта „potato blight”. Тя буквално превръща картофите в гъста каша негодна за ядене. Проблемът се повтаря през следващите шест години. През 1849г.-1850г. освен от глада Ирландия е покосена и от холерна епидемия. Гладът и болестите принуждават хората да търсят спасение извън пределите на родината. През периода 1846 – 1850 година населението на Ирландия намалява с 2 млн. души, което по това време съставлява 25 % от населението на страната.   Всяка седмица в Ню Йорк слизали по 15 хиляди измъчени ирландски емигранти, които търсели нов живот в новия свят. Те пристигали в Америка на стари кораби, които били наричани „плаващи ковчези“, защото по време на дългото пътуване на борда им умирал всеки пети. Един от корабите е  Между 1848 и 1855 година, корабът прави 16 пътувания до Северна Америка, като превозва емигранти до Канада и Ню Йорк. Средната продължителност на едно пътуване траело 47 дни, а един курс превозвал между 100 и 250 пътника, много над допустимото за капацитета на кораба.   Независимо от тези обстоятелства, няма нито един загинал пътник или член на екипажа по време на всички пътувания на  Корабът имал изключителен капитан, подготвен екипаж и нещо много рядко за екипаж на кораб в тези времена  - професионален лекар.   През април 1848 година Маргарет Райли и съпругът й Даниел се качват на кораба \"Jeanie Johnston\" в Дъблин, за да отплават за Америка. Маргарет е бременна, но въпреки това капитанът поема риска да качи семейството й. Целият екипаж е безкрайно мил и много отзивчив към бременната жена. Бебето се ражда в открито море една седмица преди акостирането му в Америка и в знак на признателност към всички, Маргарет кръщава сина си със 17 имена - на всеки един от членовете на екипажа. В акта като място на раждане на детето е посочен - Атлантически океан.   Днес репликата на кораба „Jeanie Johnston” работи като музей, показва восъчни фигури на екипажа и най-интересните пътниции разказва техните съдби.   Другата история, която искам да споделя е за хитрия предприемач Уилям Уолш, който прави лимонада от поднесения му от живота лимон. Уилям Уолш е предприемач, собственик на фериботите, превозващи пътниците през река Лифи. Тъй като плавателните съдове били в лошо състояние – ръждясали и неподдържани, на Уолш поставили условие да ги ремонтира или да построи мост. През 1816 г. предприемачът построил мост, но с клауза в договора, че за средващите 100 години всеки преминал съоръжението ще му плаща по половин пени. Така и до днес колоритният мост над река Лифи носи името    А още колко истории се крият в дебелите книги на библиотеката в Тринити колидж, по тесните улички с ирландки пъбове, в паметта на хората. Ако се върна отново в Ирландия бих тръгнала по следите на елфите и леприконите, за да допълня легендата за приказната страна, където историите оживяват\", завършва разказа си Ириноа Люцканова.    ни отвеждат до Охрид, манастира „Свети Наум” и други български светини в околовръст.   Според всеобщата представа, българите от края на 19-и и началото на 20-и век са пътували главно на хаджилък до Светите места, поддържали са търговските си връзки с останките от Османската империя или са създавали нови с натъпкани с гюлово масло дисаги из Европа.  , обаче, събира в книгата „Българинът по света в началото на 20-и век” пътеписи, които доказват, че предшествениците ни са кръстосвали от Сандвичевите острови до Южна Арабия и от Балтимор до Япония. При това без да са баснословно богати.   При следващото издание на Покана за пътуване ви обещавам разказ за музей на човекоядството от Доника Ризова. А вие не забравяйте, че Голямата лятна игра и още много пътешествия ви очакват на страницата ни във Фейсбук ", "date": "2018.05.20", "title": "Тийн идолът EVA изброди 100-те туристически обекта за 3 месеца, в Дъблин 50% от хората нямат 27 г. "}
{"url": "http://epicenter.bg/article/Rosen-Plevneliev-ochakva-momchentse-ot-Desi-Banova/154832/10/0", "text": "Президентът Росен Плевнелиев (2012 - 2017) пристигна в Благоевград за церемонията по дипломиране на завършващите студенти в Американския университет. Той обясни, че идва сам, защото Деси Банова била вече с коремче и предпочитала да си почива.   \"Средата на септември чакаме бебето. Сигурно е, че ще е момченце\", каза щастлив бъдещият баща. Той обаче не пожела все още да каже какво ще е името на бебето.   Росен Плевнелиев е баща на три момченца - едно, от които загуби след сериозно заболяване преди 3 години.", "date": "2018.05.20", "title": "Росен Плевнелиев очаква момченце от Деси Банова"}
{"url": "http://epicenter.bg/article/Tsipras-othvarlya-predlozhenoto-ot-Zaev-ime--Republika-Ilindenska-Makedoniya/154817/7/0", "text": "Гърция отхвърли варианта името на западната ни съседка да бъде променено на Република Илинденска Македония, съобщават местни медии. Именно за това име се спряха премиерите на Гърция и Македония Алексис Ципрас и Зоран Заев след разговор на четири очи по време на срещата на върха в София в четвъртък. Два дни по-късно Заев потвърди, че това е опцията, приемлива и за двете страни. „Македонските граждани също ще имат думата. Те ще могат да гласуват на референдум по въпроса”, каза тогава Заев. В специално изявление пред медиите той подчерта, че с това име страната му няма никакви териториални претенции към нито една съседна държава, включително и към Гърция. Според Заев постигането на компромис с Гърция ще отвори пътя на Македония към Европейския съюз и НАТО.  След изявлението на македонския премиер обаче стана ясно, че опозиционните партии в гръцкия парламент са се обявили против идеята западната ни съседка да се нарече Република Илинденска Македония. От кабинета на Ципрас пък поискали името да съдържа географско определение. В изявлението от канцеларията на министър-председателя се посочва, че Атина приветства достигнатото от Скопие разбиране, че „решението за името не може да съществува без приемането на erga omnes име, т.е. за цялостна употреба“. „Въпреки това, насърчаваме нашите съседи да продължим да работим заедно за намиране на взаимно приемливо решение с географско или времево определение, точно както предвижда пакетът от предложения, които представи специалният пратеник на ООН Матю Нимиц“, се казва още в съобщението. В него отново е повторена гръцката позиция, че решението и всичко, свързано с премахването на иредентизма, трябва да бъдат гарантирани чрез конституционна промяна. \"Ние приветстваме позицията на Скопие, че решението на името не може да съществува без приемане на „ерга омнес“ име, съответно за всестранна употреба. \r\n   \r\n Въпреки това, насърчаваме нашите съседи да продължим да работим заедно за намиране на взаимно приемливо решение с географско или времево определение на името - точно както предвижда пакетът от предложения на специалния пратеник на ООН Матю Нимиц“, пише в заявление на гръцкото правителство. \r\n   \r\n Гръцкият президент и парламентарните лидери на всички опозиционни партии в Гърция отхвърлиха предложението за „Илинденска Македония“, заявявайки, че „укрепва иредентизма“. \r\n", "date": "2018.05.20", "title": "Ципрас отхвърля предложеното от Заев име ”Република Илинденска Македония"}
{"url": "http://epicenter.bg/article/Ekstremisti-prebiha-kmeta-na-Solun/154818/7/51", "text": "Кметът на Солун Янис Бутарис е бил настанен в болницата с рани в главата и крака, след като е бил нападнат и бит от екстремисти-националисти, предава вестник “Ekathimerini“   Председателката на градския съвет на Солун Калипсо Гула съобщи, че кметът е участвал в церемония за свалянето на знамената в памет на геноцида на етническите гърци в Османската империя през Първата световна война и в последвалата я Гръцко-турска война. Гула съобщи, че около 10 души са приближили 75-годишния Бутарис и са му казали да напусне събитието, а след това са започнали да го замерят с бутилки. Кметът е известен с позициите си срещу национализма. Гула допълни, че Бутарис е бил повален и ритан в главата и краката. Тя допълни, че по време на църковната служба по-рано през деня в памет на жертвите, присъстващите политици са били освиркани.", "date": "2018.05.20", "title": "Екстремисти пребиха кмета на Солун"}
{"url": "http://epicenter.bg/article/Novo-prouchvane-slaga-kray-na-konspiratsiite-za-smartta-na-Hitler/154819/7/0", "text": "Адолф Хитлер наистина е загинал през 1945 г. в Берлин, със сигурност от отравяне с цианид, но и от куршум. Това сочат изводи на френски учени, изследвали фрагменти от зъбите и черепа на германския диктатор, съхранявани в Москва, предаде „Франс прес“.   \"Зъбите са автентични, без никакво съмнение. Анализът ни доказва по безспорен начин, че Хитлер е загинал през 1945 г.\", заяви за АФП проф. Филип Шарлие. Заедно с още четирима изследователи той е съавтор на публикация по въпроса, поместена от научното списание \"Юропиън джърнъл ъв интернъл медисин\". Анализът на проби от болните зъби на Хитлер и многобройните протези показва, че белите петна по тях наистина са от зъбен камък, а няма и следи от месни влакна (фюрерът е бил вегетарианец).   След тези констатации, огласени през март в документален филм на телевизия \"Франс 2\", \"няма вече място за каквито и да било конспиративни теории за \"оцеляването\" на Хитлер.   През март и юли 2017 г. руската Федерална служба за сигурност и Държавният архив на страната са разрешили на изследователския екип да анализира останките на диктатора за пръв път от 1946 г. насам.    Френските учени са открили на отломка, представена за част от черепа на Хитлер, отвор отляво, наподобяващ дупка от куршум. Не им е било разрешено обаче да вземат проби от този фрагмент. Неговата форма и структура обаче са били \"напълно сравними\" с рентгеновите снимки на черепа на Хитлер, направени година преди смъртта му, твърди професорът.   \"Не се знаеше със сигурност дали се е самоубил, използвайки ампула с цианид, или с куршум в главата. Изглежда и двете\", обясни той. По запазените зъбни фрагменти не са открити следи от барут, което изключва изстрел в устата - по-вероятно може би е стреляно във врата или в слепоочието. Същевременно синкави петънца по зъбните протези \"изглежда\" са следствие от химична реакция между цианида и металната част от тези конструкции, смята изследователят.   Като експерт по съдебна антропология д-р Шарлие установи преди време по-специално автентичността на сърцето на Ричард Лъвското сърце и на останките, приписвани на Св. Луи. Оспорва се обаче заключението му, потвърдило, че е автентична и мумифицираната глава на френския крал Анри Четвърти.", "date": "2018.05.20", "title": "Ново проучване слага край на конспирациите за смъртта на Хитлер"}
{"url": "http://epicenter.bg/article/Poroshenko-izvadi-Ukrayna-ot-OND/154820/7/0", "text": "Украинският президент Петро Порошенко е подписал указ, с който отзовава представителите на Украйна от органите на Общността на независимите държави (ОНД), предаде БНР като цитира ТАСС.   \r\n   \r\n На 12 април Порошенко възложи на правителството да подготви документ, по силата на който Украйна официално напуска Общността на независимите държави и да започне процедура по официалното излизане на Украйна от учредителните органи на общността. \r\n   \r\n На 23 април обаче изпълнителният секретар на ОНД Сергей Лебедев съобщи, че страната още не е уведомила организацията с официален документ, че смята да излезе от състава на нейните органи. През декември 1991 г. Украйна ратифицира споразумението за създаване на ОНД и протокола към него, но не ратифицира устава, затова де юре изобщо не е ставала член на общността. При все това Киев участваше в дейността на организацията, макар и не на всички равнища. \r\n", "date": "2018.05.20", "title": "Порошенко извади Украйна от ОНД"}
{"url": "http://epicenter.bg/article/Gotvi-se-pokushenie-sreshtu-Erdogan--saobshtavat-sluzhbite-na-Turiya-i-na-nyakolko-balkanski-strani/154821/7/0", "text": "Разузнавателните служби на Турция и няколко балкански държави работят заедно по разследване на информацията за това, че група лица от турски произход подготвят покушение срещу президента на Турция Ердоган. Това съобщи турския канал TRT, позовавайки се на източници от службите за безопасност.   Тази информация се появяви в навечерието на еднодневното работно посещение на Ердоган в Босна и Херцеговина, което трябва да се проведе днес. Отбелязва се, че тези сведения са постъпили от живеещи в Скопие турци, които са ги съобщили в местната разузнавателна служба, а след това са били препредадени на турското разузнаване. Засега няма сведения за времето, мястото и начина, по който се планира да бъде извършен атентатът.   Информацията за евентуалната подготовка на покушение срещу Ердоган коментира и вицепремиерът на Турция Бекир Боздаг: \"Ние знаем, че има кръгове, които са обезпокоени от това, че нашият лидер е толкова силен. Затова и те искат да го унищожат. Съобщения за подготвяни атентати срещу Ердоган се появяват постоянно. Президентът ни не е човек, който ще се уплаши от подобни заплахти, нито пък те ще го накарат да се отклони от пътя си. Тези, които досега не са могли да разберат това, са просто глупаци. Ердоган ще продължи своя път с помощта на Аллах, под неговата защита и с молитвите на нашия народ\", пише в Туитър Боздаг.", "date": "2018.05.20", "title": "Готви се покушение срещу Ердоган, съобщават службите на Турция и на няколко балкански страни"}
{"url": "http://epicenter.bg/article/Aktrisa-obvini-Lyuk-Beson-v-iznasilvane/154830/7/0", "text": "Полицията в Париж разследва обвинение в изнасилване, отправено срещу Люк Бесон – един от най-популярните френски кинорежисьори, сценаристи и продуценти.   Жалбата е подадена в парижкото полицейско управление в петък от актриса, предаде Би Би Си.   „Люк Бесон категорично отхвърля тези изфабрикувани обвинения“, съобщи адвокатът на режисьора Тиери Маремберт пред агенция „Франс прес“. Жалбоподателката и Бесон се познават, той никога не се е отнасял неподходящо към нея, категоричен е адвокатът.   59-годишният Бесон е режисьорът на „Безкрайна синева“ (1988 г.), „Леон“, „Метро“, „Петият елемент“, „Никита“.", "date": "2018.05.20", "title": "Актриса обвини Люк Бесон в изнасилване"}
{"url": "http://epicenter.bg/article/Kasnoto-lyagane-vodi-do-depresii/154836/7/0", "text": "Шотландски учени установиха как навикът за късно лягане може да повлияе негативно на здравето на човек. Изследването бе публикувано в научното списание The Lancet.   Специалистите са анализирали медицинските данни на повече от 90 000 британци на възраст между 37 и 73 години. Било е установено, че дори и незначителни нарушения на циркадните ритми – нашия вътрешен часовник, предизвикани от повишена активност през нощта в сравнение с деня, могат да доведат до сериозни психически разстройства.   Така е било установено, че при хората, които са най-активни нощно време, рискът от биполярно разстройство бил с 11% по-висок отколкото при останалите хора, а депресиите – с 6 % повече. Друг негативен ефект, наблюдаван при хората, които не спят нощем, е ниското самочувствие, проблеми със самооценката, самотност и др.", "date": "2018.05.20", "title": "Късното лягане води до депресии"}
{"url": "http://epicenter.bg/article/Tramp-sbarka-imeto-na-zhena-si/154848/7/0", "text": "Американският президент обърка името на своята собствена съпруга. Това се случи в съобщение в Twitter, в което той я приветства след изписването й от болницата.    Вместо Melania той написа Melanie („Мелани”), съобщи Си Ен Ен. „Страхотно е нашата невероятна Първа дама да се завърне у дома в Белия дом. Мелани се чувства наистина добре. Благодаря на всички за вашите молитви и добри пожелания!”, написа той в профила си. Малко по-късно съобщението беше изтрито и на негово място беше публикувано ново, вече коригирано.   Припомняме, че миналата седмица Първата дама на Съединените щати претърпя емболизация заради проблем в един от бъбреците. Модерната процедура се прилага за прекъсване на кръвоснабдяването към тумори. Но лекарите използваха термина \"доброкачествено образувание\" и казаха, че всичко е минало успешно. По време на престоя на Мелания в болницата, нейният съпруг я посети.", "date": "2018.05.20", "title": "Тръмп сбърка името на жена си"}
{"url": "http://epicenter.bg/article/Kitay-i-SASht-se-razbraha--Nyama-da-vodim-targovska-voyna/154849/7/0", "text": "Вицепремиерът и специален съветник на президента на Китай Лю Хе заяви, че САЩ и страната му са постигнали разбирателство по търговски и икономически въпроси. Хе поясни, че двете държави са си обещали да не влизат в търговска война, предаде агенция \"Синхуа\".   Заместникът на министър-председателя на Китай подчерта, че Пекин и Вашингтон ще подобрят сътрудничеството в областта на енергетиката, високотехнологичните продукти, финансите, земеделската продукция и здравеопазването.   Това сътрудничество е в резултат на развитието на китайската икономика и приноса й към усилията на САЩ да намали търговския дефицит, добави Лю.   В събота в съвместно съобщение Китай и Белият дом обявиха, че Пекин ще направи поправки в законодателството и регулациите си, за да насърчи купуването на стоки от САЩ и да подкрепи американския пазар на труда.", "date": "2018.05.20", "title": "Китай и САЩ се разбраха: Няма да водим търговска война"}
{"url": "http://epicenter.bg/article/Kukleniyat-teatar-chestva-Slava-Racheva-na-80/154839/6/0", "text": "С  представлението „Трите прасенца”, в което  Слава Рачева е играла в продължение на десетилетия, Столичният куклен театър чества 80-ата годишнина на легендарната актриса.   След като участниците се поклониха, на сцената излезе „Педя Човек, лакът брада”, както е известна гранд-дамата на детските сърца в продължение на няколко поколения.   Слава Рачева си припомни, че през 1955 година е била сред тримата избраници на основателката на кукления театър у нас Мара Пенкова, благодари на семейството си ,че а подкрепя и обича в продължение на 62 години и се поклони пред публиката, защото на нея дължи всичко и тя е най-голямата награда за театъра.   Колегите й взеха присърце думите й за творческо дълголетие и с артистични жестове се надпреварваха да изнасят кошниците и букетите, които съпровождаха поздравителните адреси към актрисата.    Президентът Румен Радев, заедно с пожеланията за здраве, благодари на Слава Рачева за подкрепата й за Българската Коледа.   Генералният директор на БНТ Константин Каменаров (както стана ясно от текста, отявлен почитател от ранна детска възраст на Педя човек, лакът брада)  подчерта ,че екранният разказвач на приказки е най-дълго задържалият се в кадър персонаж  - близо 60 години.   Христо Мутафчиев, председател на Съюза на артистите в България пожела на актрисата здраве, за да може да постигне всичко. А Виктор Бойчев, представител на Асоциацията на куклените театри й поднесе почетен знак.   Какво друго оставаше на Слава Рачева, освен да се просълзи и да каже като Кристофър Робин от „Мечо Пух” – „Направих го, защото ви обичам”.   Всяко от присъствалите в залата деца си тръгна с добре опаковано парченце от тортата, поднесена на юбилярката с искрящ бенгалски огън, а тя – като истинска „абитуриентка на 80 години”, както сама се определи шеговито, не отказа снимка на никого.   Една от майките пристъпи плахо  и каза „Имам кадър с вас отпреди повече от 40 години в читалище „Бачо Киро”, моля ви да се снимате с дъщеря ми, за да има  и тя”. Какъв по-истински венец на театралното дело?!", "date": "2018.05.20", "title": "Кукленият театър чества Слава Рачева на 80"}
{"url": "http://epicenter.bg/article/Zapochna-li-sblizhavane-mezhdu-Evropa-i-Rusiya-/154841/11/33", "text": "Дълго време не е имало добри новини около германско-руските отношения. Просто една лоша новина следваше другата, било то по повод войната в Украйна, руската подкрепа за режима на сирийския президент Асад, взаимните санкции или аферата Скрипал - отношенията Изток-Запад все вървяха надолу. А фактът, че почти цяла година Германия отпадна като външнополитически играч, не направи нещата по-добри. Но предизборната кампания и трудното съставяне на правителство в Берлин след това имаха приоритет.   Всичко това вече е забравено. През последните дни няколко германски министри посетиха Москва, а сега и канцлерката Меркел отиде на крака при Путин. И ето го и него - предпазливият оптимизъм: изглежда, че руският президент е склонен да не спира транзита на руски природен газ през Украйна и след като бъде построен газопроводът \"Северен поток-2\". А това означава шанс за Киев да продължи да печели милиарди от преноса.   Но както знаем, дяволът се крие в детайлите. Достатъчно ли е подобно уверение за украинското правителство? Кой би могъл да даде съответните гаранции? Руското правителство? Или ЕС? Или и двете страни? Тези въпроси остават открити и след германско-руската среща на върха.   Правителството в Киев продължава да гледа с недоверие. Особено след натрупания негативен опит, това е напълно разбираемо. Проблемите обаче не могат да бъдат решени с недоверие, а Киев трябва да преговаря - с помощта на Германия и ЕС. Стига Москва да е склонна на отстъпки по договореностите от Минск, каквито намеци направи Путин в Сочи. Не е изключено в скоро време канцлерката и руският президент да се срещнат отново, за да договорят мирен план за Източна Украйна. Тогава в преговорите ще участват и президентите на Франция и Украйна. Всички са наясно, че колкото по-дълго трае конфликтът, толкова по-трудно може да бъде намерено решение. Процесът от Минск просто няма алтернатива.     Меркел и Путин не виждат алтернатива и на ядреното споразумение с Иран. Двете страни и всички други европейци, както и китайците, твърдо държат на сделката и след като Доналд Тръмп я торпилира.   Остава да видим дали Вашингтон действително ще наложи санкции на чуждестранните фирми, които продължат да сключват сделки с Иран. Каква ирония само: излизането на Америка от ядрената сделка сближава европейци и руснаци. И не само това - американските заплахи срещу Техеран помпат цената на суровия петрол, която за първи път от години насам надхвърли 80 долара за барел. Значи в руската държавна хазна ще се влеят свежи пари. Това е още една нежелана колатерална щета от непоследователната американска външна политика.   Никой не може да обвини Меркел, че е спестила неудобните теми на руския президент. Точно обратното дори - тя говори в прав текст: разкритикува ограничаването на свободата на медиите и преследването на дейците на изкуството и културата, руските хакерски атаки срещу външното министерство в Берлин и подкрепата на Путин за режима на сирийския президент Асад. Списъкът със спорните точки е дълъг. Но както изглежда това не обезкуражава германската канцлерка.   Едно нещо обаче не подлежи на съмнение: взаимното недоверие си остава. Пред последните четири години Москва проигра много политическо доверие. И ще минат години, докато то бъде възстановено.  ", "date": "2018.05.20", "title": "\"Дойче веле\": Започна ли сближаване между Европа и Русия?"}
{"url": "http://epicenter.bg/article/Darzhavata-harchi-22-mln--lv--godishno-za-telefoni-na-chinovnitsite/154842/11/33", "text": "През 2017 г. тригодишната тенденция за намаляването на числеността на администрацията (дори и с малко) се прекъсва.   Докладът за състоянието на администрацията за 2017 г. показва увеличение на щатната численост в администрацията с над 5%, като отчита повече държавни служители и в централната, и в териториалните администрации. През 2017 г. в 580 изследвани административни структури, прилагащи Закона за администрацията, щатната численост е 139 665 щ. бр., от които 92,3% заети. Увеличаването на чиновниците е в пълен разрез със стремежите на всяко правителство през последните 20 години да въвежда електронни услуги, да оптимизира и да намалява администрацията и разходите за нея. Интересен феномен е и увеличаването на администрацията при постоянно намаляващо население. Докато през 2010 г. на хиляда души от населението се падат по 18 държавни служителя, през 2017 г. съотношението вече достига 20 държавни служителя.   Докладът показва и редица други интересни констатации, голяма част от които сами подсказват къде са проблемите на българската администрация и през 2017 г.:   -30 администрации са изнесли дейности към частния сектор, но това е довело до намаляване на щатната численост само в 3 от тях ... със 17 бройки (0,01% от администрацията).   -В страната има 70 консултативни съвета, които по закон са задължени да публикуват регулярно информация за дейността си, но 22 от тях (31%) не го правят. Това според доклада „ ”   -Обученията по превенция на корупция са относително малък брой. През 2017 г. те са 6,1% от проведените обучения (общо 8 458).   -Проблемът с увеличаването на бройката се вижда и от данните за прекратените отношения заради съкращаване на длъжността – през 2018 г. на това основание са напуснали 178 служителя, което е 1,6% от прекратените правоотношения и 0,1% от щ. бр.   -Все още е налице тенденцията компютрите от висок клас да са съсредоточени в централната администрация, независимо от факта, че основният доставчик на административни услуги са общинските администрации.   -Броят на предоставените електронни услуги расте, но голяма част от администрациите все още не си говорят помежду си. 80% от тях (463) все още не са свързани към единната държавна комуникационна инфраструктура, с която могат да обменят информация. Т.е. реално под 20% от администрациите на централно и местно ниво са реални участници в електронния обмен на документи. Не се вижда и особен напредък спрямо минали години. Докладът ясно посочва, че свързването на всички административни структури е от ключово значение за развитието на електронното управление и ще доведе до съкращаване на разходи, бърз трансфер на данни и намаляване на употребата на документи на хартиен носител. В допълнение, наблюдава се и застой в броя на администрациите, неизползващи различни типове информационни системи. 14% от администрациите нямат система за документооборот, 43% нямат система за управление на база данни, а 56% нямат системи за управление на документи, потоци и съдържание през WEB.   -Любопитно е, че администрацията ползва 355 хиляди телефонни номера, които са стрували общо 22 млн. лв. през 2017 година. От доклада се вижда, че разходите са толкова високи заради липсата на интегрирани услуги, широкото използване на по-скъпата стационарна телефония и незаинтересоваността на служителите да преминават към по-евтини тарифни планове.   -Не всички администрации са предоставили данни за броя на административните си сгради, разходите за тях, броя на свободните и неизползвани сгради и помещения, управлението на имуществото. 230 структури работят в повече от една сграда. Централната администрация (49 структури) се разполага в общо 2 648 сгради.   -Въпреки че въвеждането на система за управление на качеството беше посочена като основен приоритет още преди 5 години (и залегна като акцент в Стратегията за развитие на държавната администрация 2014-2020 г.), през 2017 г. само 32% от администрациите са я въвели.   -55% от администрациите не провеждат проучване и измерване на удовлетвореността на потребителите от административното обслужване.   -Все още масово не се изпълнява предоставянето на възможност исканията, жалбите, сигналите и предложенията да могат да се подават и чрез териториалните звена, както предвижда Наредбата за административно обслужване.   Интересно е и какво не показва новият доклад за администрацията. Спрямо докладите от преди 2016 г. той е двойно по-кратък и в него няма информация за регулаторната тежест и администрираните режими, за изготвянето на оценки на въздействието (посочено е само, че администрацията е разработила общо 423 проекта на нормативни актове, придружени от такива оценки), за антикорупционните мерки, за проектите за модернизиране. Всички те са изключително важни за реалното проследяване на работата на администрацията. Все пак данните в новия доклад показват голяма част от проблемите на раздутата и неефективна администрация и предизвикателствата пред реформирането на държавния сектор.  ", "date": "2018.05.20", "title": "Държавата харчи 22 млн. лв. годишно за телефони на чиновниците"}
{"url": "http://epicenter.bg/article/Tezhka-katastrofa-mezhdu-tir-i-mikrobus-kray-Montana/154847/3/0", "text": "Тежка катастрофа е станала към обяд на международния път Е-79 между Монтана и Видин край село Винище между тир и товарен микробус.   На прав участък микробусът с полска регистрация, който идвал от Видин, изпреварвал колона от автомобили и се блъснал в дясната част на идващия насреща тежкотоварен автомобил.   След удара, микробусът се завъртял и спрял в канавката. Цялата му предна част му е смачкана. Шофьорът, около 30-годишен, е откаран в монтанската болница в тежко състояние. Шофьорът на тира не е пострадал.   Движението от и за Дунав мост две в района на катастрофата се осъществява в едната лента. На място има криминална полиция, пожарна и Гражданска защита. ", "date": "2018.05.20", "title": "Тежка катастрофа между тир и микробус край Монтана"}
{"url": "http://epicenter.bg/article/Tantsyorkata-ot-Plovdiv-tarsila-Katya-da-se-izvini-za-yumruka-v-nosa/154851/3/0", "text": "Танцьорката от Пловдив Габриела Медарова попадна за втори път в ареста, след като удари юмрук в лицето на непозната в тоалетната на нощен клуб в града на тепетата. Младата дама, която е и студентка първи курс, придоби печална слава в медиите в средата на април с мелето с 10 коли в квартал „Кючук Париж”. С поведението си в нощта на 11 май Медарова затвърди репутацията си на лошо момиче, което пред полиция и съд плаче и се разкайва, но когато излезе на свобода, си прави каквото си иска.   Във фаталната нощ на 11 май Габриела отишла в дамската тоалетна на нощен клуб „Мегами” в Пловдив с приятеля си Пачо. Двамата се наврели в една от кабинките. Когато излезли, без абсолютно никаква причина, Медарова праснала юмрук в лицето на напълно непознатата до този момент за нея Катя Андреева. Втората празнувала с приятели в клуба своя 21-и рожден ден.   Преди инцидента двете с Габриела не се познавали, не е имало скандали нито между тях, нито между компаниите им, потвърди адвокатът на Габриела Медарова Орлин Търновалийски. Той защитаваше младата жена и по време на първия й арест за потрошените коли. Тогава срещу клиентката му бяха повдигнати три обвинения –за шофиране след употреба на алкохол, след употреба на дрога и за причиняване по непредпазливост на значителни имуществени вреди при управление на моторно превозно средство. За новото провинение срещу Габи прокуратурата повдигна обвинение за нанасяне на лека телесна повреда на Катя Андреева по хулигански подбуди. Производството срещу танцьорката ще бъде бързо, съобщи говорителят на районна прокуратура в Пловдив Атанас Илиев. „С приятеля си са били в тоалетната заедно. Не е имало никакви предварителни разговори или агресия с потърпевшата. Излиза от тоалетната и удря юмрука в лицето на другото момиче”, обясни какво се е случило Илиев.   Катя Андреева паднала на земята, обляна в кръв и след това потърсила медицинска помощ. Тя е твърдо решена да си търси правата по съдебен ред срещу Габриела Медарова и не може да си обясни с какво е провокирала тази агресия. Самата Габриела пък при първия си разпит в полицията обяснила, че без да иска е ударила с вратата на тоалетната лицето на Катя. Това обаче било опровергано от свидетели, които са присъствали на инцидента. Няколко дни след юмрука в тоалетните на нощния клуб Медарова бе арестувана повторно от полицията, а наблюдаващият прокурор я остави за нови 72 часа зад решетките. При последващите разпити във Второ районно управление Габриела вече била сменила версията си какво точно се е случило в 2,50 часа на 11 май в тоалетните на нощния клуб. Тя казала, че без да иска се подпряла на Катя и така я наранила.   „Не се познават с другото момиче. Твърдението на Габриела Медарова е, че неволно се е опряла на нея. Не е нарочно. Нито я е познавала, нито я е виждала някога”, каза адвокат Търновалийски. По думите на обвиняемата пред разследващите й прилошало, защото била на много силни лекарства. Те й били предписани от психиатър след мелето с 10-те автомобила, за да се успокои след престоя в ареста и медийния шум.   „Тя алкохол и наркотици към този момент има пълна забрана. Не е пила, но й е прилошало от силните лекарства. В тоалетната е била с приятеля си именно, защото й е призляло от лекарствата”, обясни защитникът, като така разсея инсинуации, че Габриела и Пачо влезли в кабинката на дамската тоалетна за други, по-интимни неща. Двамата живеят заедно и няма нужда да влизат в тоалетна, за да правят каквото и да било, каза още той. „Вярно е, защото й е станало лошо и той е влязъл с нея, за да й помогне. Но иначе намеците защо са били заедно ги разбирам. Не е за това. Те живеят заедно, не е необходимо да ползват тоалетна за такива цели”, бе категоричен адвокатът на Габриела. А й станало лошо, защото пиела лекарството „Стрезам”. По думите на адвокат Търновалийски след инцидента Габриела Медарова се е опитала да се свърже с Катя Андреева, за да й се извини. Свръзката нямало как да бъде лична, защото танцьорката е в ареста, но нейни близки са се пробвали да говорят с другото момиче. Получили са категоричен отказ за последваща комуникация.   „Това е хулиганство”, е категоричен зам.-районният прокурор Атанас Илиев. Той уточни, че производството за юмрука в лицето е за лека телесна повреда по хулигански подбуди. „Има разпореждане от районна прокуратура да се води, като бързо производство. Това е нещо изключително рядко, защото процедурата е нова. С последните изменения в НПК от 5 октомври миналата година бе въведена възможността прокурорът да разпореди дадено досъдебно производство да бъде бързо. Тоест, прокурорът вече има такава възможност и ние се ползвахме от нея”, обясни прокурор Илиев.   По първото разследване срещу Габриела Медарова за потрошените коли тя е на свобода срещу 5 000 лева гаранция. Първоначално съдът реши да я пусне от ареста срещу парична гаранция от 20 000 лева, която бе обжалвана и въззивна инстанция я намали с 15 бона.По второто разследване младата дама престоя в ареста няколко дни, след което бе пусната на свобода от районния съд с мярка \"Подписка\".  ", "date": "2018.05.20", "title": "Танцьорката от Пловдив търсила Катя да се извини за юмрука в носа"}
{"url": "http://epicenter.bg/article/Sanarodnitsite-ni-v-Slovashkata-republika-ne-sreshtat-dostatachna-podkrepa-ot-balgarskata-darzhava/154843/2/0", "text": "Любов и привързаност към родината и желание да работят заедно с и за България изразиха пред вицепрезидента Илияна Йотова представители на българските дружества в Словашката република. Те развиват активна дейност, основно в сферата на културата и образованието като поддържат жива връзката с България и се стремят да популяризират страната ни в Словашката република. Срещат много добро отношение от страна на местните жители, участват в много съвместни словашки проекти. Имат обаче един основен проблем – не е достатъчна подкрепата за дейностите им от страна на българската държава.   Радостина Доганова е художник, живее отдавна в Словакия.  Работи съвместно с община Самоков, като популяризира словашки и български творци. Инициативата й включва обучение  и з авършва с обща изложба.   „ Да имаме обща национална политика за сънародниците ни в чужбина, в интерес на България, в интерес на всички нас – това е голямата ни цел“, заяви вицепрезидентът Илияна Йотова. „Неслучайно казвам „политика със сънародниците ни навън“, а не „за“, защото съм убедена, че трябва да работим заедно, за да постигнем резултати“, отбеляза Илияна Йотова,  цитирана от президентския прессекретариат.   Вицепрезидентът представи пред събралите се в посолството ни в Братислава българи идеята за създаване на български езиков институт по примера на Институт „Сервантес“ или „Гьоте институт“, за да може „да се разпростира и изучава нашата култура и език във всички краища на света“. Илияна Йотова сподели, че е провела срещи с представителите на институциите, ангажирани с тази тема.   Продължава и работата върху друга нелека задача – създаването на интернет платформа, която да бъде връзката между българите ни зад граница с родината, а и помежду им. Идеята среща широко одобрение сред българските общности в чужбина.   Във водената от Илияна Йотова делегация в Братислава е и доц. д-р Ана Кочева от Института по българистика към БАН. Доц. Кочева е член на Съвета за работа с българите в чужбина към вицепрезидента.   По официални данни около 2 000 български граждани пребивават на територията на Словашката република. Тази цифра не включва лицата с двойно гражданство, както и тези с българско самосъзнание, които нямат българско гражданство. По оценки на българското посолство в Братислава към този брой трябва да се прибавят още поне 2 хил. души. Българите в Словашката република са със статут на национално малцинство.", "date": "2018.05.20", "title": "Сънародниците ни в Словашката република не срещат достатъчна подкрепа от българската държава"}
{"url": "http://epicenter.bg/article/GERB-dava-Tasko-Ermenkov-na-DANS-i-prokuraturata/154844/2/0", "text": "ГЕРБ дава депутата от БСП Таско Ерменков на ДАНС и прокуратурата. Причината за това са твърдения на социалиста във \"Фейсбук\", че водата на софиянци е отровена.   \"Вчера г-н Ерменков пусна статус във \"Фейсбук\", че водата в София е отровна. Питам аз, БСП застава ли зад написаното от Ерменков, Корнелия Нинова знае ли. Ние ще сезираме ДАНС и прокуратурата\", заяви депутатът от ГЕРБ Станислав Иванов.   От Столична община заявиха, че това поведение абсолютно безотговорно, защото в София живеят над 2 млн. души и е недопустимо да се правят подобни неверни твърдения. \"Софиянци получават навременна и качествена вода, като постоянно се правят проверки. Моите деца са родени през 85-та и 87-ма година, когато изтръпнахме при новината за Чернобил. Ние имаме своя опит, затова как политиците си играят с животите на хората. В настоящия момент всичко това, което излезе в публичното пространство е една некоректна и фалшива новина\", допълни Лорита Радева от Столична община.     „Г-н Ерменков, призовавам ви да кажете кой така загрижено и анонимно ви е хвърлил тази бомба. Моля споделете“, заяви депутатът от ГЕРБ Александър Иванов. Заигравайки се със страховете на хората, кажете какво целите. Ще инициираме разследване на прокуратурата защо някой иска да постави софиянци в страх и парализа. Тези неверни твърдения на БСП от ден на ден стават все по-неоснователни. Докога ще се заигравате със страховете на хората? Това ли е начинът ви да се опитвате да спечелите политически дивиденти? Засрамете се. Трябва да излизаме и да успокояваме софиянци след неоснователните ви твърдения и заигравки, каза още Иванов.", "date": "2018.05.20", "title": "ГЕРБ дава Таско Ерменков на ДАНС и прокуратурата за \"отровената вода\""}
{"url": "http://epicenter.bg/article/-Toplofikatsiya-Sofiya--zapochva-remontite/154845/2/0", "text": "\"Топлофикация София\" започна летните ремонти на мрежата. Топлопроводи ще се подменят в центъра на София, в кварталите \"Младост\" 3, \"Света троица\", покрай Трета градска болница. Ще се довършват участъци и в \"Обеля\".   Ремонтите по мрежата започват на 5 юни, като намерението е да приключат до края на септември.   От \"Топлофикация\" напомниха, че в центъра на столицата има 1000 км тръбопроводи, положени от 1957 г. до края на 80-те години на миналия век. Стремежът им е ремонтът по мрежата да минава в максимално кратки срокове, но някъде това не било възможно. Вероятно най-дълго ще продължи ремонтът в кв. \"Младост\".    Топлоподаването ще бъде спирано поетапно, по квартали.   Голяма част от ремонтите ще бъдат през август, когато София е най-празна, заявиха от дружеството.     От   ще бъде спряна работата на ТЕЦ \"София\", като без топла вода ще останат абонатите в централната градска част.   В този период ще бъде извършен преглед на съоръженията в топлоизточника, както и при необходимост ремонт на отделни модули. Без топла вода по това време ще останат клиентите от Централна градска част, които живеят в карето между ул. \"История Славянобългарска\", бул. \"Данаил Николаев\", ул. \"Проф. Милко Бичев\", бул. \"Евлоги и Христо Георгиеви\", бул. \"Фритьоф Нансен\", бул. \"Патриарх Евтимий\", бул. \"Прага\", бул. \"Пенчо Славейков\", бул. \"Ген. Тотлебен\", ул. \"Йоаким Кърчовски\", ул. \"Дамян Груев\", района на \"Руски паметник\", Зона Б - 5, Зона Б -17, Зона Б-18, Зона Б-19, ул. \"Опълченска\", бул. \"Княгиня Мария Луиза\", района на Сточна гара, ж.к \"Банишора\", ж.к \"Света Троица\" и ж.к \"Фондови жилища\".  ", "date": "2018.05.20", "title": "„Топлофикация-София“ започва ремонтите"}
{"url": "http://epicenter.bg/article/-Mustafa-Karadaya--Prez-89-ta-Dogan-ni-obedini-po-patya-na-svobodata--narechen-DPS/154846/2/0", "text": "Председателят на ДПС Мустафа Карадайъ, членове на ръководството на ДПС, народни представители и евродепутати пристигнаха в местността Демир баба Текке край Исперих за традиционния митинг-събор, организиран от ДПС – Исперих по повод годишнина от трагичните събития по време на т. нар. \"възродителен процес”.   \"В тези дни изпитваме различни чувства и емоции, но нито една от тях не е омраза и противопоставяне.” Това бяха встъпителните думи на председателят на ДПС Мустафа Карадайъ в словото му пред стотиците хора събрали се на теккето.   \"Изпитвам гордост от това, че имаме силата и каузата да се борим за нашата свобода, да отстояваме правата и свободите на всички граждани и да защитaваме демокрацията.” допълни Карадайъ, цитиран от БГНЕС.   \"89-та година под ръководството на почетния председател д-р Ахмед Доган, ние се обединихме по пътя на свободата и демокрацията и този път се нарича Движение за права и свободи. Път на мира, на разбирателството, на единството. Убедени в силата на нашата кауза. Ние сме призвани да бъдем единни, да защитим демокрацията и да преодолеем всяка опасност пред нея”, продължи лидерът на ДПС.   Председателят на ДПС Мустафа Карадайъ изтъкна и огромния принос на ДПС за евроатлантическия път на страната.   На митинга-събор на Демир баба Текке присъстваха зам.-председатели на ДПС Ахмед Ахмедов, Филиз Хюсменова, Янко Янков, зам.-председателите на ПГ на ДПС Халил Летифов, Йордан Цонев, Хамид Хамид, Нигяр Джафер – зам.-председател на НС.   Присъстваха и народните представители д-р Хасан Адемов, Ерол Мехмед, Ихсан Хаккъ, Велислава Кръстева,Севим Али, Бюрхан Абазов, Танер Али, Имрен Мехмедова, Сергей Кичиков, ген. Симеон Симеонов, Джейхан Ибрямов, Хайри Садъков, Рамадан Аталай, Елхан Кълков, евродепутатът и лидер на Младежко ДПС Илхан Кючюк, членове на ЦОБ –Рушен Риза, Камен Костадинов, Дурхан Мустафа, кметове на ДПС от цялата страна, областни и общински председатели, ръководството на Младежко ДПС.", "date": "2018.05.20", "title": " Мустафа Карадайъ: През 89-та Доган ни обедини по пътя на свободата, наречен ДПС"}
{"url": "http://epicenter.bg/article/Iliyana-Yotova-se-pokloni-pred-moshtite-na-sveti-Kiril-v-Nitra/154852/2/0", "text": "Вицепрезидентът Илияна Йотова отдаде почит пред част от мощите на свети Кирил, които се съхраняват в катедралата на словашкия град Нитра. Тя поднесе венец пред паметника на двамата равноапостоли. Делото на Светите братя Кирил и Методий и техните ученици успя благодарение на българската държава, припомни българският вицепрезидент. Илияна Йотова посети катедралата и разговаря с епископа на Нитра монсеньор Вилиям Юдак – един от изследователите на славянската мисия на двамата   Визитата на вицепрезидента в Чешката и Словашката републики и Република Сърбия, по стъпките на Кирил и Методий и техните ученици, е посветена на 1155-годишнината от Великоморавската мисия. Обиколката е и в контекста на българското председателство на Съвета на ЕС. В навечерието на най-светлия български празник 24 май българската делегация бе на местата, където започва духовната история на славяните.   В Микулчице, Чехия, се събират българските общности от Централна Европа, за да почетат празника. Заедно с тях и с представителите на чешките и словашките власти вицепрезидентът представи богатото културно-историческо наследство на България. „Средновековна България и славянските народи създадоха третата християнска цивилизация“, подчерта Илияна Йотова.   „Огромно е величието на това дело. Каква сила, какъв ентусиазъм и вяра са имали просветителите, които преди 11 века минават през всички тези места, за да достигнат до българските земи, да създадат кирилицата и най-мощните за времето си книжовни школи. Кирило-Методиевото дело доказа, че с духовност и култура се постига повече отколкото с политика, конфликти и войни“, заяви вицепрезидентът. Голяма почит към живота и делото на Светите братя и техните ученици показаха представителите на местната и духовната власт в Чехия и Словакия, които радушно приеха на срещи вицепрезидента Илияна Йотова. При всеки разговор те подчертаваха общото културно наследство с България и заявяваха желание за съвместни проекти с българската страна, които да изследват живота и делото на св. св. Кирил и Методий и техните ученици. По време на срещите делото на славянските първоучители бе определено като мост между Изтока и Запада.  По-рано Илияна Йотова посети църквата „Св. Кръст“ в Девин, край Братислава, където поднесе цветя пред паметника на Светите братя.   Вицепрезидентът бе топло посрещната във Велехрад, Чехия, където е било седалището на първия великоморавски архиепископ св. Методий. Илияна Йотова разговаря с кмета Алеш Мергентал и областния управител на Злин Иржи Чунек. Те показаха на Илияна Йотова базиликата „Св. св. Кирил и Методий и успение на св. Богородица“. Днес вицепрезидентът ще бъде в Белград. Тя ще посети парка „Калемегдан“, където някога българският княз Борис I посреща учениците на Кирил и Методий. Тази година за първи път 24 май е официален празник и за Република Сърбия.", "date": "2018.05.20", "title": "Илияна Йотова се поклони пред мощите на свети Кирил в Нитра"}
{"url": "http://epicenter.bg/article/-Yordan-Tsonev--Patyat-na-Balgariya-kam-Evropa-mina-prez-Bosfora--kakto-kaza-Ahmed-Dogan/154853/2/0", "text": "Още през 90 г., създавайки ДПС, д-р Ахмед Доган пророчески предвиди европейското бъдеще на България. Той каза, че пътят на България към Европа минава през Босфора, и цялото общество му скочи. Едно от условията за ЕС бе да влезем в НАТО, а това можехме да получим от Турция. И именно оттам получихме първото одобрение - така нашият пък наистина започна от Босфора. Това припомни пред Канал 3 депутатът от ДПС Йордан Цонев.   \"Тогава предвиждаха чуждите служби, че България е най-вероятното място за етнически конфликт. Но той не се случи тук, а се случи в Югославия, където не го очакваха\", каза още той.   \"Българските мюсюлмани не избраха пътя на реванша, а на толерантността. В България това се случи и така се случи европейското бъдеще на страната. Това българските политици не трябва никога да го забравят\", припомни  той. Йордан Цонев изтъкна, че темата за приобщаването на Западните Балкани към ЕС е засегната първо от ДПС. За завършилата среща на върха на 17 май в София той каза:  \"Поздравявам кабинета и всички български партии и политици, оказа се, че те са разбрали, че това не е европредседателство на ГЕРБ, а на България\", каза той.   Според Йордан Цонев България трябва да бъде лоялен  партньор на НАТО и ЕС. \"Държа да подчертая, че ние трябва да сме лоялни партньори в ЕС и в НАТО. Много ясно искам да кажа, че ДПС категорично е за това да бъдем абсолютно лоялни партньори в НАТО и ЕС. Това в никакъв начин не предопределя да имаме лоши отношения с когото и да било\", каза Йордан Цонев и добави: \"В конфликтните моменти не трябва да сме  в ролята на лаещо куче, а да сме на позициите на ЕС и НАТО.\"   За залежалия в НС вече 4 месеца законопроект на Делян Пеевски и ДПС за прозрачността в собствеността на медиите, зам.-председателят на ПГ на ДПС каза: \"Първото, което да се направи, е прозрачността: коя медия как се финансира и кой е издателят. Обществото трябва да знае - тази медия е на този и се финансира оттук, оттук, по този начин. Следващите стъпки е как да бъде разрешено или забранено допълнителното финансиране\".   По думите му ДПС иска едно - собствеността да е прозрачна. \"А дали това са чужди юридически лица, в това няма нищо лошо. Но когато една медия е собственост на офшорка, това не е добре. А има  българска голяма медия, която е собственост на офшорка. И нищо не е ясно.", "date": "2018.05.20", "title": " Йордан Цонев: Пътят на България към Европа мина през Босфора, както каза Ахмед Доган"}
{"url": "http://epicenter.bg/article/BSP-alarmira--Falshifitsirat-izborite-za-kmet-na-Galiche/154855/2/0", "text": "Представители  на БСП в секционна избирателна комисия в Галиче установиха направени фалшификации в протокол от днешните избори за кмет на селото, съобщиха от пресцентъра на партията.   Въпросният документ е попълнен с днешна дата, а отбелязаният час е 20:15 (който все още не е настъпил). Председател на секционната избирателна комисия, която е оформила протокола с невярно съдържание, е баща на народен представител от ГЕРБ.           ", "date": "2018.05.20", "title": "БСП алармира: Фалшифицират изборите за кмет на Галиче"}
