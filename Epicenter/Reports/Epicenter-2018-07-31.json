{"url": "http://epicenter.bg/article/Iliyana-Yotova--Sazdavaneto-na-Balgarski-kulturen-institut-e-mashtabna-ideya/160398/2/0", "text": "„Създаването на Български културен институт по примера на „Сервантес“ и „Гьоте“ е мащабна идея, за която е необходим национален консенсус. Идеята е неподвластна на предизборни кампании и мандати.“ Това заяви вицепрезидентът Илияна Йотова на среща на „Дондуков“ 2 с ръководството на Асоциацията на българските училища в чужбина (АБУЧ). По думите на вицепрезидента този институт е силен инструмент за културна дипломация, за влияние и популяризиране на българската държава навън, за запазване на българското самосъзнание на сънародниците ни зад граница.  След няколкомесечни разговори и срещи с различните институции, ангажирани с темата, вече е създадена експертна група, която разработва концепцията за Български културен институт. От ръководството на АБУЧ приеха с готовност поканата на Илияна Йотова да се включат с идеи. Създаването на такъв институт среща широка подкрепа сред интелектуалната общност в България. В последните месеци са проведени над 30 срещи с учени, университетски преподаватели, писатели, поети, представители на различни творчески организации. От АБУЧ се присъединиха към общото мнение, че е по-добре да се създаде специален закон за тази институция.  Идеята за създаване на Български културен институт не е нова. Тя е записана в приетата през 2014 г. стратегия за българите в чужбина. Предложено е институтът да носи името на патриарха на българската литература Иван Вазов.  Все още липсва целенасочена държавна политика за българските училища зад граница. На думи всички заявяват подкрепа, но на практика тя липсва. Това споделиха от ръководството на АБУЧ. „Със сигурност знаем, че стоите зад гърба ни“ – с тези думи председателят на асоциацията Ирина Владикова се обърна към вицепрезидента и й благодари за патронажа на 11-ата годишна конференция на АБУЧ, която се проведе миналата седмица.  Успехите, предизвикателствата, които срещат в работата си, и идеите за справяне с тях споделиха с Илияна Йотова от ръководството на АБУЧ. Сред обсъдените теми бяха необходимостта от улесняване на регламента за приемане на наши сънародници в българските висши учебни заведения, проблемът с лекторатите по български език в чуждестранните университети и командироването на преподаватели от България, промяната на ДДС за учебници и книги.  „Съществува голяма пробойна между неделните училища и лекторатите по български език. Учениците нямат мотив да продължат образованието си в тях, тъй като не получават документ за владеене на български език“, отбеляза вицепрезидентът. Илияна Йотова изрази тревога, че във все повече университети в големи европейски градове е прекъсната традицията за изучаване на български език.  Вицепрезидентът е категорична, че владеенето на български език трябва да бъде задължително изискване при даването на гражданство. „Българското гражданство не означава само един документ, освен право, той е и задължение към държавата“, отбеляза Илияна Йотова. От АБУЧ споделиха практиката в други държави, където освен по езика се полага и изпит по история. На определен период от време получилите чуждо гражданство отново се подлагат на изпити.  ", "date": "2018.07.31", "title": "Илияна Йотова: Създаването на Български културен институт е мащабна идея"}
{"url": "http://epicenter.bg/article/Prolivnite-dazhdove-aktiviziraha-svlachishte-v-Nedelino--zastrashen-e-tsyal-kvartal/160399/2/0", "text": "Проливните дъждове активизираха свлачище и в Неделино. Земната маса застрашава цял квартал. Тонове земни маси затрупаха и унищожиха напълно пристройка на къща и заплашват да разрушат цялата масивна двуетажна сграда, предаде bTV.   Обитателите й се страхуват да нощуват в нея. Свлачището се активирало преди няколко години, когато по билото на близкия скат била изградена с европейски средства еко-пътека, без да бъде предвидена подпорна стена, която да защитава жилищния квартал отдолу от свлачища.   Преди 2 години земни маси в същия район затрупали два от близките имоти   Отново е усложнена обстановката в Тетевенско след като свлачища затвориха пътища. В района се борят с щетите след продължаващите поройни дъждове.   Продължаващите дъждове активираха свлачища в целия Тетевенски район. Основните, които затвориха пътя Тетевен – Черни Вит, бяха разчистени.   Затворени пътища няма, а само стеснени, водата обаче продължава да се стича по асфалта.   Свлачище се активира и в самия град Тетевен, като предизвика задръствания и опашки от чакащи.   Вода се стича и по пътищата, което създава опасност за шофьорите.   Пороен дъжд е валял над Мездра и е създал проблеми в града.  ", "date": "2018.07.31", "title": "Проливните дъждове активизираха свлачище в Неделино, застрашен е цял квартал"}
{"url": "http://epicenter.bg/article/Politicheska-chistka-na-letishte-Sofiya--mladezhkata-organizatsiya-na-GERB-e-naznachena-na-sladki-dlazhnosti/160405/2/48", "text": "От началото на юни летище София се тресе от политически уволнения и назначения, които текат едновременно. Само за десетина дни близо 50 души са отстранени от работа, а паралелно веднага са назначени около 60, пише „Дума“.   Най-засегнати са продавачите в магазините на летището с мотива, че не отговарят на изискванията. Според новите длъжностни характеристики те трябва да имат завършено висше икономическо образование. От длъжност са уволнени най-вече членове и симпатизанти на БСП. Почти цялата младежка организация на ГЕРБ е назначена на \"сладки\" работни места. Социалисти определят това като недопустимо в демократична държава и като опасна тенденция, пряко свързана с дискриминация, основана на политически убеждения.   Депутатите от \"БСП за България\" Георги Гьоков и Георги Свиленски са депозирали в НС питане към министъра на транспорта, информационните технологии и съобщенията Ивайло Московски за уволнения и партийни назначения на летище София. Народните представители припомнят, че аеропортът е търговско дружество със 100% държавно участие в капитала и има едностепенна форма на управление, а негов принципал е транспортният министър. Те са възмутени, че летището е сменило изискванията за заемането на определени длъжности, без обстоятелствата да го налагат. Гьоков и Свиленски са получили сигнали от граждани, че в обекти на аерогарата масово се освобождават служители, членове и симпатизанти на БСП, и на тяхно място се назначават гербаджии, съобщи Свиленски. По думите му почти всички членове на младежката организация на ГЕРБ са започнали работа на аеропорта. Свиленски определи това като опасна тенденция, която е пряко свързана с дискриминация, основана на политически убеждения. \"   Това е недопустимо в една демократична държава. Служителите биват подменяни чрез промяна на изискванията за заемане на определена длъжност, без обстоятелствата да налагат това. Парадоксално за длъжност \"продавач-консултант\" е поставено изискване за висше образование. При това то да е в област \"Социални, стопански, правни науки\", професионално направление \"Икономика\". Има ли друго място в България, света и Европа, в което за продавач консултант се поставя такова изискване\", възмути се Свиленски. Двамата с Гьоков настояват Московски да им предостави информация за длъжността \"продавач-консултант\" и нейните характеристики, свързани с образование, квалификация, предишен опит и т.н. в летище София. Социалистите искат министърът да отговори имало ли е промяна в длъжностната характеристика за длъжността през последните 6 месеца. Те търсят отговор на какво основание са формирани изискванията в новата длъжностна характеристика и има ли подобна практика за други работни места. Има ли освободени служители на база на променените изисквания, честа практика ли са партийните назначения във вашето министерство и във фирмите, чийто принципал е Министерството на транспорта, питат социалистите.   Гьоков уточни, че не са получили исканите писмени отговори на въпросите си, независимо че срокът за това е 7 дни. Той очаква това да се случи на 5 септември, когато приключва лятната ваканция на депутатите.   „Дума“ твърди, че от началото на юни летище София се тресе с уволнения и назначения, които текат едновременно. Служителите на аеропорта буквално са в неведение за масовите рокади, които се извършват. Само за десетина дни близо 50 души са отстранени от работа, а паралелно с това веднага са назначени около 60. Най-засегнати са продавачите в магазините на летището, като мотивът при тях е, че не отговарят на служебната характеристика, според която трябва да имат завършено висше икономическо образование, за да заемат тази длъжност. Резонен е въпросът как новоназначените служители са постъпили на работа, след като сред съкратените има продавачи с по над 10 години трудов стаж и дали това условие не e изникнало на по-късен етап.", "date": "2018.07.31", "title": "Политическа чистка на летище София, младежката организация на ГЕРБ е назначена на сладки длъжности"}
{"url": "http://epicenter.bg/article/Karakachanov--Podpisat-na-ministar-Zaharieva-pod-Istanbulskata-konventsiya-tryabva-da-bade-izteglen-/160344/2/0", "text": "  \"Без съмнение, след като ИК бе обявена за противоречаща на Конституцията на Република България, подписът на българския правосъден министър от 21 април 2016 година следва да бъде оттеглен. Всичко друго е нонсенс, всичко друго е несъвместимо с държавност и конституционност\", заявява категорично Каракачанов. Според него е \"много смущаващо и друго – уверенията от правосъдното министерство, че ратифицирането на Истанбулската конвенция няма да наложи промени в Конституцията, тъй като не е в противоречие с нея. Само че се оказа, че е в противоречие. При това положение явно щеше да се наложи да се правят промени в Конституцията\".   Каракачанов е категоричен - \"решението на Конституционния съд на Република България слага точка на всеки опит да бъде наложена Истанбулската конвенция!\" Той заявява, че никога не се е съмнявал, че тази позиция в защита на България, на националната ни идентичност и на бъдещето на децата ни ще получи подкрепата на цялото българско общество. \"Чест прави на Православната ни църква за нейната силна и аргументирана позиция срещу джендър-конвенцията; чест прави на католици и протестанти за публичната им позиция „против“ ИК, а също така и на Главното мюфтийство\", заявява вицепремиерът.   Той припомня ясно очертаните позиции в правителството и онова паметно гласуване през януари, в което 8 министри са застанали срещу идеята ИК да се вкарва за гласуване в парламента. \"Оказахме се прави. КС вече постанови, че тази конвенция е противоконституционна. От една страна, жалко е, че се изхаби толкова силна обществена енергия, за да бъде спряна такава очевидна глупост. От друга страна обаче, българското общество демонстрира силна имунна защита срещу либералните безумия във вид на деструктивна джендър-идеология, стремяща се към разрушаване на традиционни хилядолетни институти като пол, семейство, църква. Крайният ни успех е окуражаващ и занапред\", подчертава лидерът на ВМРО и министър на отбраната пред Офнюз.", "date": "2018.07.31", "title": "Каракачанов: Подписът на министър Захариева под Истанбулската конвенция трябва да бъде оттеглен!"}
{"url": "http://epicenter.bg/article/Simeon-II--Pozdravyavam-ministar-Nikolay-Nankov-za-vavezhdaneto-na-tol-sistemata-/160347/2/0", "text": "\" Това се казва в официално изявление на Симеон Сакскобургготски, разпрастранено от презофиса му.     Тези дни, пътувайки в самолета от Мадрид за София, попаднах на интервю на министъра на регионалното развитие и благоустройството за списание “Bulgaria ON AIR”.   Държа да поздравя министър Николай Нанков, че след толкова години успя да задвижи идеята за въвеждане на т.нар. тол система и в България и да му пожелая успех! Спомних си 2003 г., когато като министър-председател се срещнах с представители на най-големите португалски компании, които се интересуваха от строителството на магистрала “Тракия” и проектът за договор с тях предвиждаше  използването на  тол система.   Тогава, познавайки добре Португалия, която разполага с едни от най-хубавите пътища в Европа, които се поддържат в изключително добро състояние, именно чрез събираните тол такси, ми се видя изгодно за България да привлечем такъв голям чуждестранен инвеститор. След това бях остро критикуван, незаслужено обвиняван в какви ли не “далавери” и поради големият отпор на различни кръгове у нас, идеята беше провалена.   Питам се колко ли пари изгуби държавата от това отлагане, колко пътища щяха вече да бъдат ремонтирани със събраните средства и как по-различно би изглеждала транспортната ни мрежа днес.     Трябваше ли да изминат близо 15 години, преди да стигнем до извода, който много други по-развити европейски държави бяха направили, че събирането на тол такси е икономически по-изгодно за държавата от продажбата на винетки.   През България минава голям транзитен трафик от и за Турция и Близкия Изток, но не се събират достатъчно средства, както това правят нашите съседи. Разчетите, направени от експерти в Министерството на регионалното развитие и благоустройството, които цитира министър Нанков, говорят сами по себе си. От винетни стикери годишно приходите са 300-350 млн. лв. срещу очакваните три пъти повече след като бъде въведена тол системата.   Жалко за пропуснатите възможности! Сега вече щяха да бъдат реализирани някои важни пътни проекти и ремонтирани други трасета, които поради липса на пари са си останали така, както са били построени преди 50 години.   Подобна е и картинката с проекта за атомната централа „Белене”. Моето правителство размрази проекта, за да може да се осъществи този стратегически важен обект за националната ни сигурност, но популизма взе надмощие над здравия разум. Знаем какво последва. А днес – години по-късно, и то години на пропуснати ползи, отново започваме да говорим за нуждата от тази централа.   За тези загубени години колко ли по-добре щеше да се е развила икономически България, ако разполагаше с нужната за това пътна и ядрена инфраструктура.", "date": "2018.07.31", "title": "Симеон II: Поздравявам министър Николай Нанков за въвеждането на тол системата!"}
{"url": "http://epicenter.bg/article/Zaguba-na-refleksi-u-pilotite-e-prichinata-za-intsidenta-s-voenniya-helikopter/160362/2/0", "text": "Загуба на рефлекси у пилотите е причината за катастрофата на военния хеликоптер Ми-17 отпреди месец. Това съобщи военният министър Красимир Каракачанов, предаде БНР.   При инцидента загинаха двамата пилоти - Пламен Пантилеев и Стоян Неделчев, а трети член на екипажа беше ранен. След като излезе докладът на експертите за катастрофата край Пловдив, министър Каракачанов отхвърли версията за техническа неизправност.   Заместник-министърът на отбраната Анатолий Величков заяви, че военното министерство е предприело мерки за възстановяване на летателната годност на авиацията ни.   \"На всички е ясно, че състоянието на летателната ни техника не е най-доброто и министерството предприе необходимите мерки за възстановяване на летателната годност не само на хеликоптерната авиация, но, както е известно, и с подписването на договора за поддръжка, интегрирана логистична поддръжка на МиГ-29 до 2021 година. Предстои работа по сключване на договор за поддръжка и за възстановяване на летателната годност на щурмовата авиация Су-25\".", "date": "2018.07.31", "title": "Загуба на рефлекси у пилотите е причината за инцидента с военния хеликоптер"}
{"url": "http://epicenter.bg/article/Petr-Kelner-idva-v-Balgariya--za-da-razgovarya-s-Boyko-Borisov-za-Nova-tv-/160371/2/48", "text": "Мажоритарният собственик на фонда PPF - чешкият милиардер, ще дойде до България в някой от следващите дни, за да се срещне с премиера Бойко Борисов, съобщи \"Капитал\". Официална информация от чешкия фонд и Министерския съвет за планирана подобна среща няма.   Според източници на изданието това няма да е първи разговор Борисов - Келнер, като двамата са се виждали в България поне два пъти през последните месеци. Днес Европейската комисия одобри сделката между PPF и \"Теленор\", която включва и придобиването на българския телеком на норвежката група.   Другата сделка на чешкия милиардер в България - за купуването на \"Нова телевизия\" от шведската MTG, беше забранена от Комисията за защита на конкуренцията.   Срокът, в който решението на КЗК може да се обжалва, изтича този четвъртък, като плановете на Келнер били да разговаря с българския премиер преди крайния срок.", "date": "2018.07.31", "title": "Петр Келнер идва в България, за да разговаря с Бойко Борисов за Нова тв?"}
{"url": "http://epicenter.bg/article/Puskat-avtomatiziranata-biletna-sistema-po-oshte-dve-linii-na-gradskiya-transport--video-/160372/2/0", "text": "По още две автобусни линии от общинската транспортна схема - № 12 (Аспарухово – Бриз) и № 31А (ЖП Гара – Виница), ще бъде пусната утре автоматизираната билетна система, част от проекта „Интегриран градски транспорт на Варна“. Тя стартира пилотно през ноември м.г. по линия № 10.   От 01.08.2018 г. в помощ на ползвателите по линии № 12 и № 31А са осигурени консултанти, които ще помагат на пътниците при ползване на устройствата, част от билетната система в превозните средства. Консултантите ще бъдат в превозните средства за 15 дни, считано от 1-ви август, по график - от 08:00 часа до 12:00 часа и от 15:00 часа до 19:00 часа. Те ще носят специални баджове, за да бъдат лесно разпознати, и ще обясняват как става закупуването на билети и/или карти, а също така и валидирането им в автобусите, съобщи ръководителят на проекта инж. Биляна Якова.   Цената на билетите остава 1 лв. За пилотните линия № 10, № 12 и № 31А  машините ще предлагат 2 основни типа продукти – стандартните хартиени билети, които са еднократни, и предплатени карти с електронни билети, в които може да бъде заделена определена сума пари (кредит). Електронните билети могат да бъдат изразходвани чрез валидиране на картата в специално валидиращо устройство в автобуса.   Картите за пътуване, издадени от „Градски транспорт“ ЕАД, остават валидни. Представители на ОП „ТАСРУД“ имат ангажимент да следят за контрола на пътниците.   Мобилното приложение за информация на пътниците в реално време (info iTransport) може да бъде изтеглено безплатно и чрез него да се проследи в реално време пристигането на превозното средство до желаната  спирка. Въвеждането на карта с електронни билети цели да улесни и да спести неудобства на пътниците, които ползват масовия градски транспорт в града. Ползването на карти е и най-добрият вариант за активно пътуващите пътници, тъй като може да се зарежда многократно с електронни билети. За тези, на които се налага еднократно да използват градския транспорт, остава опцията за хартиен билет, чието време започва да тече веднага след закупуването.    Автоматизираната билетна система ще бъде поетапно стартирана за линии от общинската транспортна схема в следващите 6 месеца. Всички линии ще заработят в цялостен мащаб ефективно, след като приключат мащабните ремонти в града и след  приемане на  две нови схеми -  транспортна и тарифна, от Общински съвет – Варна. Гражданите и гостите на града ще бъдат своевременно информирани за поетапното въвеждане на автоматизираната билетна система.", "date": "2018.07.31", "title": "Пускат автоматизираната билетна система по още две линии на градския транспорт (видео)"}
{"url": "http://epicenter.bg/article/Tezhka-katastrofa-blokira-magistrala--Hemus--ima-raneni/160357/3/0", "text": "По първоначална информация на АМ \"Хемус\" близо до бензиностанция ОМВ в посока към Шумен са се ударили тежкотоварен и лек автомобил, съобщиха от ОДМВР-Шумен.   Съобщено е за ранени пътници.   Въвежда се временна организация на движението поради възникналия пътен инцидент.   Движението се пренасочва през път I-2 Русе- Варна.", "date": "2018.07.31", "title": "Тежка катастрофа блокира магистрала „Хемус“, има ранени"}
{"url": "http://epicenter.bg/article/NAP-s-novi-bankovi-smetki-na-10-ofisa-ot-utre/160387/4/0", "text": "Нови банкови сметки на десет от своите офиси, включително тези в София, въвежда от утре НАП. Причина за смяната е обединяване на обслужващата банка на данъчните с друга кредитна институция.   По новите сметки ще се нареждат плащания от граждани и юридически лица освен в София, също така в София област, Габрово, Добрич, Кърджали, Монтана, Перник, Русе, Стара Загора и Ямбол, съобщи БНТ.   Промяната засяга близо милион фирми и физически лица, но реално не се променя нещо кой знае какво освен номерата на банковите сметки на тези десет офиса, каза, говорителят на НАП, Росен Бъчваров.   Плащането онлайн през сайта на НАП ще остане без такси, няма да се таксуват и плащания от посттерминали в офисите на данъчните. В случай, че потребители се объркат и платят данъците си по старите сметки това няма да е фатално поне в началото.   Банките в някакъв разумен срок ще приемат такива плащания, но разбира се това към което се стремим и ние и обслужващите банки е да започнат плащания от утре по новите банкови сметки, каза още Бъчваров.   Непризнаването на дадено плащане също така няма да има тежки последици за данъкоплатците.   Моментът, в които промяната става е един от най-слабо натоварените по отношения на плащания, 14-то число е крайната дата за плащане на ДДС, 25-то на осигурителните вноски, поясни говорителят на НАП.   От НАП са изпратили съобщение за новите сметки на всички засегнати клиенти.", "date": "2018.07.31", "title": "НАП въвежда нови банкови сметки на 10 свои офиса "}
{"url": "http://epicenter.bg/article/Utre-shte-zagubim-voynata-/160366/11/0", "text": "  Общественото задоволство от становището на конституционния съд за така наричаната истанбулска конвенция е разбираемо и оправдано. Съдът направи невъзможно всякакво \"парламентарно мнозинство\" за ратифициране \"някак зад завеса\" на спорния документ.   Но ако не видим и не си дадем добре сметка за ограничеността и относителността на днешната победа, ще заложим условията за едно неминуемо поражение на каузата на здравия разум и на националния интерес утре.   Трябва да се борим открито и докрай за Европа и за света, ако искаме да спасим себе си и България!   Истанбулската конвенция е само един дял от водеща се вече десетилетия титанична битка за съдържанието и ориентацията на съвременната цивилизация. Белязалите цялата история сблъсъци между етноси, империи, модерни военно политически съюзи, сега са съпроводени, или припокрити, от амбицията да бъде разрушена отвътре самата основа на която се крепи и изгражда европейската, християнската, а до голяма степен и всяка човешка цивилизация. Имам предвид приоритета на обществения, публичния, националния интерес, над личните амбиции.   На терена на съперничества и сблъсъци между етнически традиции, религиозни вярвания, политико идеологически концепции, открити или прикрити материални интереси, бе въведена представата за една неограничена от нищо лична претенция и амбиция. Маскирана в одеждите на \"човешки права\" на основата на пола, тя настоява за приоритет пред всякакви разбирания и критерии за обществена оценка и интерес. С открито манифестираната цел, подчинила общественото на личното в областта на пола, да пренесе същия \"модел\" на отношения и в други области. Изпразвайки по същество от съдържание самото понятие за семейство, общество, нация, държава. Разбира се, под предлога за \"човешки права\".   Истанбулската конвенция, в която, както в множество подобни документи, има много положения на здрав разум, които всеки съвременник с добра воля подкрепя, чрез серия от маневри и разни допълнения, уреждащи приложението й, бе превърната в инструмент за налагане на посочената антисоциална тенденция.   Несъгласието на българското общество с истанбулската конвенция не е заради прокламираните в нея намерения за борба с насилието над жени, деца, въобще - над човека. Българското общество не е съгласно с тази конвенция, заради създадената възможност тя да бъде използвана като прикритие за осъществяване на античовешки, антисоциални и антибългарски цели.   От това дали ще успеем да направим да се чуе тревогата на българското общество от Европа и от света, ще зависи в най-голяма степен съдбата на днешната ни победа. Но ще зависи и съдбата и на Европа и на света.   Всяка стъпка по-нататък между българските държавни и обществени институции и тези на ЕС и на Съвета на Европа по повод истанбулската конвенция придобива огромна тяжест и отговорност. Дано българските представители имат куража и достойнството да говорят и действат с истинска отговорност пред България и Историята.  ", "date": "2018.07.31", "title": "Ако днес се задоволим с тази победа - утре ще загубим войната!"}
{"url": "http://epicenter.bg/article/-Dvama-mazhe-i-polovinka--gostuvat-v-Sveti-Vlas/160345/6/0", "text": "Авторския спектакъл на Николай Атанасов – Шуши със специалното участие на Георги Низамов – Низама, покорява обновения амфитеатър „Арена“ в 21 часа на 31 юли.   Двама отлични познавачи на твърдия алкохол и руската класика - Николай Атансов – Шуши и Георги Низамов – Низама, няма да изкривят представите за света в спектакъла „ Двама мъже и половинка.” Като добри познавачи на българската народопсихология, двамата актьори обещават да започнат представлението в жанра на така актуалния напоследък „stand up comedy” и ако не успеят да останат прави до края, ще го завършат като „Бохемска рапсодия”.   Обновения амфитеатър в Свети Влас почти всяка вечер е препълнен със стотици любители на изкуството. Култовият спектакъл „Жена ми се казва Борис“ събра стотици правостоящи, които се тълпяха, за да гледан Станимир Гъмов, Любо Нейков и плеяда звездни актьори – звездите от „Комиците“ Петьо Петков – Шайбата и Ернестина Шинова, Стефан Рядков, Диана Любенова и Жанина Дончева. Ето как изглеждаше амфитеатъра в Свети Влас снощи.", "date": "2018.07.31", "title": "„Двама мъже и половинка“ гостуват в Свети Влас"}
{"url": "http://epicenter.bg/article/Trite-kraga-na-Makron-za-reorganizatsiya-na-Evropa/160329/7/0", "text": "Френският президент Еманюел Макрон изложи своята позиция за бъдещата реорганизация на Европейския съюз и на Европа при посещението си в Португалия. Според него тази реорганизация за 10 до 15 години трябва да има \"три кръга\".   В ключовият кръг \"сърцето на двигателя\" ще бъде подсилената еврозона на Германия и Франция като стълб. Първият кръг ще бъде по-интегриран пазар на труда със силни социални права, дори и общо подсигуряване срещу безработицата.   Във втория кръг, според Макрон, биха били държавите-членки на Европейския съюз \"със силен единствен пазар, някъде между разширения ЕС и еврозоната\", които, ако искат да се развиват, могат да влязат в еврозоната с отделен бюджет, европейски валутен фонд и по-силно политическо управление. Във вторият кръг на тотално реформиран ЕС, покрай силния единен пазар, според Макрон, биха могли да се включат и военни, държавни и търговски политики на ЕС, които биха \"гарантирали истинската свобода на движение вътре в зоната\".   Най-широкият кръг би представлявал \"съюз на ценности, демократични принципи и икономически свободи\" някъде между ЕС и Съвета на Европа, който би бил по-малко интегриран и в който би имало място и за Русия и за Турция, но така, че тези държави да възприемат и стриктно да зачитат европейските демократични ценности.   \"В най-широкият кръг би могло да има място както за Русия, така и за Турция, които, дори и да не бъдат членове, трябва да имат близки договори за асоциация\", каза Макрон.   Лисабон е първата държава от обиколката на Макрон сред страните-членки на ЕС с цел да разясни и да получи подкрепа за своята идея за реорганизиран, икономически, политически и отбранително засилен съюз, с което окончателно биха се изгладили настоящите кризи и предизвикателства, включително и неизвестността и съмненията около поддържане на стратегическото съюзничество Европа - САЩ. Макрон не спомена влизането на нови държави в ЕС, но повтори позицията, че ЕС трябва първо да се укрепи, да възстанови реда, да предотврати кризите, които биха могли да го сполетят, преди да приеме нови членове от Западните Балкани. Френският президент подчерта през септември миналата година , че страните от Западните Балкани заради мира и стабилността в Европа трябва да станат членки на ЕС, но след като изцяло приемат \"законовите линии\" и демократични изисквания на съюза. Тогава той предупреди, че тези държави не трябва да се обръщат към Русия, Турция или \"авторитарни сили, които не зачитат европейските ценности\". /БГНЕС/МИА    ", "date": "2018.07.31", "title": "Трите кръга на Макрон за реорганизация на Европа"}
{"url": "http://epicenter.bg/article/Kobrata-i-Fyuri-ne-se-razbraha--Shte-ima-targ/160343/8/0", "text": "Промоутърите на Кубрат Пулев и братовчеда на Тайсън Фюри - Хю, не се договориха и Международната боксова федерация (IBF) насрочи търг за тяхна бъдеща среща. Резултатите от наддаването ще бъдат ясни на 9 август, а спечелилият ще има право да разпредели печалбата и да определи мястото на сблъсъка, пише сайтът    Пулев и Фюри ще излязат един срещу друг, за да определят основния претендент за титлата в тежка категория на IBF, която е притежание на шампиона Антъни Джошуа.    Пулев вече два пъти участва в такива търгове и ги печели. Джарел Милър и Дилиън Уайт обаче отказаха да се бият с българина на негова родна земя, каквото е желанието на Кобрата. Най-вероятно той отново ще настоява, при успех в наддаването, мачът да се проведе в България.    23-годишният Хю има 22 мача в кариерата си и само 1 загуба - от Джоузеф Паркър през 2017 г.   Кубрат е доста по-опитен и има 25 победи и 1 загуба - от Владимир Кличко през 2014 г. Ако Кобрата успее да преодолее Фюри, то той ще има втора възможност да се бие за титлата в тежка категория срещу Антъни Джошуа. През 2017 г. той трябваше да излезе срещу британеца в Лондон, но се оттегли заради контузия.", "date": "2018.07.31", "title": "Кобрата и Фюри не се разбраха. Ще има търг"}
{"url": "http://epicenter.bg/article/Operiraha-Darina-Pavlova-v-Rim/160375/10/100", "text": "Дарина Павлова се е подложила на операция в луксозна италианска клиника. Това стана ясно от постинг на най-популярната българска хайлайф вдовица в нейната официална Фейсбук страница.     \"Животът има много цветове. Понякога те са светли, а друг път тъмни. Но такъв е животът. Днес ме изписаха от болницата след операция. Все още съм малко изтощена и уморена, но вече се чувствам по-добре у дома.   Искам да благодаря на моето семейство и приятели, че са до мен, когато имам най-голяма нужда от тях. Благодаря ви за всички обаждания, съобщения, пожелания и любов, които ми показвате всеки ден.   Благодаря за цялата грижа, която получих - от медицинските сестри до удивителния лекарски екип. Преди всичко благодаря на Лаура и Джанлуиджи Рицо, които ме накараха да се чувствам като у дома в клиника @nuovavillaclaudia. Да бъда обичана от толкова много хора ми дава кураж и сила за бързо възстановяване. Отново благодаря на всички\", написа Дарина Павлова в понеделник вечерта.   Мадам Мулти не уточнява с какъв точно здравословен проблем се е сблъскала. Използваният от нея таг @nuovavillaclaudia свидетелства, че е била пациент на \"Нуова Вила Клаудия\" в италианската столица Рим. От описанието на луксозната частна клиника в нейната Фейсбук страница става ясно, че нейните лекари се занимават със здравен туризъм, превантивни грижи, хемодиализа, хирургия, гинекология и... естетична гинекология.   Източник: Дир.бг", "date": "2018.07.31", "title": "Оперираха Дарина Павлова в Рим"}
{"url": "http://epicenter.bg/article/Sultan-kebap-s-patladzhani/160403/9/25", "text": "\r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n   \r\n \r\n \r\n Патладжанът се реже на кубчета. Слага се в подсолена вода, след което се отцежда, за да не горчи. \r\n   \r\n Пилешкото месо се реже на кубчета, осолява се с кимион и черен пипер. \r\n Лукът и морковът се порцират. \r\n   \r\n В тенджерка се слага малко олио, в него се запържват патладжаните. Изваждат се и се слагат лука и морковите. Към тях се добавя пилешкото месо. Когато месото, лука и моркова са сготвени, се слага доматеното пюре, захарта, солта, кимиона и се оставя за още няколко минути на котлона. Прибавя се патладжана и се разбърква добре. \r\n \r\n  в подходящ съд се слагат маслото, олиото и подправките, добавя се брашното и се запържва. Внимателно се слага млякото и водата и се бърка, докато соса се сгъсти. Накрая се настъргва чесънът. Тавата, в която ще се пече кебапа, се маже с олио. Купичка се покрива с два листа кори за баница, пълни се с плънка и се завива от края. Купичката се обръща и получилата се топка се слага в тава. Това се повтаря три пъти. \r\n   \r\n След това кебапът се залива с бешамела. Отгоре се настъргва кашкавал. \r\n   \r\n Пече се на 200С градуса до златисто. \r\n", "date": "2018.07.31", "title": "Султан кебап с патладжани"}
{"url": "http://epicenter.bg/article/Stil-po-ispanski--Dreskodat-na-kralitsa-Letisiya-Ortis--Snimki-/160376/10/84", "text": "Тя не е толкова популярно име като първата дама на САЩ - Мелания Тръмп. Не попадна и в светлините на прожекторите по такъв начин, както се случи с президентa на Хърватия - Колинда, която за ден стана популярно и обичано лице в цял свят. Нейният образ не е толкова известен в световен мащаб, но на испанците тя е любимка. Името й е Летисия Ортис и е кралицата на Испания. Тя е съпруга на крал Фелипе VI.   На публичните си изяви тя винаги се появява с чар и усмивка. Фотоапаратът определено я обича, защото кралица Летисия е фотогенична дама и както и да я уловят папараците, то тя изглежда очарователна в своето сияние.   45-годишната дама винаги се е придържала към класическата елегантност. Тя носи рокли по тялото с дължина до коляното. Облича по-рядко дълги рокли - само за специални събития. Много често може да бъде видяна с дрескод -  костюми от две части - сако и панталон или сако и пола.   Цветовете, на които залага, са бежово, сиво и кафяво или пък - едноцветни ярко-червени, сини или цикламени рокли. Летисия носи дрехи на модни брандове като Zara и Mango. Нейният любим дизайнер за официални събития е Фелипе Варела.   Когато не е на официални събития, а на семейна разходка със съпруга си и децата си, Летисия има съвсем друг стил - ненатрапчив и дори обикновен. С дънки или панталон в комбинация с подходяща блуза й е най-удобно.   Летисия Ортис е родена на 15 септември 1972 г. в испанския град Овиедо в семейството на журналиста Хесус Хосе Ортис Алварес и медицинската сестра Мария де ла Палома Рокасолано Родригес. Летисия е най-голямото дете в семейството и има две по-малки сестри – Телма и Ерика.    Летисия има бакалавърска степен по Информация, дял на журналистиката, от Мадридския университет Комплутенсе, както и магистърска степен по Аудиовизуална журналистика в Института по журналистика. По време на обучението си Летисия Ортис работи във вестник „Ля Нуева Еспаня“, а след това – в „ABC“ и агенция „EFE“. По-късно работи и за вестник „Siglo XXI“, както и в канал „Bloomberg“, преди да се прехвърли в „CNN+“. През 2000 Летисия започва работа за испанската телевизия „TVE“. Тя е работила и за най-гледаната испанска новинарска тв - „Telediatio 2“.   Преди брака си с Фелипе VI красивата брюнетка се омъжва за Алонсо Гереро Перес – писател и преподавател по литература, който е и неин бивш учител. Сватбата е на 6 август 1998 г. Двамата обаче се развеждат скорострелно - една година по-късно, през1999 г.   Няколко години по-късно Летисия Ортис отново е влюбена. На 1 ноември 2003 г. от двореца официално обявяват годежа й с принца на Астуриас. Скоро след това тя се премества да живее в двореца Сарсуела, където пребивава до деня на сватбата. Сватбената церемония се състоя на 22 май 2004 г. в мадридската катедрала Санта Мария ла Реал де ла Алмудена, като бе предавана пряко по телевизията.   След церемонията Летисия Ортис приема титлата Принцеса на Астуриас и се премества в резиденцията на съпруга си. До момента Фелипе VI и Летисия имат две дъщери - на 13 г. и 11 г. Източник: woman.bg", "date": "2018.07.31", "title": "Стил по испански: Дрескодът на кралица Летисия Ортис (Снимки)"}
{"url": "http://epicenter.bg/article/keyt/160378/10/84", "text": "известна със своя . Нейните дрехи винаги са внимателно подбрани, за да подхождат на мястото и събитието, на което присъства. През последната година  на  не е изневерила на добрия си усет за хубави дрехи, независимо дали става въпрос за спортни и ежедневни облекла или за по-скъпи дизайнерски и елегантни тоалети. Истината е, че тайната ѝ не е в скъпите дрехи и бижута, а в умението да съчетава тоалетите си, така че да използва максимално гардероба си, пише Дарик. На градинско парти в Берлин, по случай рождения ден на кралицата, Кейт събра погледите с червена рокля Alexander McQueen, сандали Prada Scalloped и обеци Simone Rocha Red PVC.   По време на церемония от честването на Remembrance Sunday през ноември 2017 година Кейт се появи с палто Dolce & Gabbana и клъч Emmy London. На конно състезание през юни 2017 година от програмата на Royal Ascot Кейт се появи с рокля Alexander McQueen, клъч Loeffler Randal.   На вечерното телевизионно шоу Royal variety performance през ноември 2017 година Кейт се появи облечена с прелестна синя рокля от Jenny Packham.   На гала вечеря през март 2017 година в Париж Кейт заложи отново на прелестна рокля и клъч от Jenny Packham. На официална визита в Люксембург през месец май 2017 година Кейт се появи с рокля-палто от Emilia Wickstead и обеци Kiki McDonough, чиято обща цена бе в размер на 6 022 долара.   По време на вечерен прием през март 2017 година в Париж, херцогинята се появи с поръчкова черна дълга рокля на Alexander McQueen и обувки Gianvito Rossi.   На церемонията по връчването на наградите на БАФТА (Британска академия за филмово и телевизионно изкуство) през февруари 2017 година, Кейт заложи на рокля и дамски клъч от Alexander McQueen.   На сватбата на сестра си Пипа Мидълтън през месец май 2017 година Кейт се появи с рокля Alexander McQueen, шапка Jane Taylor и обеци Kiki McDonough.   През март 2017 в Париж Кейт заложи на най-скъпата си комбинация - рокля и дамска чанта от Chanel и обеци Cartier.      ", "date": "2018.07.31", "title": "Топ 10 на най-скъпите тоалети на Кейт Мидълтън (Снимки, Видео)"}
{"url": "http://epicenter.bg/article/Lyubo-Kirov-pee-na-edna-stsena-s-Rafi-i-Svilen-ot--Ostava-/160379/10/0", "text": "За поредна година Любо Киров поднесе незабравим концерт за своята публика в Hacienda Beach. Големият български музикант успя да препълни малкия плаж на Лозенец по време на своето участие. Стотици пяха и танцуваха заедно със специалната звезда на вечерта.   Феновете се забавляваха с големите хитове на бившия вокал на група „Те“, а аплодисментите не спираха през цялата нощ. Любо изпълни парчета от третият му самостоятелен албум „Както преди“, както и ремикси на по-известните си сингли.   Концертът доведе в морското заведение и неговите колеги Рафи и Свилен от „Остава“. Изпълнителят веднага ги покани на сцената и музикантите заоформиха истинско трио. Музикалната интерпретация ще се запомни с бисовете, които доказаха, че все още има голям интерес към качествената българска музика.   Лятото в Hacienda Beach продължава с пълна сила. На 16 август Графа ще има свой самостоятелен концерт на сцената в Лозенец. На 21 август любителите на черната музика ги очаква ексклузивното клубно участие на „Ъпсурт“.  ", "date": "2018.07.31", "title": "Любо Киров пее на една сцена с Рафи и Свилен от „Остава“"}
{"url": "http://epicenter.bg/article/Saprugat-na-pochinalata-rodilka--Ubiha-ya--Otide-si-napalno-zdrava-/160333/2/0", "text": "\r\n \r\n Бебето й все още е в кома. \r\n По данни на близките й обаче - ден преди операцията медицинските прегледи показали, че е напълно здрава. \r\n 38-годишната Маргарита трябвало да роди първото си дете – момченце, във Втора база на Университетската болница. \r\n Ден преди плановото секцио медицинските прегледи показали, че е напълно здрава, разказват близките й. Въпреки това малко след предполагаемото начало на операцията лекарите им казали, че се борят за живота на жената, а бебето било в кома заради задушаване.  \r\n   \r\n В очакване на първородния си син, Владислав и Маргарита се оженили миналата седмица. „Четири дни преди фаталната дата подписахме граждански брак, има медицинско свидетелство, че е напълно здрава”, разказва Владислав Якимов. Ден преди операцията го потвърдили прегледите в болницата. \r\n   \r\n На 26 юли в 09:00 часа сутринта близките се събрали да чакат раждането. „Докато чакахме, лекарите излязоха да кажат на останалите хора, че трябва да изчакат, защото има операция секцио, при която има проблем с упойката. \r\n В 10 без 10 група лекари извадиха детето ми на ръце, тичайки с изкуствено дишане. Детето ми се е задушило, ако това не е лекарска грешка, тогава е убийство. Страх ме е да го кръстя, още не е записан… прогнози никакви, ако оживее – ще е увреден”, заявява Владислав. \r\n   \r\n Лекарите завели близките да видят какво се случва с бебето, а през това време носилката с Маргарита била готова да я закара в интензивното отделение. \r\n „Казаха, че там е издъхнала, а това не е вярно, защото, когато минаваше покрай нас носилката, майка я докосна и тя беше студена. Ние не видяхме никъде кислородна маска, докато уж се бореха за живота ”, разказва Владислав. \r\n   \r\n „Жена ми цял живот е с ниско кръвно, а я изкараха, че е имала хипертония. И не е починала в интензивното, а още тук”, заяви той.    „Опитват се да покрият всичко, защото, ако тук умре човек, скандалът е голям. Тук се раждат хора. В интензивното умират”, заяви той.   „Детенцето е в кома. Ако се събуди, ще бъде увредено. Имам нужда от всякаква помощ”, каза през сълзи Якимов.   \r\n Той заяви, че вече има нужните документи, с които да поведе битка в съда. Той не пожела да разкрие какво знае за причините за случилото се, но беше категоричен, че жена му била напълно здрава.   \r\n   \r\n „Потвърждаваме за такъв случай. Съболезнования на близките. Веднага е назначена аутопсия, няма до момента жалба от близките. Борили са се едни от най-опитните реаниматори, но не са успели”, заяви пред Нова телевизия Момчил Цветков, пиар на УМБАЛ „Д-р Георги Странски” в Плевен. \r\n Прокуратурата в Плевен е образувала досъдебно производство по случая. „Ще бъдат събрани доказателства за евентуално причиняване на смърт по непредпазливост на лекарите, които са били длъжни да извършат медицинските действия. Това не е нормален изход от едно раждане и затова ще има проверка”, заяви Ваня Савова, административен ръководител на Окръжната прокуратура в Плевен. \r\n", "date": "2018.07.31", "title": "Съпругът на починалата родилка: Убиха я! Отиде си напълно здрава!"}
{"url": "http://epicenter.bg/article/Maykata-na-pochinalata-rodilka--Sigurni-sme--che-stava-vapros-za-lekarska-greshka/160334/2/0", "text": "  Смъртта е настъпила в 9.30 часа. Детето го изнесоха в 9.50 часа - било без кислород, майката е била починала. Когато минаха покрай нас, му даваха изкуствено дишане с една помпичка, каза бащата на починалата жена – Петър Петров.   Когато минаха покрай мен, пипнах дъщеря ми по ръцете и краката – бяха студени. Казах на лекарите \"Дайте си ми детето, то е умряло\". Дъщеря ми е умряла още там, на масата, а не в реанимацията, каза Веска Петрова. Бащата е категоричен, че дъщеря му никога не е боледувала сериозно. Никога не е имала проблем с упойките, нито пък е имала високо кръвно, както казват. Тя си отиде здрава и права, заяви майката на Маргарита.   \"Анестезиоложката е някаква баба, въобще й нямам доверие\" - това бяха последните думи на дъщеря ми, посочи Веска Петрова. Родителите на починалата родилка са категорични, че ще изискат записите от камерите. Ще предявим граждански иск. Това е убийство, подчерта майката на Маргарита.   В тази болница не си вършат работата както трябва. Убиха жива и здрава жена, бебето го изнесоха в критично състояние. Нямам думи, заяви бащата на починалата родилка.    Майката на Маргарита разказа, че за раждането със секцио е бил избран лекарски екип и са били платени 900 лв.   От пресцентъра на болницата \"Д-р Георги Странски\" в Плевен съобщиха, че веднага е образувана проверка, направена е аутопсия. Проверка правят и РЗИ и Медицинския одит.  Д-р Момчил Цветков каза, че все още не може да се каже какви са причините за смъртта. \"Всичко е спазено, един от най-опитните ни анестезиолози е участвал в този случай. За момента не знаем какво е станало, може да е станало нещо изведнъж. По принцип това, което се е случило, е неочаквано и не е практика да се случва\", обясни д-р Цветков. Той каза още, че му е било обяснено, че родилката е починала в реанимацията. \"Целият този случай ще бъде разнищен, обещаваме да бъде проверено\", категорични са от болницата. ", "date": "2018.07.31", "title": "Майката на починалата родилка: Сигурни сме, че става въпрос за лекарска грешка"}
{"url": "http://epicenter.bg/article/Rumyana-Kolarova-Borisov-poluchi-svoyata-politicheska-aura/160337/2/0", "text": "  ,,В казуса с майките на деца с увреждания е необходимо да се потърси едно системно и европейско решение. Големият проблем е, че когато вие дадете някакви гаранции на определена социална група хора, ще се появи нова група хора, които ще поискат други неща'', каза още Коларова. Според нея управляващите от ГЕРБ печелят стабилност на правителството в коалиция с патриотите.   Нейният събеседник в студиото – социологът Кольо Колев – сподели, че най-големият проблем на държавата ни е липсата на институционалност. ,,Премиерът трябва да реши едва ли не всичко. Всички тези неща показват, че липсват всякакви институции. Разчита се на едноличната воля на някой силен. Именно това е големият проблем. Делата се решават сякаш интуитивно'', посочи социологът.   По отношение на хората с увреждания Колев коментира, че когато не се решават такива проблеми, е нормално да се натрупва социално напрежение, но в никакъв случай не вижда заговор за свалянето на правителството.   ,,Скандали има непрекъснато. Естествено, този парламентарен сезон започна със скандали и завърши със скандали. Очаквам някой от властта да бъде принесен в жертва, за да се тушира напрежението'', допълни още той. По думите му управлението изглежда стабилно, но това е само привидно. ,,Очаквам нова политическа криза наесен, поради което считам, че това правителство няма да изкара пълния си мандат'', завърши Колев.", "date": "2018.07.31", "title": "Румяна Коларова: Борисов получи своята политическа аура"}
{"url": "http://epicenter.bg/article/Arman-Babikyan--Dve-neshta-davame-na-upravlyavashtite---parite-i-doverieto/160338/2/0", "text": "\r\n \r\n Политологът Армян Бабикян добави, че две неща даваме на управляващите – парите и доверието. \"Едното очевидно е изгубено, а парите си ги взимат.” \r\n   \r\n Арман Бабикян подчерта, че хората нямат вече доверие в държавните институции и това е причината тук отново да се появяват съмнения умишлен ли е пожара. Той на шега написа в своите социални мрежи, че се „търси подходящ клошар“, за да се прехвърли вината върху него, визирайки делото за пожара в Тютюневите складове в Пловдив. \r\n   \r\n Бабикян коментира и промяната на мнението на зам.-кмета Тодор Чобанов относно пожара в „Царските конюшни”: \"Имало е телефонно обаждане отгоре, което е накарало Чобанов да се откаже от думите си. Ние сме държава, в която с едно обаждане се постига всичко\". \r\n   \r\n Припомняме, че Тодор Чобанов публично обвини министър Боил Банов, че не е направил нужното, за да предотврати палежа на Царските конюшни. \r\n   \r\n Междувременно стана ясно, че 12-етажна сграда е трябвало да бъде построена върху терена на т.нар. „Царски конюшни“ в София, където в събота срещу неделя горя голям пожар. Собственикът на терена „Евротрансбилд” ЕООД с управител Янко Иванов е подал през декември 2016 година три проекта за строителство, но през май 2017 година и трите искания са получили отказ от главния архитект на София Здравко Здравков и строителството е предотвратено. \r\n   \r\n От СДВР обявиха, че след първия оглед на опожарените помещения, на тавана на „Царските конюшни“, откъдето е тръгнал огъня, не е открита електрическа инсталация и версията за умишлен палеж остава. Собственици на опожарените сгради са МВР и акционерно дружество „Промишлена енергетика” Варна, съобщи кметът на столичния район Оборище Васил Цолов. Съгласно градоустройствения план на София - „Царските конюшни“ могат само да се възстановяват във вида, в който са и да се отдават под наем, но на терена не може да се строи. Въпреки това има заявени намерения за строеж, коментира още районният кмет. \r\n", "date": "2018.07.31", "title": "Арман Бабикян: Две неща даваме на управляващите – парите и доверието"}
{"url": "http://epicenter.bg/article/Skandal-v-tv-efira--Karolev-kam-Zelenite--Piyte-sega-edna-studena-voda--posle-shte-piete-oshte-edna--/160339/2/0", "text": "Активистът на \"Зелените\" Петко Ковачев и икономистът Владимир Каролев коментираха пред Нова телевизия решението на Върховния административен съд, който на първа инстанция отмени промените в Плана за управление на Пирин, които бяха приети от Министерски съвет.   Според Ковачев, правителството е направило същата грешка, която преди време направи МОСВ - довери се не на правото, а на интереса. „За втори път ВАС посочи, че държавата не си върши работата и ще си понесе отговорността - да пусне процедурите за екологична оценка и оценка на въздействието върху околната среда, незаконността на строителството на нови писти и незаконността на новите водохващания”, каза той.       Владимир Каролев, уточни, че ставало въпрос само за част от водохващанията. „Много съм доволен от това решение”, заяви от своя страна Каролев. Той обяви за „измишльотини” това, че щяло да се строи на 48% от територията на парк \"Пирин\".   „Има 64 решения на ВАС, че тези хора, които сега водят дело за плана за управление на Пирин...   Хващам се на бас, че на петчленка във ВАС ще падне”, разпали се Каролев, според когото и от ЕК казали, че няма нарушение на европейски регламент.   „Отричам това определение, вие отричате 64 съдебни решения\", довърши Каролев.   „Министър Димов просто трябваше да направи преценка т.е. да има процедура дали да има екооценка на плана за управление на Пирин, а той отказа да го стори”, каза Петко Ковачев.   Проведената на висок тон и с много прекъсвания дискусия приключи с думите на Каролев: „Пийте сега една студена вода, че ще пиете още една като излезе решението на ВАС”.  ", "date": "2018.07.31", "title": "Скандал в тв ефира! Каролев към Зелените: Пийте сега една студена вода, после ще пиете още една! "}
{"url": "http://epicenter.bg/article/Zhatvata-v-Dobrichko-zavarshva-s-rekolta-ot-648-930-tona-zarno/160340/2/0", "text": "Добричка област е лидер в производството на пшеница в страната като през миналата стопанска година, смятана за рекордна в последното десетилетие, добитото зърно достигна 725 000 тона. Средният добив това лято е по-нисък - 541 килограма, при 598 килограма година по-рано. Земеделските стопани в Каварна и Балчик през тазгодишната кампания произведоха най-много зърно от декар - съответно по 585 и 579 килограма. Най-нисък е добивът в община Крушари - 450 килограма, посочват от областната дирекция \"Земеделие\". Произведеното зърно в Добричкия регион надхвърли 634 092 тона, съобщават от областната дирекция \"Земеделие\" пред края на жътвената кампания. Реколтата е прибрана в близо 95.8 на сто в масивите с пшеница. През миналата стопанска година, смятана за рекордна в производството на зърно за последните десетина години в Добричка област,земеделските стопани прибраха в складовете 725 000 тона пшеница. През това лято средният добив в региона е по-нисък - 541 килограма при 598 килограма през миналата кампания. Най-много зърно досега е добито в землището на Каварна - по 585 килограма, и на Балчик - по 579 килограма от декар, посочват от областната дирекция. Най-слаба е реколтата - 450 килограма от декар, в община Крушари, където заедно с град Добрич жътвата е приключила. През тазгодишната кампания близо 670 комбайна прибираха реколтата в над 1 200 000 декара.", "date": "2018.07.31", "title": "Жътвата в Добричко завършва с реколта от 648 930 тона зърно"}
{"url": "http://epicenter.bg/article/Zelenite-za-Valeri-Simeonovo7-Toy-e-zhalta-mediya--shte-mu-napravim-obuchitelen-kurs/160341/2/0", "text": "„Мислим да направим едно обучително посещение на вицепремиера Валери Симеонов на Байкушевата мура, която не е в резерват. След като имаме толкова необразован и толкова ненаясно с живота вицепремиер – нещата не стоят добре”, каза Андрей Ковачев, съпредседател на „Зелените”, в студиото на бТВ. По думите му в борбата на Симеонов за застрояването на Пирин, той стигнал до „някакви безумни неща”. „Беше казал, че нямало вековни гори извън резерватите”, припомни Ковачев. Вчера тричленен състав на Върховния административен съд отмени промените в Плана за управление на Пирин, които бяха приети от Министерския съвет. Вицепремиерът Симеонов обяви, че не е изненадан от решението, но ще го обжалва. „Нямат аргументи по същество, затова са им виновни съдиите”, посочи Ковачев. „Протестиращите сега са изненадани, че нашият съд взе решение съгласно законите на страната, защото сме свикнали да няма законност. Явно има светлина в тунела, но жълтите медии започнаха да атакуват съдиите”, каза Ковачев. Той определи вицепремиерът Симеонов също на „жълта медия”. „Крайно време е министерството да започне да спазва закона и да бъде Министерство на околната среда, а не срещу околната среда и министерство на далаверите”, категоричен е Ковачев.   Друг от активистите на \"Зелените\" - Петко Ковачев, заяви пред Нова телевизия, че правителството е направило същата грешка, която преди време направи МОСВ - довери се не на правото, а на интереса. За втори път ВАС посочи, че държавата не си върши работата и ще си понесе отговорността - да пусне процедурите за екологична оценка и оценка на въздействието върху околната среда, незаконността на строителството на нови писти и незаконността на новите водохващания. Ковачев имаше предвид, че водохващанията ще бъдат за нуждите за оръдията на правене на изкуствен сняг, което призна и бившият съветник на бившия икономически министър Божидар Лукарски - Владимир Каролев, който уточни, че ставало въпрос за част от водохващанията. Екоактивистът заяви, че \"Юлен\" плаща около 16 000 лева за вода за оръдията за сняг, което е 10 пъти по-малко, отколкото гражданите плащат за черпене на вода от кладенец, даже не от ВиК. Много съм доволен от това решение, добави Каролев. Той обяви за \"измишльотини\" това, че щяло да се строи на 48% от територията на парк \"Пирин\". Има 64 решения на ВАС, че тези хора, които сега водят дело за плана за управление на Пирин. Хващам се на бас, че на петчленка във ВАС ще падне, разпали се Каролев, според когото и от ЕК казали (бел. ред. - комисар Кармену Вела), че няма нарушение на европейски регламент. Отричам това определение, вие отричате 64 съдебни решения, довърши Каролев. Министър Димов просто трябваше да направи преценка т.е. да има процедура дали да има екооценка на плана за управление на Пирин, а той отказа да го стори, каза Петко Ковачев. Една екооценка струва 10 000 лева, а Димов и Валери Симеонов изхарчиха няколко пъти повече да убеждават света за глупости, добави Ковачев, визирайки срещите на двамата с ЮНЕСКО - в Париж и Бахрейн.", "date": "2018.07.31", "title": "Зелените за Валери Симеонов: Той е жълта медия, ще му направим обучение край Байкушевата мура"}
{"url": "http://epicenter.bg/article/Ombudsmanat-i-mayki-na-detsa-s-uvrezhdaniya-vlyazoha-na-pregovori-s-Borisov/160342/2/0", "text": "Майки от палатковия лагер пред парламента, омбудсманът и Адриана Стоименова от Национално представените организации на и за хора с увреждания влязоха на среща с премиера Бойко Борисов, предаде БГНЕС.   На влизане родителите на деца с увреждания казаха, че нямат конкретни очаквания от срещата, но се надяват най-накрая дългоочакваната реформа да започне.   „Очакваме да тръгнем някаква реформа, очакваме и оставката на Адриана Стоименова – зам.-председател на Националния съвет за интеграция на хората с увреждания, заяви Вера Иванова, която е една от протестиращите майки. Тя беше категорична, че няма как да сближат позициите със Стоименова, защото тя е разпространила много клевети срещу майките на деца с увреждания. Самата Стоименова отказа да коментира исканата й оставка.   Протестиращите майки смятат, че ако няма хора като нея в съвета, реформата би могла да се случи, а вчера изпратиха и писмо до премиера като посочиха откъде да дойдат средствата за реформата, а именно от олигарсите, корупцията, горивата. Иванова подчерта,че продължават с протестите и пред палатката вече са поставили брояч, който отброява времето до 1 октомври когато протестиращите са дали срок на държавата да направи реформата.   Майката добави още, че настояват да се приемат трите законопроекта, а не всички те да са събрани в един, защото трите поотделно дават комплексно решение на проблемите на хората с увреждания.   Омбудсманът Мая Манолова обясни,че идва на срещата, за да свърши работата си на медиатор между гражданите и властта. „Протестиращите майки и хора с увреждания имат конкретни искания. Много се надявам властта да разбере, че те не искат малко повече пари, а реформа, която тя трябва да се случи през законите, които в момента се подготвят. Това което предлага социалното министерство, е малко повече пари, които отново ще се раздават на калпак. Но само това не е достатъчно. Надявам се да има воля да се чуят проблемите и стъпките на реформата да започнат от 1 януари“, заяви Манолова.   Тя каза още, че хората с увреждания са наясно, че нещата не могат да се случат на мига, но те искат да видят воля от страна на държавата и поставянето на началото на нова система, която да сложи край на кранчето, с което се източваше системата досега. ", "date": "2018.07.31", "title": "Омбудсманът и майки на деца с увреждания влязоха на преговори с Борисов"}
{"url": "http://epicenter.bg/article/Otvoreno-pismo-do-premiera--Uvolnete-Moskovski--za-da-spasite-Bosiya/160348/2/0", "text": "Премиерът Бойко Борисов да уволни министъра на транспорта Ивайло Московски, за да спаси живота на обявилия гладна стачка Николай Колев - Босия.   За това настояват в отворено писмо до министър-председателя от Инициативния комитет #ЖИВОТЗАБОСИЯ.   В текста се казва:   Повече от месец и половина Николай Колев - Босия гладува. Начинът, по който функционира и се разпусна във ваканция анкетната комисия, демонстрира ясно, че институциите не работят.   Вие знаете причините за неговата драстична гладна стачка, но ще Ви ги припомним, за да не попитате отново какви са те.   Босия протестира срещу корупцията във България, и в частност срещу проявите ѝ в Министерството на транспорта. Продажбата на шофьорски книжки в България става причина за смъртта на хиляди граждани по пътищата на страната. Именно това е причината за гладната стачка, която този път може да доведе до смъртта на Николай Колев!   Уважаеми г-н Министър-председател,   най-малкото, което можете да направите за запазване на реномето и властта си, е да поискате оставката на своя транспортен министър Ивайло Московски. Припомняме Ви, че тази оставка е първото искане на Николай Колев-Босия.   Уважаеми г-н Министър-председател,   Вие не желаете цялата отговорност за вече почти неминуемата гибел на възрастния човек да падне върху Вас. Имате си достатъчно други грижи.   Нужно ли е да Ви припомняме събитията от февруари - март 2013 г., когато сметнахте за необходимо да подадете собствената си оставка, заради смъртта на Пламен Горанов и на други граждани, които тогава загинаха заради непоносимия климат, създаден от управлението Ви? Смятате ли за необходимо да умре още един човек, за да прецените ситуацията правилно?   Длъжни сме да споменем, че и в момента Босия не гладува сам. Точно както Пламен Горанов не беше единственият самозапалил се преди пет години.   Уважаеми г-н Министър-председател,   няма смисъл да Ви говорим за човешката и морална отговорност. Вие разбирате единствено езика на политическата реалност и само на него се обръщаме към Вас. Българските медии са във Ваши ръце и в ръцете на успелия млад мъж, който твърди, че не ги контролира, така че от тяхната реакция явно не се боите.   Но чуждестранните медии в никакъв случай няма да Ви оставят на мира, ако допуснете безразличието на Ивайло Московски да доведе до смъртта на дисидент, когото даже и комунистите не са убили!   Уважаеми г-н Министър-председател,   досега винаги сте имали инстинкт за оцеляване. Проявете го още веднъж. Уволнете министъра на транспорта Ивайло Московски.   Докажете, че сте научили какво означава политическа отговорност и дайте шанс на Босия да живее!   ИНИЦИАТИВЕН КОМИТЕТ „#ЖИВОТЗАБОСИЯ“  ", "date": "2018.07.31", "title": "Отворено писмо до премиера: Уволнете Московски, за да спасите Босия"}
{"url": "http://epicenter.bg/article/Narodnoto-sabranie-e-prielo-92-zakona-i-77-resheniya-ot-nachaloto-na-godinata/160349/2/48", "text": "От началото на годината 44-тото Народно събрание е приело 92 закона и 77 решения. Това сочи справка, подготвена от парламентарния пресцентър и дирекция „Пленарни заседания, парламентарен контрол и финални текстове“ на Народното събрание.   От 1 януари до 26 юли 2018 г. в Народното събрание са постъпили 115 законопроекта, като 69 от тях са внесени от народни представители. Предложените проекти на решения са 113, от които 95 са на депутати, внесен е и един проект за декларация.   От началото на годината 44-тото Народно събрание е провело 83 пленарни заседания, три от които извънредни. От 1 януари до 26 юли 2018 г. в Народното събрание са постъпили 996 въпроса и 46 питания на народни представители. Били са проведени разисквания по седем питания, по два вота на недоверие на Министерския съвет и са осъществени седем изслушвания. Отговори са получени на 869 от зададените 996 въпроса на народни представители и на 35 от 46 питания. От началото на годината парламентарен контрол е провеждан в 25 пленарни заседания. За осъществяване на контролната функция на Народното събрание са използвани 100 часа и 51 минути.   На най-много въпроси и питания от началото на годината са отговорили министърът на финансите Владислав Горанов – 123, министърът на регионалното развитие и благоустройството Николай Нанков – 119, министърът на земеделието, храните и горите Румен Порожанов – 106, министърът на вътрешните работи Валентин Радев – 100, министърът на здравеопазването Кирил Ананиев – 98, министърът на околната среда и водите Нено Димов – 57, министърът на образованието и науката Красимир Вълчев – 55, министърът на труда и социалната политика Бисер Петков – 45, заместник министър-председателят по обществения ред и сигурността и министър на отбраната Красимир Каракачанов – 26, министърът на културата Боил Банов – 26 и т.н.   Най-много въпроси и питания са отправили народните представители Георги Гьоков – 74, Георги Стоилов – 70, Иван Димов Иванов – 67, Иван Валентинов Иванов – 43, Георги Йорданов – 40, Любомир Бонев – 40, Илиян Тимчев – 34, Кристина Сидорова – 34, Светла Бъчварова – 34, Надя Клисурска-Жекова – 31 и т.н.   Четвърта сесия   През четвъртата си сесия 44-тото Народно събрание е приело 43 закона и 51 решения. Парламентът е имал 43 редовни и две извънредни пленарни заседания.  В  периода от 16 април до 26 юли 2018 г. са внесени 73 законопроекта, като 47 от тях са на народни представители. Постъпили са 71 проекта за решения, от тях 59 са от депутати. Използваното време за осъществяване на контролната функция на парламента през четвъртата сесия е 50 часа и 28 минути, като парламентарният контрол е провеждан в 13 пленарни заседания.   В Народното събрание от 16 април до 26 юли 2018 г. са постъпили 392 въпроса и 17 питания. В този период е имало шест изслушвания, три разисквания по питане и един вот на недоверие на Министерския съвет. Проведени са разисквания по питания за политиката за интеграция на хората с увреждания, за Националната здравна карта на Република България и за политиката на правителството по въпросите на миграцията в България и Европа.   За периода от 16 април до 26 юли 2018 г. членовете на правителството са отговорили на 300 въпроса и 11 питания. На най-много въпроси и питания са отговорили министърът на земеделието, храните и горите Румен Порожанов – 62, министърът на здравеопазването Кирил Ананиев – 32, министърът на вътрешните работи Валентин Радев – 32, министърът на регионалното развитие и благоустройството Николай Нанков – 29, министърът на образованието и науката Красимир Вълчев – 26, министърът на труда и социалната политика Бисер Петков – 20, министърът на околната среда и водите Нено Димов – 20, министърът на финансите Владислав Горанов – 14, министърът на транспорта, информационните технологии и съобщенията Ивайло Московски - 12, министърът на културата Боил Банов – 12 и т.н.   Най-много въпроси и питания са отправили народните представители Георги Гьоков – 35, Георги Стоилов – 32, Иван Димов Иванов – 29, Георги Йорданов и Кристина Сидорова – 18, Илиян Тимчев – 16, Любомир Бонев – 15, Анелия Клисарова, Иван Валентинов Иванов и Светла Бъчварова – 14. От народни представители от ПГ „БСП за България“ са внесени най-много въпроси и питания – 324 въпроса и 13 питания. От ПГ „Обединени патриоти“ са отправили 34 въпроса и едно питане, от ПГ на ПП ГЕРБ – 16 въпроса и 3 питания, от ПГ на ДПС – 8 въпроса и от ПГ на ПП ВОЛЯ – 7 въпроса.", "date": "2018.07.31", "title": "Народното събрание е приело 92 закона и 77 решения от началото на годината"}
{"url": "http://epicenter.bg/article/Letni-buri-na-mesta-i-v-posledniya-den-na-yuli/160351/2/0", "text": "Юли си отива с дъжд и гръмотевици. В последния ден от месеца ще има и условия за градушки, според прогнозата на НИМХ.   Максималните температури ще са между 26 и 31, в София около 26 градуса.   Над Черноморието ще бъде предимно слънчево. В следобедните часове ще има временни увеличения на облачността и на отделни места, главно по северното крайбрежие, ще превали и прегърми. Ще духа слаб до умерен вятър от север-североизток. Максималните температури на брега ще са до 30 градуса, а сред вълните от 1-2 бала до 26 градуса.   Над планините също ще се развива купесто-дъждовна облачност и ще има летни бури. Ще духа до умерен североизточен вятър. Максималната температура на височина 1200 метра ще е около 21, на 2000 метра - около 16 градуса.", "date": "2018.07.31", "title": "Летни бури на места и в последния ден на юли"}
{"url": "http://epicenter.bg/article/Boil-Banov--Sled-15-avgust-shte-se-reshi-statutat-na--Tsarskite-konyushni-/160353/2/0", "text": "„След 15 август ще бъде решено какъв е статутът на „Царските конюшни”, каза министърът на културата Боил Банов, след като подписа споразумение за разширяване присъствието на културата, изкуствата и културното наследство в образованието.   По думите му подписването на това споразумение е изключително важно, защото ако децата се образоват и възпитават от най-ранна възраст в култура, то такива палежи като този на „Царските конюшни” няма да има.   „Именно децата ще закупуват такива имоти и ще се грижат за тях. Трябва да започнем да ги учим що е то културно наследство, колко е важно за съществуването ни и бъдещето”, каза Банов, цитиран от БТВ.   „Към този момент „Царските конюшни” са под закрилата на Закона за културното наследство. Именно тя ще даде статута на културна ценност, а този статут сам по себе си е едно отношение на държавата към културни обекти. Той няма да промени границите и режимите”, каза министърът.   На въпрос какъв ще бъде статутът на конюшните, Банов каза, че вероятно ще бъде от национално значение. „Това е високо значение с високи охранителни мерки”, подчерта той.   По повод собствеността на сградите Банов коментира, че тя е много объркана във времето. „Толкова е отдавана, преотдавана на различни собственици, на учреждения. Някои не са си вадили актове, други са. Тази намеса на тези агресивни собственици, които разделиха земята от имотите, също допълнително усложнява нещата”, обясни Банов.", "date": "2018.07.31", "title": "Боил Банов: След 15 август ще се реши статутът на „Царските конюшни”"}
{"url": "http://epicenter.bg/article/Veche-mozhem-da-proveryavame-kak-administratsiite-boravyat-s-lichnite-ni-danni/160355/2/0", "text": "Вече можем да проверяваме как администрациите боравят с личните ни данни. За целта е необходим или код от НОИ, или електронен подпис, а проверката става през сайта на Държавната агенция „Електронно управление“.   От известно време част от документите в системата на администрацията станаха електронни, но това повдигна и въпроса как администрациите боравят с тези данни. Заместник-председателят на „Електронно управление“ Александър Йоловски обясни пред БНР:   „Проверявайте своите данни и ако забележите нередност – сигнализирайте нас и съответните ведомства. Всеки един достъп до данни се записва надлежно, така че има проследяема следа кой държавен служител какви данни достъпва във всеки един момент. Ако някой открие злоупотреба с данни, без да има реално заявена услуга от гражданин, трябва да се сигнализира ведомството, което предоставя услугата“.   Неофициално, от агенцията „Електронно управление“ признават, че срещу изграждане на системата за проверка има съпротива от общините. Те често казвали, че за присъединяването на регистрите или за IT поддръжка трябват пари. Статистиката също подкрепя тенденцията от 265 общини в България, 51 предлагат електронни услуги, а 214 не. Но, тенденцията, според Александър Йоловски от агенцията „Електронно управление“ е точно обратната и трябва да се свиква, защото системата ще бъде надграждана:   „Процесът е бавен. Говорим за смяна на целия начин, по който работи не само администрацията, но и частни съдебни изпълнители, фирмите, които предоставят бързи кредити и мобилните оператори. Всички те имат право на достъп до определени данни на физическите лица и този достъп може да бъде извършван контролирано през средата за междурегистров обмен.“   „Това са хиляди спестени хартии“, казват от агенцията „Електронно управление“ като показват една друга статистика. През портала може да се види, че по електронен път, само за ден, Агенция за социално подпомагане е потърсила данни за постоянните адреси на 8697 души. За седмица запитванията са близо 60 000, а за месец - 70 000. Първенец по търсения на данни за гражданите е Агенция \"Митници\", която е направила близо 90 000 запитвания към регистъра за задълженията към митническата администрация. Тук - таме се прокрадват и общини, като Плевен, Троян и Габрово, които правят електронни запитвания към електронния регистър на превозните средства, имотния регистър или пенсионерите. Но единичните запитвания, според запознати от агенцията „Електронно управление“ са по-скоро, за да се тества системата. И няма да е изненада, ако тези общини пуснат електронно тези услуги. Поради този интерес е важна обаче и сигурността.   Заместник-председателят на „Електронно управление“ Александър Йоловски казва: „Така нареченото „хакване“ е много чест аргумент срещу електронното управление. Няма 100% защитена система, но от друга страна прилагаме една стриктна система, която следи стриктно всеки достъп до данните.“   Освен от държавните институции, гражданите ще могат да искат и информация дори и как ДАНС използва личните им данни. Възможността е записана като промяна в Закона за ДАНС. Искането обаче ще се подава от националното звено \"Лични данни\", а то може да откаже представянето на информация, ако прецени, че искането е прекомерно или засга националната сигурност. Предложените от кабинета промени обаче ще изчакат есенната сесия на парламента, за да бъдат разгледани и приети.", "date": "2018.07.31", "title": "Вече можем да проверяваме как администрациите боравят с личните ни данни"}
{"url": "http://epicenter.bg/article/Nad-400-uchastnitsi-se-vklyuchvat-v-Mezhdunarodniya-folkloren-festival-vav-Varna/160358/2/0", "text": "12 концерта на открити сцени с над 400 участници от девет държави - Коста Рика, Грузия, Турция, Словакия, Сърбия, Венецуела, Ирландия, Русия и България, са включени в XXVII издание на Международния фолклорен фестивал, който ще се проведе във Варна от 31-ви юли до 4-ти август. Организатор е дирекция „Култура и духовно развитие“ към Община Варна. Това съобщиха от пресцентъра на Общината.   Събитието ще започне с колоритно шествие от площад „Независимост“ до входа на Морската градина на 31-ви юли от 19ч. Официалното откриване, с концерт на всички гостуващи участници, е предвидено в 21 ч. в Летния театър. По три ансамбъла ще участват във фестивалните вечери на 1-ви август – Ирландия, Сърбия и Венецуела, на 2-ри август – Словакия, Турция и Русия и на 3-ти август – Коста Рика, Сърбия и Грузия.   Два концерта ще има на 1-ви и 2-ри август от 20,30ч. в курортния комплекс Златни пясъци и един в район „Вл. Варненчик“ на 3-ти август от 20ч. в читалище „П.Р.Славейков“.   Тържественото закриване на фестивала ще бъде на 4-ти август, събота, в 21 ч. в Летния театър, с гала концерт, който ще премине под мотото \"Да останем приятели\".   Всички прояви са с вход свободен.", "date": "2018.07.31", "title": "Над 400 участници се включват в Международния фолклорен фестивал във Варна"}
{"url": "http://epicenter.bg/article/Petar-Kanev-beshe-spetsialen-lektor-na-Mezhdunaroden-ikonomicheski-forum-v-Belarus/160360/2/0", "text": "Председателят на Комисията по икономическа политика и туризъм в 44-тото Народно събрание Петър Кънев беше специален гост – лектор на Международния икономически форум в Брест, Беларус – „Европейски съюз – Евразия”.   Това съобщиха от пресцентъра на Националния съвет на БСП.   По време на визитата си Кънев посети парламента в Беларус. Той проведе работни срещи с колегите му от местната икономическа комисия.   Също така  бяха положени венци и цветя на мемориалния комплекс Брестка крепост – едно от най-възловите места в историята на Великата отечествена война.", "date": "2018.07.31", "title": "Петър Кънев беше специален лектор на Международен икономически форум в Беларус"}
{"url": "http://epicenter.bg/article/Obsazhdaneto-na--quot-Viziya-za-Balgariya-quot--prodalzhava-sas-sreshta-Sayuz--quot-Proizvedeno-v-Balgariya-quot-/160361/2/0", "text": "Продължава общественото обсъждане на \"Визия за България\", която бе предложена от БСП на 21 юли. Това съобщиха от пресцентъра на Националния съвет на БСП.   През август ще се проведат поредица от срещи с над 15 професионални организации, браншови съюзи и експерти. Първата ще е със Съюз \"Произведено в България\". Лидерът на БСП Корнелия Нинова, народни представители от левицата и членове на ръководството ѝ ще се срещнат с български производители. Срещата ще започне в 14.30 часа в сградата на бул. \"Джеймс Баучер\" 23. Съюз \"Произведено в България\" обединява над 1000 български фирми в сферите на хранително-вкусовата промишленост, земеделието, туризма, услугите и др.", "date": "2018.07.31", "title": "Обсъждането на \"Визия за България\" продължава със среща Съюз \"Произведено в България\""}
{"url": "http://epicenter.bg/article/Premierat-Boyko-Borisov-shte-se-sreshtne-s-roditeli-na-detsa-s-uvrezhdaniya/160328/2/0", "text": "Премиерът Бойко Борисов ще се срещне с родители на деца с увреждания. Срещата ще се проведе в сградата на Министерския съвет. На нея родителите ще поставят исканията си за Закон за личната помощ и финансова подкрепа според индивидуалните потребности на хората с увреждания.    Очаква се да бъдат обсъдени възможностите за осигуряване на допълнителни средства през следващата година за хората с увреждания. От изказвания на Борисов през последните дни стана ясно, че с бюджет 2019 няма да има възможност да се удовлетворят всички желания на протестиращите, свързани с подготвяната реформа и новите закони.   По думите на социалния министър Бисер Петков, ще се обсъждат възможните стъпки за следващата година, ще се набележат и следващи действия в рамките на управленския мандат. Обединени под мотото \"Системата ни убива\" вчера майки на деца с увреждания излязоха на национален протест. Те поискаха достоен живот за децата си и истинска реформа в областта на личната помощ.   Протестът започна пред сградата на Народното събрание, където се събраха стотици души от цялата страна, облечени с черни тениски с надпис \"Системата ни убива\". След това протестиращите се насочиха към сградата на Министерския съвет, а накрая се върнаха отново в палатковия си лагер до парламента. Исканията на протестиращите са за по-добро здравеопазване, по-адекватни помощи за хората с увреждания и техните родители, както и индивидуални оценки на потребностите им. Протестът започна със скандирания \"Системата няма да ни убие\" и призиви за оставка.  ", "date": "2018.07.31", "title": "Премиерът Бойко Борисов ще се срещне с родители на деца с увреждания"}
{"url": "http://epicenter.bg/article/Petar-Stoyanovich--S-tyutyunevite-skladove-i-konyushnite-si-otiva-Balgariya/160331/2/0", "text": "В България населението има трайния навик, когато нещо не съществува, то да не представлява проблем, надяваме се, че номерът ще мине. Това каза в сутрешния блок на Нова телевизия бившият министър на културата Петър Стоянович по повод пожара в Царските конюшни.   За нас остава въпросът дали ще останем при конкретния случай или ще погледнем по-глобално, добави Стоянович. Когато си отидат 50 или 500 тютюневи складове или конюшни, тогава си отива България, подчерта той.   Хората, които се занимават с духовната сфера, в малка степен имат лично и сърдечно отношение към културното ни наследство. Трябва да се захванем и да променим нещо много сериозно в практиката и в органите за надзор. Трябва да има едно надпартийно съгласие, над дребнотемието, как да се направят тези неща, къде в законодателството да се заложат и как да има последващ контрол, заяви Петър Стоянович. Трябва да се върви с моркова и тоягата и санкциите за собствениците на тези сгради да бъдат изключително строги. За да можеш да изискваш от тези хора, трябва да ги стимулираш, като например им намалиш данъците за определен период от време, добави Стоянович. По думите му трябва да има пълно преразглеждане на списъка с паметници на културата.    ", "date": "2018.07.31", "title": "Петър Стоянович: С тютюневите складове и конюшните си отива България"}
{"url": "http://epicenter.bg/article/Dnes-sa-Bogorodichni-zagovezni---dnes-yazhte-meso--a-v-sledvashtite-tri-dni-se-gladuva/160332/2/0", "text": "  През тези две постни седмици (1-14 август) Църквата молитвено се подготвя за празнуването на Преображение Господне и Успение на Пресвета Богородица, чествани всяка година съответно на 6 август и 15 август.   Богородичният пост води началото си от дълбока древност. В беседа, произнесена около 450 година, св. Лъв Велики говори ясно за него: \"Църковните пости са така разположени през годината, че за всяко време е предписан особен закон за въздържание. Така за пролетта е пролетният пост - в Четиридесетница, за лятото е летният - в Петдесетница (Петров пост), за есента е есенният - в седмия месец (Богородичният), а за зимата е зимният (Рождественският).\"     Както при всеки православен пост, по време на Богородичния пост се стремим към възможно по-пълна духовна съсредоточеност, като избягваме шумните развлечения, кавгите, чувствените наклонности и пороци и се упражняваме съзнателно в благодетелен живот и добродеяния.     На Преображение Господне се разрешава риба. Ако Успение Богородично се падне в сряда или петък, се консумира риба.   Най-старото място, свързано със св. Богородица, е храмът \"Успение Богородично\" в Ерусалим. Той е издигнат през IV век върху мястото, където според преданието е било положено тялото на Божията майка в Гетсиманската градина. Запазеният и до наши дни каменен градеж е от ХI век - тогава кръстоносците обновяват стария храм.", "date": "2018.07.31", "title": "Днес са Богородични заговезни - яде се месо, а  в следващите три дни се гладува"}
{"url": "http://epicenter.bg/article/Kakvo-si-kazaha-18-godishniyat-Petar--momcheto-s-tserebralna-paraliza--i-Boyko-Borisov-/160335/2/0", "text": "Поздравихме се, седнахме, той ми каза, че мога да говоря свободно и да изкажа проблемите си. Проведохме един нормален, човешки разговор, заяви Петър. Всяка държава трябва да си изгради собствено общество и система и да се чувства добре в тях, добави той. Младежът разказа, че му предстои да е студент по социална педагогика. Искам да работя това нещо, защото разбирам потребностите на тези хора от чисто психологична гледна точка, посочи Петър.   В никакъв случай не сме дошли и не сме разговаряли с премиера за пари, бащата на Петър – Емил. Искахме да ни се обърне внимание, защото нещата излязоха извън контрол, няма кой да поеме дори елементарните потребности на тези хора, подчерта той.   Когато има желание от всички и се работи в правилната посока, нещата не са толкова сложни, не са нерешими. В западните държави има работещи системи. Ние не откриваме топлата вода, просто политиците трябва да имат волята да го направят, заяви още Емил.   Той добави, че след като Борисов разговарял известно време с момчето, той изпратил да повикат родителите и диалогът продължил. „Нещата излизат извън контрол. Хората няма как да се справят. Дори елементарни нужди няма кой да поеме на тези хора”, разкри той част от разговора си с премиера. Емил категорично отрече слуховете, че бил получавал пари за нестандартния си протест пред Министерски съвет.     По думите му, у нас няма достатъчно специалисти за рехабилитация, които да знаят какво правят. Петър например има нужда от езда, „но въпросът е не просто да го качим на кон и да се вмирише, а да има смисъл”. „Ние сме принудени да просим пари. А нещата са измислени, няма нужда да откриваме топлата вода. Дори копи-пейст на системата в друга държава пак става”.     На въпрос дали не иска да отиде в чужбина, където ще получи по-добра грижа, младежът отговори отрицателно. „Бях 45 дни във Виена, видях реално тяхната система на работа. Видях тяхната болнична среда, изобщо тях като общество. Но смятам, че всяко общество трябва да си изгради своя собствена система и да се чувства добре. На мен не ми беше добре, защото аз не съм участвал в изграждането на тази система и на мен ми е непонятно”, каза той.     Баща му Емил, обаче, обмислял сериозно възможността за напускане на страната.  ", "date": "2018.07.31", "title": "Какво си казаха 18-годишният Петър, момчето с церебрална парализа, и Бойко Борисов?"}
{"url": "http://epicenter.bg/article/Karakachanov--Mareshki-e-pateritsa/160336/2/0", "text": "\"Отдавна общините трябва да имат план за опазване на старите сгради, които са историческо наследство. Бившите Царски конюшни са сграда с историческо значение. Трябва да се установи дали има умисъл в пожара и ако да, виновният да понесе отговорността си\". Това каза вицепремирът и министър на отбраната Красимир Каракачанов в ефира на БТВ.   „Крайно време е по фундаментални проблеми да престанем да се делим. Вземете например чумата по животните. Лъжливата теза на БСП беше, че животните в Странджа се избиват, за да се обезлюди регионът и да се засели с бежанци. Доверието в институцията не се решава с оставки. Личният пример може да възстанови доверието в тях“, каза той.   Каракачанов коментира думите на лидера на „Воля“ Веселин Марешки, който определи Обединени патриоти като опитомени патриоти. Политикът нарече министъра на отбраната рафиниран политически измамник. \"Веселин Марешки е патеричка. Когато „Обединени патриоти” кажем, че няма да подкрепим нещо в Народното събрание, веднага се появява Марешки и гласува „За”. „Въпросното лице с жълтите гащички говори глупости. Скъсваше ми телефона с идеята да правим по-голяма коалиция, за да се вмъкне и той в управлението”, обясни Каракачанов.   Той се закани да съди Марешки, който заявил, че Каракачанов използва „прахообразни лекарства”. „Отидох вчера във ВМА, направиха ми тестове, които, естествено, са отрицателни, и с това нещо отивам в съда”, увери вицепремиерът.   В \"Обединени патриоти\" има старо напрежение - от преди 6-7 години, което избива, когато няма диалог. Когато говорим всичко е наред, посочи Каракачанов.    ", "date": "2018.07.31", "title": "Каракачанов за Марешки: Този с жълтите гащички ми скъсваше телефона да правим коалиция"}
{"url": "http://epicenter.bg/article/Startira-kampaniya-za-izgrazhdane-na-pametnik-na-dyado-Dobri/160365/2/0", "text": "„Сдружение Азбукари“ започна кампания за изграждане на „Монумент Дядо Добри – първият Паметник на Доброто в България“, съобщиха от организацията.  Дядо Добри, наречен от мниозина светецът от село Байлово, години наред събираше стотинка по стотинка милостиня пред храм „Св. Александър Невски“ и на други места. Милостиня, която после до стотинка даряваше на български храмове.  „Сдружение Азбукари“ разчита на широка обществена подкрепа и приканва и други неправителствени организации да се присъединят към инициативата. Вече са се включили членовете на „Единение Българи за България“.  Инициативата ще бъде не само общонационална, но и глобална, и призивът ще обиколи света, навсякъде, където има поне един българин, казват организаторите. Зад каузата застават посолства, консулства, български общности и организации и отделни сънародници от всички континенти.  Кампанията ще се реализира със средства от дарения, като \"Сдружение Азбукари“ вече откри банкова сметка - BG38FINV91501017186935 в Първа инвестиционна банка, за набиране на средства за изграждането на паметника. Средства се събират и от продажбата на книгата „Дядо Добри – Светецът от Байлово“, с автор Борислав Радославов, чрез сайта на „Сдружение Азбукари“.  За динамичните млади хора от страната и чужбина, опериращи с онлайн банкиране, е регистрирана страница в дарителската онлайн платформа HelpKarma. На адрес https://helpkarma.com/campaign/monument-diado-dobri-144 те могат да дарят за каузата само с 2 кликвания.  Този монумент, олицетворяващ Доброто, би трябвало да се намира в близост до храм \"Св. Александър Невски“, настояват инициаторите.    ", "date": "2018.07.31", "title": "Стартира кампания за изграждане на паметник на дядо Добри"}
{"url": "http://epicenter.bg/article/Ograbiha-doma-na-deputata-ot-BSP-Tasko-Ermenkov-za-vtori-pat--upoili-go-s-gaz/160369/2/0", "text": "Ограбиха дома на депутата Таско Ерменков за втори път. Това съобщи самият той пред „Фокус“.   „Това е вторият обир, който ми се прави в същия апартамент. Първият беше през 2015 г. и тогава бяха ограбени всички видове ценности и то по много перфектен начин. Крадците се бяха постарали да оставят апартамента в първоначалния му вид, все едно, че никой не е влизал вътре, кутийките, от които бяха взети бижутата, бяха оставени на същите места затворени. Ако дъщеря ми съвсем случайно не беше разбрала, че портмонето ѝ е преместено от лявата в дясната част на чекмеджето, нямаше да разберем сигурно в продължение на много време, че сме ограбени. Това се случва в момент, в който дъщеря ми напуска къщата, а ние с жена ми сме при едни приятели на морето за два дни. И тогава полицията нищо не направи за съжаление, а сега на 3 юли, докато спим четиричленното ми семейство (аз, жена ми, дъщеря ми и съпругът ѝ, както и младо куче), влизат крадци“, коментира Ерменков.   По думите му интересното е, че от кредитните карти, които имат в портмонетата си, са взети само тези, които са на жена му и са руски. „На тях тя получава пенсията си по възраст. В тях има не повече от 100 долара в момента. Българските кредитни карти не са пипнати. Аз съм с холтер през това време. Чрез него се измерва кръвното в продължение на 24 часа. Когато е извършена кражбата ми е най-ниско налягането, кучето не реагира. Според полицията най-вероятно са ни упоили с газ. Това е недопустимо. Не са откраднати скъпи като телефон, лаптоп, очила, а моя часовник, от чантата на децата са взети по 10 лв., 300-400 евро от чантата на жена ми и руските ѝ карти, които в България въобще не могат да бъдат използвани“, допълни той и посочи, че полицията не си е направила труда да разпита съседите.   „Сами разбрахме, че към 2.00 часа посред нощ някой е звънял на звънците у тях, но никой не се е качил на етажа. Пред блока постоянно стои автомобил с дипломатически номер 0293 и биха могли да попитат и тези хора дали не са видели някой да влиза, но и това не е направено. Досега мълчах, защото смятах, че полицията трябва да бъде оставена да си върши работата, но след като вече почти един месец никой не ме информира и никой не прави каквото и да било, реших да му дам гласност, защото този случай касае мен, но и всеки българин, който трябва да се чувства спокоен в дома си. При такива действия и такова безсилие на компетентните органи няма как това да се случи“, разказа още Таско Ерменков.     Обирите в дома ми може би са елемент на сплашване заради активната ми позиция в парламента, каза депутатът от БСП.   „Нямаме охраняеми камери, а СОТ, който включвам, когато излизам от вкъщи. Във входа се влиза с електронна карта. Живеем на втория етаж, с две врати, касов ключ, но така е направен обирът, че нито аз, нито кучето, което е по-интересното, не сме усетили това нещо. Според мен това не е приемливо. Живеем в „Лозенец“ на ул. „Персенк“, не е краен квартал, не е с неблагоприятна криминогенна обстановка, съвсем нормален квартал. В блока живеят значително по-богати от мен хора, но аз съм обектът вече на втора кражба“, коментира Ерменков. По думите му март месец миналата година пак по интересен начин на съпругата му са били откраднати руските карти.   „Полицията ги намира на 17 март и ни ги предава на 25 юли. Интересно какво са правили от 17 март до 25 юли, за да ни ги предадат. Нямаме информация даже къде са намерени, някъде били подхвърлени. На 25 юли, точно на рождения ден на жена ми, звънят на вратата и казват, че са намерили картите на 17 март. На въпроса защо сега ги носят, вразумителен отговор не получихме“, допълни той. „Смятам, че това е целенасочено към мен, не е нещо, което да е нормална битова кражба. Може би това е някакъв елемент на сплашване заради активната ми позиция, която заемам в парламента. Най-вероятно смятат, че по този начин ще сме сплашат, но искам да ги уверя, че са сбъркали с адреса. Няма как да ме уплашат, няма как да млъкна и няма как да престана да защитавам хората, за което съм избран в този парламент. Нямам представа за какво се прави това нещо. Не искам да го свързвам. Понеже съм обект на проверка от две прокуратури в момента дали разпространявам фалшиви новини, дали не съм терорист, да не би пък някой да се опитва да намира доказателствен материал по този начин, пак казвам – сбъркали са адреса“, каза Ерменков и добави, че полицията го е питала дали има сериен номер на часовник, който е купен 2008 г.   „Как да го имам, след като е купен през 2008 г.? Тръгнали по следите, но ако имали и серийният номер на часовника, щяло да им бъде много лесно да го намерят. Това са несериозни неща. На втората седмица съпругата ми пусна сигнал до районния прокурор, за да попита какво става. По първото дело през 2015 г. нито сме информирани дали е прекратено, дали продължава, има ли някой хванат, какви действия са предприети, исках даже среща с главния прокурор, но не ми се състоя тази среща не знам по какви причини“, обясни Ерменков и посочи, че резултатът от сигнала, който са пуснали до районния прокурор, е бил обаждане по телефона, за да го попитат за ЕГН и три имена на съпругата му.   „Все едно, че не могат да ги намерят по служебен път. Досега мълчах, за да не преча, мислех, че се върши някакво разследване, но след като един месец нищо не се случва, след като вече имаме три години от предишната кражба и нищо не се случва, след като по необяснима причина 4 месеца намерени кредитни карти не се връщат на съпругата ми и се бавят, смятам, че това е целенасочено срещу мен, свързано е с опит за психически тормоз, евентуално сплашване. Това към мен няма да свърши работа. Достатъчно съм мотивиран, упорит и верен на това, за което съм избран в парламента, за да ме уплаши някой с каквито и да било действия“, каза още Таско Ерменков.", "date": "2018.07.31", "title": "Ограбиха дома на депутата от БСП Таско Ерменков за втори път, упоили го с газ"}
{"url": "http://epicenter.bg/article/Kralitsa-Letisiya-i-kral-Felipe-prekaraha-vakantsiyata-si-s-detsata-na-ostrov-Mayorka--Snimki-/160382/10/84", "text": "Испанската кралица Летисия, която е модна икона не само в страната си, но и за феновете от цял свят, се е погрижила за безупречния лежерен стил на цялото семейството по време на почивката на остров Майорка. \r\n \r\n Новите официални снимки на испанското кралско семейство от ваканцията им са абсолютно доказателство за това. 45-годишната Летисия бе в бяла рокля с широки презрамки Hugo Boss. Тя бе на дупки, което придаваше допълнителна лекота на летния тоалет.   Принцесите Леонор и София бяха съответно в синьо и бяло. Отново в леки летни рокли. Крал Фелипе пък бе със светли дънки и ленена риза на бели и сини райета.   Семейството е в страхотно настроение и всички изглеждат много щастливи далеч от официалните ангажименти и натовареното ежедневие.", "date": "2018.07.31", "title": "Кралица Летисия и крал Фелипе прекараха ваканцията си с децата на остров Майорка (Снимки)"}
{"url": "http://epicenter.bg/article/Mis-Balgariya-2013-pokaza-v-Instagram-izumitelnata-si-bulchinska-roklya--Snimki-/160384/10/84", "text": " преди броени дни каза „да“ на дългогодишната си половинка –    Сватбата бе в родния град на младоженеца – Пазарджик. Дни след щастливото събитие,  , където показа избрани мигове от сватбата и стилната си булчинска рокля. Мис България 2013 е избрала дълга бяла рокля, обсипана с дантела и мъниста. Кумове на двойката бяха волейболистът  . Нанси Карабойчева и Добромир Димитров са заедно повече от седем години. ", "date": "2018.07.31", "title": "Мис България 2013 показа в Instagram изумителната си булчинска рокля (Снимки)"}
{"url": "http://epicenter.bg/article/Dzhuliana-Gani--Imam-nov-mazh-do-sebe-si--Razocharovana-sam-ot-bivshiya-si-saprug-/160394/10/100", "text": "Най-скандалната плеймейтка Джулиана Гани се развежда! Това разкри сензационно самата тя.   Бракът й с фитнес модела Станимир Ташев издържа по-малко от година. Двамата се ожениха в края на август миналото лято. Блондинката с огромен силиконов бюст дори вече има нов мъж до себе си. Това е друг здравеняк - шампионът по културизъм Илиян Найденов. Любовният триъгълник е на път да отприщи страхотна война от мускули и силикон.   \"Край! Вече не сме заедно със Станимир. Развеждам се. Една година той не направи нищо. Не работи. Не изкарва пари. Аз го издържам. Той няма никакви цели и амбиции\", призна за първи път Джулиана, пише в. \"България днес\".   Гани не крие, че от известно време се е отблъснала от съпруга си, но вече е намерила кой да я теши.   \"Много съм разочарована от този мъж. Той сам си го направи. Затова ще дам шанс на друг - много по-стойностен!\", шокира моделката с най-големите силиконови бомби у нас.   Станимир Ташев също призна, че разводът е необратим. Фитнес моделът не чувства никаква вина за разпадналия се брак.   \"От самото начало на връзката ни тя ме ревнуваше. Заради голямата й ревност не можах нищо да направя. Джулиана повече никога няма да обича така, както мен. Тя изпитваше истинска любов към мен и ми го е показвала по всички възможни начини. Аз ще остана винаги в сърцето й, в мислите й, в съня й. Джулиана сега ще прави всичко, за да й мине, но няма как да стане. Тя винаги ми е казвала, че аз съм единственият мъж, когото е обичала и ще обича. Най-големият й страх бе да не се разделим. И казваше, че дори някога да се случи, никога повече няма да се омъжи за друг\", споделя Станимир.   Той познава добре новия любовник на съпругата си - Илиян Найденов, който също е фитнес инструктор и впечатлява с мускулестото си тяло. \"Този изобщо не е неин тип. Преди да се разделим, тя дори го плюеше това момче. Беше му рекламно лице на книгата. С този фитнес инструктор тя само се залъгва, но ще дойде време да се осъзнае. И когато ми почука на вратата, няма да има кой да й отвори\", категоричен е развеждащият се съпруг. Той разкри още, че няма никакъв шанс да се сдобри с Джулиана Гани и бъдещите му планове не са свързани с България.   \"Започвам нов бизнес в чужбина. Вече никой не може да ме спре. Грешка в мен за проваления брак не виждам. Ще се разведем по взаимно съгласие, разбира се\", уточни Станимир Ташев.   Иначе Джулиана Гани вече демонстрира, че е влюбена в новия си, макар че по документи все още е омъжена. Илиян Найденов има собствен фитнес център в Монтана. Спойката станала, след като плеймейтката получила романтична изненада - букет цветя, шоколадови бонбони и бележка с надпис: \"Готова ли си да бъдеш най-щастливата жена на света?\".   През юли двамата бяха забелязани заедно на морето. Там Джулиана беше водеща на конкурс за красота \"Кралица на Царево\". По време на церемонията плеймейтката втрещи със сексапилна визия с напълно прозрачна рокля и боди, което извади на показ цялото й дупе. След това силиконката й любовникът й Илиян отпрашиха с лъскаво червено беемве. Само преди няколко дни здравенякът взе със себе си Джулката на сватба в Берковица.   Найденов е трикратен шампион на България по класически културизъм и медалист на Балканския полуостров. Завършил е за треньор в Националната спортна академия. \"Помогнал съм на хора, страдащи от редица заболявания\", хвали се фитнес маниакът. Той издаде и книга за хранителен и спортен режим", "date": "2018.07.31", "title": "Джулиана Гани: Имам нов мъж до себе си! Разочарована съм от бившия си съпруг!"}
{"url": "http://epicenter.bg/article/Concret-i-No-Orders-x-Playa-Stories-prenasyat-magiyata-na-Burning-man-v-Hacienda-Beach/160406/10/0", "text": "Четвъртото издание на поредицата от събития No Orders x Playa Stories, които това лято превземат Hacienda Beach в Лозенец ще представи на публиката един от най-провокативните и разпознаваеми артисти на Burning Man – Concret.   Част от артистичният колектив на Mayan Warrior, музикалната стилистика на Concret преплита хаус ритми с дълбоки испански вокали, техно атмосфера с диско синтове и еклектична бас линия в комбинация с етно перкусии. Музика, която понася почитателите към необятни територии на собствените им възприятия.   Концептуалният бранд No Orders отвежда публиката към едно истинско магическо пътешествие на съзнанието, в което през последните месеци се потопиха стотици любители на музиката и изкуството.   Събитията дават поле за изява на всякакъв вид талантливи хора, които творят, променят и чупят обществените стереотипи и изразяват себе си, а музикалната насока е изцяло съсредоточена към нови в своето музикално себеизразяване артисти.     През това лято No Orders представя събитията от поредицата Playa Stores, които са вдъхновени от фестивала Burning man и вече дадоха възможност на стотици гости на Hacienda Beach-Лозенец да се потопят в едно вълнуващо сюрреалистично преживяване. Освен музика на световно ниво, събитията представят атрактивна сцена, декор и провокиращи въображението артисти.   Смелата идея, която идва от сърцето на No Orders общността е чрез поредицата Playa Stories да принесат духа на легендарния фестивал Burning Man в България, който дава свободата да изгубиш и намериш себе си едновременно чрез музиката и изкуството.   No Orders x Playa Stories e копродукция  на Пламен Василев – Diass, който е един от най-популярните диджеи и продуценти в Българияи  Ивета Александрова от The Altitude Agency, която е част от екипа на множество световни брандове за събития като Woomoon, Desert Hearts, Acid Sundays, Saga, Gardens of Babylon, Xolocate в Ибиза, Мексико, Ню Йорк и много други.   Те заедно разработват концепцията на бранда, която е да обединят и запознаят всеки почитател на музиката с различното, алтернативно лице на електронната сцена.Събитията дават поле за изява на всякакъв вид талантливи хора, а музиката обхваща елементи от най-различни екзотични култури, ориенталски мотиви и вокали, които са неизменна част от сетовете на всички гости.   До момента специални гост диджеи на събитията No Orders са били Maga, Luca Musto и Ali Kuru  – един  от най-иновативните и интересни артисти от ъндърграунд сцената на Турция.   Сюрреалистичното преживяване, вдъхновено от магията на фестивала Burning man, в която No Orders x Playa Stories пренася всички гости на Hacienda Beach-Лозенец ще провокира силно сетивата и съзнанието с допълнителни активности по време на партито като гледане на карти таро, flea market за ръчно направени бижута, дрехи, винтидж базар, реализиран от Frea.bg, art corner и вдъхновяващи изпълнения.     No Orders x Playa Stories e копродукция  на Пламен Василев – Diass, който е един от най-популярните диджеи и продуценти в България и  Ивета Александрова от The Altitude Agency, която е част от екипа на множество световни брандове за събития като Woomoon, Desert Hearts, Acid Sundays, Saga, Gardens of Babylon, Xolocate в Ибиза, Мексико, Ню Йорк и много други. Те заедно разработват концепцията на бранда, която е да обединят и запознаят всеки почитател на музиката с различното, алтернативно лице на електронната сцена. Събитията дават поле за изява на всякакъв вид талантливи хора, а музиката обхваща елементи от най-различни екзотични култури, ориенталски мотиви и вокали, които са неизменна част от сетовете на всички гости. До момента специални гост диджеи на събитията No Orders са били Maga, Luca Musto и Ali Kuru  – един  от най-иновативните и интересни артисти от ъндърграунд сцената на Турция.   Вижте още на адрес:    Пламен Василев, популярен като Diass е сред най-популярните млади диджеи и продуценти в България. Започва да се занимава с музика на 12-годишна възраст, а днес когато е само на 27 години успява да се нареди сред най-успешните в бранша.Diass е един от малкото български диджеи с музикално образование – повече от 6 години изучава продуцентски, звуков и студиен инженеринг.   Неговите live сетове варират от Nu Disco / Indie Dance и Deep House до Tech House & Techno. Има три авторски албума – “Party Beach” (2011), “Welcome To Bulgaria” (2013) и “Reset The World” (2015) като последният се издава в световен мащаб от италианският лейбъл 303Lovers. Досега талантливият DJ и продуцент е издал и над 40 самостоятелни EPs за различни лейбъли по цял свят. Два пъти е DJ шампион на България, избран е и за Best New DJ на годината за България (2012).   Пускал е редом до Tom Novy, Peter Brown, Luigi Rocca, Niels Van Gogh, D-Formation, а Manuel de la Mare, Luigi Rocca, DJ Silver са ремиксирали негови парчета. Като продуцент Diass е издавал музика за лейбъли като Loulou Records, Groove On Rec, Stereophonic, Underground Mjuzieek Digital и е класирал две свои парчета в класацията за tech house на Beatport (“The Sub Track” и ремиксът на Manuel de la Mare и Luigi Rocca към “Reset The World”).   Добре познат със своя иновативен и безкомпромисен подход в музиката, Diass не веднъж покорява родните класации с авторските си проекти. Факт са и все по-честите му участиязад граница – Москва, Амстердам, Кайро, Ибиса, а изключителната му селекция повежда публиката на музикално пътешествие из дебрите на алтернативния и динамичен клубен саунд, налагайки най-актуалните тенденции от световната сцена.   Това е и причината за появата на No Orders – смелата, идваща от сърце мисия на Diass, да обедини и запознае всеки любител на музиката с различното, алтернативно лице на електронната сцена.", "date": "2018.07.31", "title": "Concret и No Orders x Playa Stories пренасят магията на Burning man в Hacienda Beach"}
{"url": "http://epicenter.bg/article/Noviyat-trenyor-na--Levski--Tryabva-da-bada-hrabar-/160354/8/0", "text": "Новият треньор на \"Левски\" - Славиша Стоянович, заяви, че трябва да бъде храбър, за да се представи добре на поста, който заема от вчера (30 юли). Той наследи начело на \"сините\" италианеца Делио Роси, който бе уволнен след отпадането на тима от \"Вадуц\" в първия квалификационен кръг за Лига Европа.   \"Не обичам толкова да говоря. Избягвам да използвам клишета, дошъл съм в голям клуб. Клуб с богата история, велики треньори и играчи са били тук. Знам какво ме очаква. Не е първият голям клуб, който водя. В трудна ситуация сме, но трябва да сме спокойни. Има страхотни фенове, които разбират добре футбола. Те обичат футбол на високо ниво, с много голове. Това е нормално. Имаме огромна отговорност към вас медиите, към феновете, към ръководството. На всяка тренировка и мач ще даваме максимума. Нито една победа няма да дойде лесно. Играчите са добри, треньорът на \"Левски\" трябва да бъда храбър и да сме оптимисти\", бяха първите думи на Стоянович като треньор на тима.   Словенецът заяви, че селекцията в отбора не е завършена и на част от позициите има излишък на играчи, а на други - дефицит.", "date": "2018.07.31", "title": "Новият треньор на „Левски“: Трябва да бъда храбър!"}
{"url": "http://epicenter.bg/article/V-Atina-pochetoha-pametta-na-zaginalite-v-pozharite/160330/7/0", "text": "Със свещи в ръка и едноминутно мълчание, гърци на всякакви възрасти се събраха на площад „Стингама” през гръцкия парламент и пред Паметника на Незнайния войн, за да почетат жертвите на пожарите от миналата седмица. Гражданите образуваха със свещите си сърце и числата 23 и 7, което представлява датата на катастрофалните пожари от 23-ти юли, които убиха 91 човека, а 25 човека остават в неизвестност. „Едно извинение за всички вас горе”, е събитие организирано чрез социалните мрежи от бившия баскетболист Янис Гагалудис, който призовава гражданите да отдадат почит на жертвите от катастрофалните пожари в 21:00 местно време в понеделник. „Макар, че никой не се извини, мисля, че нашите извинение на тези деца и хора , които умряха е най-малкото, което можем да направим”, заяви баскетболистът в своя Фейсбук профил и призова гражданите да се присъединят към него. /МИА    ", "date": "2018.07.31", "title": "В Атина почетоха паметта на загиналите в пожарите"}
{"url": "http://epicenter.bg/article/V-Turtsiya-otkazaha-lineyka-za-udaveni-v-Egeysko-more-detsa--bili--Gyulenisti-/160346/7/0", "text": "В близост до турското градче Айвалък, област Балъкесир, се преобърна надуваема лодка, която е превозвала хора, бягащи от режима на Ердоган. Целта им е била да стигнат до гръцкия остров Лесбос. След преобръщането на надуваемата лодка, в която са пътували общо 16 души, са загинали шестима, три от които са деца. Един се води за изчезнал, а деветима били спасени, съобщиха турските медии.   От друга страна, стана ясно, че на загиналите при инцидента не е била отпусната линейка по нареждане на властите, защото били обвинени в принадлежност към т.нар. „ФЕТО“.   Турските медии писаха, че удавените лица поели рискованото пътуване, за да се прехвърлят в Гърция, тъй като в Турция срещу тях имало образувани дела и заповеди за арести по обвинение за съпричастност към движението на Фетхуллах Гюлен.   Извадените тела на удавниците са били закарани в държавната болница в Айвалък. От там те трябвало да бъдат транспортирани до моргата на Институт по съдебна медицина в Бурса. Според твърдението на правозащитника и депутат от прокюрдската Демократична партия на народите Йомер Фарук Гергерлиоглу, направено в социалната мрежа Туитър кметът на Бурса Алинур Акташ е забранил да се пусне линейка за целта, с думите: „Няма кола за ФЕТО“.   Гергерлиоглу определи заповедта на кмета на Бурса като „скандална, позорна и антихуманна“.        ", "date": "2018.07.31", "title": "В Турция отказаха линейка за удавени в Егейско море деца, били „Гюленисти“"}
{"url": "http://epicenter.bg/article/Amerikanskoto-razuznavane-smyata--che-Severna-Koreya-stroi-novi-raketi/160350/7/0", "text": "Американските разузнавателни агенции смятат, че Северна Корея строи нови ракети, както показват неотдавнашни сателитни снимки на завод, където е била произведена първата ракета, способна да достигне източния бряг на Съединените щати, съобщава в. \"Вашингтон пост\", цитиран от Франс прес.   \"Получени напоследък доказателства, включително снимки, направени от спътник през последните седмици, сочат, че е в ход работа по създаване на поне една, а може би и на две междуконтинентални ракети\", пише американският всекидневник, като се позовава на анонимни източници, съобщава БНТ.   Това бе съобщено дни след като държавният секретар Майк Помпейо призна на изслушване в Конгреса, че Пхенян продължава да произвежда ядрени материали, шест седмици след историческата среща на Доналд Тръмп и Ким Чен-ун.   \"Тези нови разузнавателни данни не говорят за увеличаване на способностите на Северна Корея, но показват, че продължава работата за създаване на модерни оръжия седмици, след като президентът Тръмп заяви в Туитър, че Северна Корея вече не е ядрена заплаха\", пише \"Вашингтон пост\". Според вестника изображенията, получени неотдавна в Националната агенция за геокосмическо разузнаване, показват, че е в ход работа по създаване поне на една междуконтинентална ракета \"Хвасон 15\" в завода Санумдон. Ракетата е с обсег 13 000 км и може да достигне източния бряг на САЩ.   На снимка, направена на 7 юли, се вижда ремарке с ярко червено покривало, паркирано близо до зона за товарене. Според вестника то прилича на превозните средства, използвани от Северна Корея за транспортиране на междуконтинентални ракети.   Американски експерти са на мнение, че няма изненада в тези снимки, тъй като Ким Чен-ун не е дал никакво обещание по този въпрос на срещата с президента на САЩ, добавя \"Вашингтон пост\".", "date": "2018.07.31", "title": "Американското разузнаване смята, че Северна Корея строи нови ракети"}
{"url": "http://epicenter.bg/article/Zapochva-protsesat-sreshtu-parviya-obvinyaem-v-razsledvaneto-za-ruska-namesa-v-izborite/160352/7/0", "text": "Бивш съветник на президента на САЩ Доналд Тръмп застава във вторник пред съда. Пол Манафорт е първият обвиняем в разследването за руска намеса в кандидат-президентската кампания през 2016 г., предаде БНР.   Пол Манафорт ще е първият бивш съветник на президента, обвинен в банкови и данъчни измами от федералните следователи. Процесът цели да разнищи и евентуалната руска намеса в президентските избори през 2016 г.   Независимо, че делото е фокусирано върху финансови престъпления, то носи и много политически окраски. Манафорт е човекът, който отговаряше за кампанията на Тръмп в продължение на три месеца и за когото се знае, че е присъствал на среща с руски агенти, които са му предложили информация за опонента на Тръмп - Хилъри Клинтън.   Този процес се очаква да бъде кулминацията на 14-месечното разследване на специалния прокурор Робърт Мълър. Президентът обвини вчера Мълър в \"конфликт на интереси\", заради които той не бива да води разследването. В Туитър Тръмп коментира, че през годините е имал \"много лоши служебни отношения\" с Мълър и нарече цялото разследване “лов на вещици”, насочен към прекратяване на президентството му.  ", "date": "2018.07.31", "title": "Започва процесът срещу първия обвиняем в разследването за руска намеса в изборите"}
{"url": "http://epicenter.bg/article/Vladimir-Putin-varna-politkomisarite-v-armiyata/160356/7/0", "text": "С указ на президента Владимир Путин в руското Министерство на отбраната /МО/ бе създадено Военно-политическо управление, предадоха световните агенции.   За негов ръководител бе назначен генерал-полковник Андрей Картаполов - бившият командващ на руските войски в Сирия, който ще управлява новата служба с ранг на зам.-министър на отбраната.   „В условията на глобално информационно-психологическо противоборство неизмеримо расте ролята на морално-политическото единство на армията и обществото“, заяви пред Интерфакс зам.-председателят на обществения съвет към МО Александър Каншин.   Политическото управление съществуваше във въоръжените сили на страната в периода 1919-1991 г. – първо в Червената, а след това в Съветската армия. В него служеха военни комисари и политически ръководители, които се занимаваха с пропаганда сред военнослужещите, припомнят медиите.", "date": "2018.07.31", "title": "Владимир Путин върна политкомисарите в армията"}
{"url": "http://epicenter.bg/article/Kitay-znae-vsichko-za-vseki-ot-1-4-mlrd--grazhdani/160359/7/0", "text": "  Той чакаше този момент от месеца. Господин Ао заедно със съпругата и приятелка най-накрая лично щеше да види своя идол. В първата събота на месец април легендарният певец Джаки Чунг пее на стадион \"Нанчан\". Около 60 000 зрители са се събрали, за да видят една от най-популярните звезди на китайската музика. Ао (31 г.) обаче има време само да чуе встъпителните акорди, когато двама полицаи го сграбчват, както е в тълпата. Мъжът вече е известен на властите заради „икономическо престъпление“ и по време на проверките за сигурност на входа на стадиона е „уловен“ от камери, оборудвани с технология за разпознаване на лица. „Заподозреният изглеждаше напълно изненадан, когато го отведохме“, казва полицаят Ли Цзин пред агенция „Синхуа“. „Той не си беше и помислил, че полицията ще може да го арестува толкова бързо в тълпа от 60 000 души“.    Президентът на страната Си Цзинпин много иска да използва изкуствен интелект. Благодарение на тестваните в 16 града и провинции наблюдателни камери от системата от SkyNet са извършени арести на 2000 престъпници в рамките на две години, според съобщения в националните медии. Планирано е те да бъдат сложени на всички места, където се събират много хора, до 2020 г. и   – независимо от ъглите и осветлението, с гордост обясняват хората, които ги разработват.    на югозападния китайски град Гуейян да го открие.  . За Китайската Нова година полицаите на жп гарата Чжънчжоу бяха оборудвани със специални очила за разпознаване на лица. Зад тъмните високотехнологични очила те можеха почти веднага да проверят пътниците в базата данни на полицейския участък.    Излъченият по телевизията преди състоялия се миналата есен важен XIX конгрес на партията филм припомня, че Китай има най-голямата в света мрежа от камери за наблюдение. Страната държи 42% от световния пазар за видеонаблюдение, според данни на IHS Markit.      Разпознаването на лица е едно от нещата, което променя играта. Другото са големите информационни масиви (Big Data). Навсякъде в страната се правят огромни масиви от данни, за които Пекин мечтае един ден да може да изпраща препратки към тях.   Една от инициативите, които защитниците на обществените свободи намират за най-притеснителна, безспорно е  . Въвеждана постепенно от 2004 г. насам, тя надхвърля по мащаби единствено достъпа до платежоспособността на кредитополучателя на Запад. Китайската система оценява и класифицира поведението на гражданите, на държавните чиновници и на компании на базата на определени критерии. На това основание    „Пекин представя социалната кредитна система като панацея за многобройните проблеми, с които се сблъсква, като сигурността на храната, финансовите измами, фалшификатите и корупцията“. Това обаче не означава, че тези проблеми се решават чрез нея“, обяснява Северин Арсен, която е редактор в базирания в Хонконг уебсайт AsiaGlobal Online.    се опасяват, че този инструмент бързо ще бъде усвоен от полицейската държава. Първата версия на системата трябва да стартира през 2020 г., но все още е трудно да се предположи как би изглеждала тя. В момента социалните кредити са обект на над 40 общински власти и на повече частни инициативи. Най-успешният пример е Sesame Credit – приложение, разработено от Alibaba - китайския лидер в сферата на електронната търговия и мобилното разплащане.      Тези, които имат над 600 точки, са в сектора „Могат да вземат кредит, за да пазаруват само в сайтовете на Alibaba“. От 650 точки нагоре разполагат с депозит и им е разрешено да преминат през процедура за бързо чекиране, ако пътуват през летището в Пекин. Проблемът е, че  . Единственото нещо, което се знае, е, че използваната информация не се ограничава само до финансови данни, а също така и до плащането на сметките навреме. Покупките на дрехи и приятелите също имат принос за оценката.   , обяснява Лю Инюн, който отговаря за технологиите през 2015 г., когато беше стартирана услугата. Оттогава Alibaba e променила оценките, но това е начин да се насърчават хората да променят поведението си. Все още не е ясно каква ще бъде ролята на уебгиганти като Alibaba и Tencent (собственик на приложението WeChat), когато правителството задейства социалната кредитна система. Никой обаче не познава по-добре китайския народ от тези частни компании. Можете да се обзаложите, че Пекин ще зависи от огромните им бази данни.   Засега идеята за въвеждането на един отличителен белег за всички граждани и компании, по който да бъдат различавани до края на съществуването си, изглежда технически и политически сложно за изпълнение.  . Дори и преди да стане задължителна, социалната кредитна система вече има реални последствия върху ежедневието на милиони хора. Над 11 млн. китайци са смятани за „неблагонадеждни“, тъй като не успяват да погасяват дълговете си или са в „челните места на списъка“ да останат без работа, да избягват пътуване със самолет, високоскоростен влак или посещение в голф клуб.   . „Броят на нарушенията, заради които можеш да влезеш в черните списъци, се увеличава“, обяснява Мая Уанг, която работи в китайския офис на правозащитната организация „Хюман райтс уоч“. От 1 май насам хора, които разпространяват фалшиви новини за тероризъм, могат да получат забрана да се качват в самолети и във влакове.     Китайският град Жунчън въведе система с  като участието в различни инициативи на доброволен принцип или предоставянето на дарения за благотворителност повишава оценката на гражданите. Тези, които имат рейтинг от ААА, могат да вземат под наем велосипеди, предоставени от градската управа, без авансово да заплащат, да се възползват от намаления на сметки за отопление или да се възползват от по-добри условия за вземане на заем.   Черните списъци са качени в интернет. В град Санмън пък длъжниците не звънят на познатите си с традиционен телефонен звън, а отсрещната страна получава съобщение, че този, който се обажда, е в черния списък. В града съдилищата работят съвместно с компаниите, предлагащи телефонни услуги.   . Приложението Honest Shanghai позволява на потребителите да проверят рейтинга си и да го споделят с приятелите си в социалните мрежи.    Този нов вид контрол изглежда, че масово се прилага в населената с мюсюлмани провинция Синцзян. От „Хюман райтс уоч“ обвиняват китайските власти, че използват алгоритъм, за да отправят предупреждения. Те правят превантивни арести в тези проблемни райони в далечния запад на страната и събират биометрични данни за цялото население.     „Хората, които не правят нищо лошо, няма от какво да се страхуват“, казва млад жител на Пекин, според когото сигурността оправдава намесата на правителството.   „Обсебена от собственото си оцеляване, Китайската компартия се е забързала, като сляпо се доверява на новите технологии. Смята, че така ще засили самодисциплината у хората, но погрешно се надява, че няма да се наложи да предприеме реформи“, предупреждава Северин Арсен.   Текстът е публикуван на   ", "date": "2018.07.31", "title": "Китай знае всичко за всеки един от 1.4 млрд. свои граждани"}
{"url": "http://epicenter.bg/article/Tramp--Pregovaryame-s-ES-za-9-do-11-terminala-za-vtechnen-gaz-ot-Amerika/160364/7/0", "text": "Европейският съюз обмисля възможността за изграждане на терминали за закупуването на втечнен природен газ от САЩ, обяви американският президент Доналд Тръмп по време на пресконференция с италианския премиер Джузепе Конте.  Както Тръмп поясни, става на въпрос за изграждането на 9 до 11 терминала. \"И ние вече водим преговори с Европейския съюз за изграждането на 9 до 11 терминала, които ще приемат втечнен газ от САЩ“, заяви той.  Американският президент добави, че изграждането на тези съоръжения ще бъде финансирано от бюджета на Европейския съюз. \"Европейците ще платят, за да можем ние да им доставяме своя втечнен газ в различни части на Европа\", каза Тръмп.  \"Европа в близките години може да стане най-бързоразвиващият се пазар за втечнен природен газ, а резултатите от преговорите (на Тръмп) с Конте е лоша новина за \"Газпром\", отбеляза руският сайт gazeta.ru.  За възможността ЕС да премине към доставки на втечнен газ от САЩ се разбра на 27 юли след преговорите между президента Тръмп с шефа на Еврокомисията Жан-Клод Юнкер в Белия дом. Този пробив се счита за възможност за намаляването на зависимостта на европейските страни от доставките на енергийни ресурси от Русия.  Първата доставка на втечнен газ от САЩ прие Литва през своето пристанище Клайпеда още през август миналата година. В момента чрез него страната осигурява половината от потребностите си от природен газ.  През юни полската компания PGNiG подписа договор за доставка на втечнен газ с американските фирми Venture Global LNG Sempra Energy. Договорът на поляците с \"Газпром\" изтича през 2022 г.  Американският втечнен газ, обаче, струва по-скъпо от руския, сочат данни на Европейската комисия. През 2017 г. руският газ е струвал на Полша 222 долара за 1000 куб. м, докато втечненият газ от Америка ще излиза над 250 долара за същото количество, при това без да се включват в цената разходите за необходимата за него нова инфраструктура.    ", "date": "2018.07.31", "title": "Тръмп: Преговаряме с ЕС за 9 до 11 терминала за втечнен газ от Америка"}
{"url": "http://epicenter.bg/article/Bryuksel-nalozhi-sanktsii-na-6-ruski-kompanii--zashtoto-stroyat-Krimskiya-post/160367/7/0", "text": "Съветът на Европейския съюз добави в сакционния списък шест руски компании, свързани със строителството на Кримския мост, съобщи РИА Новости, като се позовава на постановление, публикувано в официалното списание на ЕС.   „Като част от мерките, които обявяват анексирането на Крим и Севастопол за незаконно, Съветът на ЕС разглежда строителството на Керченския мост и по-нататъшните действия като нарушаващи териториалната цялост, суверенитет и независимост на Украйна“, се споменава в документа.   В списъка попадат компаниите: \"Стройгазмонтаж-Мост\", АО \"ВАД\", корабостоителния завод \"Залив\", ПАО \"Мостотрест\", институтът \"Гипростроймост\", \"Стройгазмонтаж – СГМ Груп\".   Мерките предвиждат замразяване на активите на компаниите в страните от Общността, също така забрана за физически и юридически лица, регистрирани в ЕС, да им предоставят средства, уточнява \"Фокус\".   Общият брой на руските огранизации, включени в санкционния списък на ЕС, достигна 44. Освен това, Брюксел забрани влизането на територията на Съюза на 155 лица. Техните активи също са замразени.   От информационния център на \"Крымский мост\" отбелязват, че новите санкции по никакъв начин няма да се отразят на проектите в Крим.", "date": "2018.07.31", "title": "Брюксел наложи санкции на 6 руски компании, защото строят Кримския пост"}
{"url": "http://epicenter.bg/article/BMW-shte-stroi-zavod-v-Ungariya-za-1-mlrd--evro/160381/7/0", "text": "BMW ще инвестира 1 млрд. евро е нова фабрика за автомобили в източна Унгария, съобщи Reuters. Проектът може да допринесе за икономическия растеж в страната и да заздрави позициите й като център за производство на автомобили в региона.   Новият завод ще бъде изграден в близост до град Дебрецен, на около 230 километра източно от Будапеща и ще има производствен капацитет от 150 000 автомобила годишно. Фабриката ще помогне на автомобилния производител да разшири производствената си мощност в Европа, където продава 45% от своите автомобили.   „Новият ни завод в Унгария ще може да произвежда както моделите на BMW с двигател с вътрешно горене, така и електромобили. Това ще става само на една производствена линия“, каза Оливър Зипс, член на Борда за производство на BMW.   BMW се присъедини към Daimler и Audi, които вече имат заводи в Унгария. Миналата седмица Audi обяви, че започва серийно производство на електрически двигатели в своя завод в централноевропейската държава.   Производството на автомобили в момента осигурява близо една трета от износа на Унгария. С изграждането на новия завод на BMV, този сегмент може да осигурява 40% от износа, коментира Петер Вировац, анализатор в ING в Будапеща. Според него заводът на BMW може да помогне за балансирането на очакваното забавяне на икономическия растеж през 2019 г. и 2020 г., когато еврофондовете ще спрат, и ще донесе чуждестранни инвестиции в по-слабо развития източен регион на Унгария.   Вировац посочва още, че проектът ще засили зависимостта на Унгария от автомобилната индустрия и страната ще бъде изложена на всеки цикличен спад в продажбите на автомобили в случай на забавяне на глобалната икономика.   „Най-голямата въпросителна по отношение на инвестицията е унгарският пазар на труда. В момента е трудно да намерите 1000 работници, а какво да говорим за след 2 години“, коментира още анализаторът. Унгария, както и други икономики от Централна Европа се бори със сериозния недостиг на работна ръка заради масовата емиграция на запад заради по-високите заплати там.", "date": "2018.07.31", "title": "BMW ще строи завод в Унгария за 1 млрд. евро"}
{"url": "http://epicenter.bg/article/Skandal-mezhdu-Harvatiya-i-Bosna-i-Hertsegovina-zaradi-Peleshadskiya-most/160385/7/51", "text": "Ако Хърватия продължи дейностите за изграждане на Пелешацкия мост, Министерството на благоустройството на Босна и Херцеговина ще предложи едностранно обявяване на суверенитет на Босна и Херцеговина в тази част на Адриатическото крайбрежие, като не се изключва възможността да бъде открита процедура пред компетентните съдебни органи, предупреди министър Адил Османович, пише македонското електронно издание „Локално“, цитирано от \"Фокус\". Османовиц е информирал хърватския си колега Олег Буткович за съществуващите правни пречки за изграждането на моста в Пелешац. „Ако вашето министерство, т.е. компетентните органи и органи на Република Хърватия, продължи с дейностите по изграждането на Пелешацкия мост едностранно, със съжаление трябва да ви уведомим, че Министерството на благоустройството на Босна и Херцеговина ще бъде принудено, в рамките на своите компетенции, да задейства процедура за излизане на страната от Договора за държавната граница между Република Хърватска и Босна и Херцеговина“, се казва в писмото на Османович, адресирано до хърватския министър.   В текста се уточнява, че при подобен случай ще се подходи към едностранно обявяване на суверенните права на Босна и Херцеговина съгласно Конвенцията на ООН за морското право – по начина, по който всички бивши югославски страни, които имат излаз на Адриатическо море, са направили. На по-късен етап не е изключено Босна и Херцеговина да потърси правата си пред компетентните съдебни инстанции, съгласно съответните разпоредби на международното право. Османович припомни, че идентификацията и маркирането на държавните граници между Босна и Херцеговина и Хърватия е съгласувано през юни 1999 г. с Договора за държавната граница между двете съседни страни.   Босна и Херцеговина има излаз на Адриатическо море в района на полуостров Пелешац с ширина от осем километра, но крайбрежните води принадлежат на Хърватия. През територията на Босна и Херцеговина минава автомагистрала Е65, свързваща основната част на Хърватия с южните райони, където се намира голямото пристанище Дубровник. Загреб планира да построи мост от континента до полуостров Пелешац, заобикаляйки босненската територия. Тази инициатива предизвика остра реакция в Сараево заради евентуалната загуба на средства от транзита през босненска територия.", "date": "2018.07.31", "title": "Скандал между Хърватия и Босна и Херцеговина заради Пелешадския мост"}
{"url": "http://epicenter.bg/article/Skandal--Gartsiya-obvini-Turtsiya-za-ogneniya-ad-/160401/7/0", "text": "Гръцки вестници излязоха с шокираща информация, че Турция е предизвикала горските пожари близо до столицата Атина, които отнеха живота на десетки граждани.  Базираният в Атина вестник „Елефтери Ора“ написа, че кръгове, близки до гръцкото правителство, разпространяват сценарии, в които Анкара е главно действащо лице. Една от теориите е, че турски шпиони, използвали „руска технология“, са предизвикали пожарите.  Друга конспиративна теория пък гласи, че американци са предизвикали пожарите „под фалшив турски флаг“, за да опетнят името на Турция, която „прекалено много се е сближила с Русия“, предаде „Хюриет дейли нюз“.   Отношенията между Турция и Гърция са обтегнати. След опита за военен преврат през 2016 година на гръцка земя избягаха турски войници, които гръцкият съд отказа да екстрадира обратно в родината им. В Егейско море често се стига до напрежение между двете съседни страни, а гръцкият военен министър Панос Каменос дори нарече Турция „враг“.  Най-смъртоносният пожар в страната започна преди седмица в крайбрежен курорт, намиращ се на близо 30 километра от столицата Атина. Според други конспиративни теории на гръцките вестници „чужди сили“ стоят зад пожара, като целта им е дестабилизиране на Гърция. Огненият ад се разпали в разгара на летния сезон, в който милиони туристи посещават балканската страна.  Има и друга, още по-фрапираща теория, според която американската космическа агенция НАСА стои зад пожарите. Електронното издание Attikanea съобщи, че НАСА е използвала лазерни сателити, за да разпали пламъците. Преди това пък гръцки духовник заяви, че огънят е „божествено наказание“, защото премиерът Алексис Ципрас е атеист.", "date": "2018.07.31", "title": "Скандал! Гърция обвини Турция за огнения ад "}
{"url": "http://epicenter.bg/article/Iskat-nedoverie-na-Makron-zaradi-skandala-s-bodigarda-mu/160402/7/0", "text": "Центристката партия на президента на Франция Еманюел Макрон уволни сътрудника на държавния глава Венсан Краз, който с Александър Бенала бяха заснети да упражняват насилие над демонстранти на 1 май в столицата Париж, информира ДПА.  Партийният лидер Кристоф Кастанер заяви пред сенатори, които разследват \"случая Бенала\", че Краз е уволнен, след като прокуратурата започна разследване на инцидента.  Но Кастанер подчерта, че след като Краз първоначално му е съобщил, че е действал като служител на жандармерията от резерва по време на протестите, той е сметнал, че не е трябвало да уведоми съдебните власти за инцидента.  Днес Националното събрание дебатира две предложения за вот на недоверие срещу правителството заради аферата, но партията на Макрон и съюзниците им не са под заплаха, тъй като държат 358 от 577 места.  Опозицията обвинява Макрон, че е потулил случая, защото първоначално Александър Бенала беше отстранен от поста си за 15 дни, а после зае административна длъжност, а също така инцидентът не е бил съобщен на прокуратурата.  Държавното обвинение започна разследване, след като вестник \"Монд\" публикува видео с Бенала, на което той налага протестиращ.  Впоследствие Елисейският дворец уволни Бенала, позовавайки се на нови доказателства, че той без разрешение е получил достъп до конфиденциални полицейски видеозаписи от инцидента.    ", "date": "2018.07.31", "title": "Искат недоверие на Макрон заради скандала с бодигарда му"}
{"url": "http://epicenter.bg/article/Navarshvat-se-70-godini-ot-rozhdenieto-na-golemiya-komik-Velko-Kanev-/160396/6/0", "text": "Емблематични остават участията му в някои от култовите филми \"\"Оркестър без име\", \"Мъжки времена“, \"Бон шанс, инспекторе!\", \"Да обичаш на инат\" и др.   От 1973 до 1976 г. играе в Драматичен театър „Стефан Киров“ Сливен, след което играе в Сатиричен театър „Алеко Константинов“ в продължение на три сезона (1976-1979). От 1979 г. е член на трупата на Народен театър „Иван Вазов“.  За ролята си на Кръстьо Никифоров от пиесата „Великденско вино“ на Константин Илиев получава „Аскеер” за водеща мъжка роля през 1994 г. През 2007 г. за „Даскал“ от Жан-Пиер Допан печели втора награда на Международния фестивал на моноспектаклите „Монокъл“ в Санкт Петербург. През 2008 е поканен в комедийното телевизионно предаване Царете на комедията. На 2 октомври същата година е удостоен с орден „Св. св. Кирил и Методий“ първа степен, за заслуги в областта на културата и изкуството. На същата дата Велко Кънев отпразнува своята 60-годишнина на сцената на Народния театър с премиерата на моноспектакъла „Дванадесет разгневени монолога“. От 2010 г. е „Почетен гражданин на Сливен“.  Участва с главни роли във филмите „Оркестър без име“, „Бой последен“, „Матриархат“, „Мъжки времена“, „Бон шанс, инспекторе!“, „Да обичаш на инат“ и др.  Заедно с Георги Мамалев и Павел Поппандов създават и групата НЛО, която е един от изразителните сатирици на социализма. Издават няколко плочи, които се ползват с голям успех. Проектът им по-късно прераства в телевизионното предаване клуб НЛО.  Член на Съюза на артистите в България и на Съюза на българските филмови дейци.  Умира на 11 декември 2011 година в София, на 63-годишна възраст, след тежко и продължително боледуване.   Идеята възникнала преди две години, но едва сега двуетажна къща в центъра на Елхово ще отвори вратите си като музей на актьора.    В експозицията на музея на името на Велко Кънев почитателите му ще имат възможност да видят много снимки от семейния архив на актьора, ордена му \"Кирил и Методий\" I степен за заслуги в областта на културата и изкуството, копия от статуетките \"Икар\", връчени посмъртно на актьора през 2012 г., наградата \"Аскеер\" -за водеща мъжка роля във \"Великденско вино\" през 1994 г., сценичния му костюм от моноспектакъла \"Даскал\" на Жан Пиер Допан и много други реликви от живота на Велко Кънев.  Велко Кънев се ражда в едно обикновено семейство в малкото градче Елхово на 31 юли 1948 г. Майка му работи като реквизитор в местния театър, а баща му е шивач във военното поделение в градчето.  Там Жоро Мамалев, Павката Поппандов, Тони Радичев, Юри Ангелов и много други ще слушат в смях през сълзи разказите на майка му, как го биела с точилка, заради белите, които творял непрестанно като малък.  \"Това, което най-дълбоко ме свързва със света, са родителите ми, земята ми, Тунджанската долина, Елхово и улицата, където е дядовата къща и където за първи път видях коледарите. Спомням си биволите и хармана, където се белеше царевица. Чичо ми имаше унгарски коне и каруца, с които ходеше до тухларната да си изкарва хляба, да вади пръст от Тунджа. Баба ми имаше високо кръвно и в едно бурканче на сайванта си държеше пиявици. Беше сляпа и от време на време бръкваше да си сложи една пиявица да ѝ олекне. От старата къща на дядо ми Кольо не остана нищо. Съборена е\", разказа приживя Велко.  \"  разказва бивша актриса от театъра в Елхово пред журналиста Димитър Стойчев, който събира спомени на приятели за Велко Кънев, с идеята за книга. Тази книга била замислена между двамата приживе на актьора, но след като Велко Кънев се върнал от Германия, ракът на гърлото вече го правел не само неразговорлив, но все по-безмълвен. Затворил се в себе си и общувал главно с най-близкия си приятел - стоматолога д-р Петко Николов.  Стойчев подрежда \"пъзела\" на живота на актьора чрез разказите на приятелите му.  За актьорски дебют учителите му смятат участието на 14-годишния ученик в елховското ОУ \"Паисий Хилендарски\" в пиесата на Асен Босев \"Кандидат за луната\" през 1962 г.   Толкова е разочарован, че напук си мисли дали да не сложи край на надеждите за театър и да не отиде да следва в Търново, където вече е приет да следва в тамошния университет. Само че съдбата се намесва.   Взима го в класа си и Велко в крайна сметка завършва театралния институт през 1973 г.  Късметът се намесва в актьорската му кариера на два пъти, и този, че го забелязва Апостол Карамитев, е първият.  Вторият е, когато през 1979 г. режисьорът Никола Петков работи върху пиесата \"Милионерът\" в Народния театър, в която трябва да играе Емил Джамджиев, но последният внезапно се разболява и трябва да му намерят заместник. Петков в това време репетира друга пиеса с Велко Кънев и предлага на директора на театъра Дико Фучеджиев, да го пробват на мястото на Джамджиев. ... През 2010 г. е обявен за \"Почетен гражданин на Сливен\" - градът, от който тръгва професионалната му актьорска кариера.   Помним го от емблематичния \"Оркестър без име\", от филмите \"Бой последен\", \"Матриархат\", \"Мъжки времена\", \"Бон шанс, инспекторе!\", \"Да обичаш на инат\" и мн. др. Но популярен и обичан актьор, безспорно го прави филмът на Станислав Стратиев \"Оркестър без име\".   Тримата издават няколко плочи с голям успех. Проектът прераства и в телевизионно предаване.  Велко Кънев имаше званието Народен артист от 1987 г., но както е известно, умници посегнаха на тези звания, които от друга страна - не биха имали смисъл, ако актьорът не е успял да стане \"народен\" в сърцата на хората.  Сигурно затова хората толкова много го обичаха - беше смръщен на вид, но невероятно достъпен като човек.  . За това разказва близкият му приятел - стоматологът Петко Николов от София. Двамата, преди да се сприятелят и да си \"паснат\" поради общата си любов към Том Джоунс, Синатра, Хъмпърдинг и Арета Франклин, били просто съседи. По-късно стоматологът, който твърди, че е познавал добре и \"кътните зъби\" на Велко Кънев - в прекия и в преносния смисъл на думата, ще признае, че през последните си години актьорът ставал все по-тъжен и някак затворен дори за него, близкия приятел.  \"В настроението му се чувстваше тъга...Ако споделеше нещо - добре. Ако не, и аз не го питах какво го мъчи!...\" - разказва д-р Николов.  Коварната болест побеждава не само тялото, но и духа му - нещо, което самият той цял живот смятал за невъзможно. Уморил се и да търси пари за лечението си, казват приятелите му. \"Предпочете да си отиде...\", споделят с известна недомлъвка негови близки колеги.  Предположението, че в един момент се отказва да се бори, тръгва от слуха за едно писмо, което Велко Кънев изпратил до актьорите от частната театрална къща \"Вива арт\" в Бургас, за премиерата на постановката \"Бившата жена на моя живот\", на която бил режисьор, но не можел да присъства заради болестта. Писмото било изтълкувано като \"прощално\", макар текстът в него да е на пръв поглед благодарствен, и с пожелание \"На добър час\" на постановката.  Всъщност, като не може да говори, актьорът почнал все по-често да пише онова, което го вълнува.    Несправедливо наистина, но ракът на гърлото оставя без глас човека, който толкова обичаше да говори с хората - да ги запалва с истории и с хумор.  \"Измъчваше се много, че не може да излезе пред публика. Не можеше да се примири, че вече никога няма да може да бъде актьор\", разказват негови приятели.  До последно Велко Кънев ходи на вливания във Военна болница. Тогавашният директор на ВМА - ген. Стоян Тонев успокоявал близките му и колегите му от театъра, че Велко ще се оправи, но това не се случва. И един ден идва жестоката вест, че е починал. Не само актьорите от Народния театър, целият народ бе покрусен от тази вест. Сякаш всички загубихме приятел!...  \"Велко обичал да говори с нетеатрали - без превземки и злословия от завист, без спомени за звездни роли и изпуснати шансове, за зли колеги и неспособни директори, пише Димитър Стоянов, на базата на многобройните си проучвания за живота на актьора, и продължава: Жена му Дора разправя, че когато всяко лято почивали в къщата на Народния театър в Созопол, Велко излизал рано-рано и тръгвал из чаршията. Отбивал се във всяко кафене и хотелче, където го познават, и разговарял дълго със собственика или бармана, или някой сервитьор.  . В една публикация Велко Кънев казва:  \"Страхувам се от прекаленото самолюбие, от дълбаенето на собственото аз. По-небрежното отношение към себе си е по-доброто - другото е опасно. Не се обичам толкова. Предпочитам мисълта и действието да са насочени към другите. Предпочитам да се раздавам. Така се живее по-лесно.   Е, това не значи, че не изпадам в депресия. Жаждата ми за живот е в надеждата за нова работа. Но най-важното е какво другите казват за ролите и спектаклите ми, не какво аз мисля за себе си.   Да не излъжа хората. Да съм 100 процента. Цял ден се боря със себе си и със света в името на тези два часа вечер. Лишенията започват от сутринта - никакви цигари, алкохол, никакви разточителства в общуването, никакви изцепки. Това го знаят всички. Това е себеотдаване, не себеобичане. Достойните хора са далеч от шума, по-скрити - казва Кънев. - Вярвам и се прекланям на хора, които страдат, които не прехвърлят вината на този или онзи, за да останат чисти. На хора, които въпреки всичко успяват да създават.   \"Няма по-деликатен, по-търпелив човек от него!\", споделя и Ивайло Христов, който снима Велко Кънев във филма си \"Стъпки в пясъка\".   - ярки и незаличими в родното театрално и филмово изкуство. Тези стъпки и думите на актьора няма да го оставят \"безмълвен\", както се опита да направи болестта.   защото дори след смъртта му, неговият глас, образът му, продължават да ни \"говорят\".  ", "date": "2018.07.31", "title": "Навършват се 70 години от рождението на големия комик Велко Кънев!"}
{"url": "http://epicenter.bg/article/Prof--Kirov--KS-se-okaza-edinstvenata-darzhavna-institutsiya--koyato-ne-se-poddade-na-vanshen-natisk/160370/11/0", "text": "- Не съм изненадан от решението по конституционно дело  № 3 от 2018 г. Още в началото на дебата, през януари, аз пледирах да се попита съда и в крайна сметка той да изкаже мнение дали Истанбулската конвенция противоречи на българската Конституция. Тогава още казах, че ако Конституционният съд обяви Конвенцията за противоречаща на Конституцията, то тогава тя не може да бъде ратифицирана. Още повече, че Конвенцията не допуска резерви по текстове, които КС прие, че има напрежение между текста на Конвенцията и текста на Конституцията. Може със задоволство да коментирам, че КС се оказа единствената държавна институция в последните 28 години, която не се поддаде на външния натиск, при това подчертавам – безсмисления външен натиск от страна на Европа, ние да приемем нещо, което противоречи на здравия разум и на българските конституционни традиции и конституционна идентичност. Искам да подчертая, че всичките ни четири конституции – от Търновската до днешната, стоят на разбирането, че полът е биологична категория и че е предопределен по силата на възприемането на християнските ценности, а по-късно и чрез изследвания. Добре известно е, че полът се определя още в деня на зачатието на човек.   - За мен е необяснимо. Държа да подчертая, че парламентарната група на ГЕРБ излезе много елегантно от затрудненото положение. Те сезираха КС и оставиха той да прецени, докато опозицията в лицето на БСП, въпреки че изрази категорично становище против ИК, не стигнаха до решение те да сезират КС. Те се опънаха на стремежа на ръководството на ПЕС да осъществи натиск по отношение на партийната линия на БСП, но не се решиха да сезират КС за Конвенцията.   - Не, според мен те го отиграха елегантно, с политическа хитрост. И в крайна сметка се оказа, че ГЕРБ е основен защитник на конституционните ценности в България.   - Не е необходимо. Това, че България е подписала Конвенцията, е само първа крачка - че се съгласява с текста, но парламентът е онзи орган, който със закон ратифицира Конвенцията - поставя я в сила, прави я задължителна за Република България. А при това решение на КС, това вече е невъзможно.   - Да, с това решение ѝ е сложен кръст. Най-малкото защото Конвенцията не допуска резерви по текстове, които пораждат спорове. А те не засягат целите ѝ. Нека бъдем коректни - името на Конвенцията подсказва нейните цели, член първи определя нейните цели. Разделите са жените да бъдат защитени като жени, тоест като женски пол от домашно насилие или изобщо насилие. И Конвенцията можеше да стъпи само върху онова традиционно разбиране за биологичния характер на пола. Но въз основа на това ни в клин, ни в ръкав се появява някаква джендър идеология, която се прокарва в другите текстове, имам предвид чл. 3 и чл. 4. Тоест, ако можехме да направим резерви по чл. 3 и чл. 4, ние щяхме да ратифицираме Конвенцията. Големият въпрос, който трябва да се анализира, чрез законодателната дейност и изпълнителната власт посредством провеждане на политики, е ние да постигнем целите на Конвенцията – а именно защитата от насилие, защото не виждам нормален човек, който да се противопостави на тези цели.   - Не знам. Не искам да го мисля. Подобно твърдение е поява на недоглеждане. Не искам да бъда краен.   - Не би било редно. Дълбоко ме натъжава, ако действително са били поемани такива ангажименти.   - Познавам и тримата колеги, работил съм с тях. Единствено с Филип Димитров не съм работил, защото когато моят мандат приключи, той встъпи като конституционен съдия. Това са много уважавани и от мен и от юридическата гилдия колеги. Затова техните особени мнения трябва да бъдат четени много внимателно и да бъдат анализирани. Мен обаче ме подразни съждение в едно от одобрените мнения, че може само да се гадае какви са истинските мотиви на мнозинството конституционни съдии, с чиито гласове е взето решението. Излиза, че тези неистински мотиви са допринесли за това България да не се приобщи към цивилизования свят, който ще се бори с насилието над жени. С аргумент на противното, и това е елементарна логическа операция, би трябвало да се каже, че тези осем човека, гласували решението на КС, всъщност имат истински мотив - че са любители на насилието. Това всъщност ги е отказало да приемат, че Конвенцията е в съзвучие с българската Конституция. Това звучи смешно! Вкарването на елементи на конституционен окултизъм в което и да е особено мнение, ми се струва крайно.   - Поздравих ги, да. Моето мнение не се е променило от 3-4 януари. Аз съм фен на това, че има напрежение между текстовете на Конвенцията и Конституцията на България.   - Можеше, но всъщност това е детската болест на българската политика. Всяко мнозинство смята, че понеже има числено мнозинство в парламента и контролира законодателната власт, е в състояние да налага решения, без да се съобразява с българското общество, а често пъти не се съобразява и с Конституцията, и със законите в страната. Между другото, това се демонстрира почти всеки месец. Последен пример е ветото на президента за изменение на закона за приватизирания. Както се казва – това е крачка напред, две назад. Това чувство за сила и превъзходство често пъти изиграва лоша шега на управляващите от 90-та година насам. В крайна сметка България е правова държава и трябва да се разбере, че когато има и най-малкото съмнение, че би се породило обществено напрежение, че би се допуснала грешка, има си нормален конституционен ред, както в случая – пита се КС, вижда се неговото решение, след което се вземат съответните управленски решения. Така би трябвало да работи всяка нормална конституционна държава.   - Мисля, че не. Затова се присъединявам към оценката на някои от наблюдаващите казуса, че това решение е историческо. То е историческо, защото за първи път в новата ни история държавна институция каза „не” на натиска, който се упражняваше отвън.  ", "date": "2018.07.31", "title": "Проф. Киров: КС се оказа единствената държавна институция, която не се поддаде на външен натиск"}
{"url": "http://epicenter.bg/article/Kristina-Sidorova--Obrazovanieto-tryabva-da-utvarzhdava-traditsionnite-balgarski-semeyni-tsennosti/160386/11/0", "text": "- Пълен обхват на всички деца и качествено образование. Това са двете задачи, които в момента стоят пред БСП и пред нашето общество. Имаме деца, които не посещават училище, имаме трудна достъпност на деца до образователния процес, както и деца, които ходят на училище, но излизат от него неграмотни, необразовани и неподготвени за живота. Всичко, което сме записали във „Визията“ - икономиката, здравеопазването, демографския проблем – всички те могат да бъдат решени, в момента, в който образованието бъде на едно високо ниво.   - Пътува учителят, а не ученикът. Става дума за изнесен клас за ученици от 1-ви до 4-ти клас. Не е добре за дете от първи клас особено, всяка сутрин да пътува по 20 – 40 минути, за да стигне до училище. По-добре е да пътува учителят.   - На много места има училища, читалищни сгради, където могат да бъдат оборудвани тези класни стаи и да бъде воден нормален учебен процес. В много от малките населени места до неотдавна имаше училища, които пазеха духа български. Но заради липса на деца или недалновидна политика, много от тях бяха затворени. Убедена съм, че те могат отново да отворят врати и за това не е необходима голяма инвестиция. Не става дума за цяла огромна сграда, а за две или три стаи в нея, които да бъдат реставрирани и пригодени за нуждите на един нормален образователен процес.   - Какво виждаме сега? 10 – 15 – 20 издателства, много учебници, в които се наливат страшно много средства. Във всеки учебник има по нещо хубаво, но няма единен учебник, по който да се знае, че учат всички деца в цялата държава. Учебник, изготвен от комисия от Министерството на образованието с активното участие на учители, учебник, за който се знае, че дава необходимите знания по предмета. Искаме да го няма това разпиляване, това харчене на обществен ресурс, с което се пълнят джобовете на няколко издателства. Затова предлагаме да има един учебник за един клас, а спестените средства да отидат в дигитализация, в по-модерно образование, за въвеждане на нови неща в образованието. Освен това трябва да има различни помагала, които да бъдат от помощ за всеки ученик съобразно неговото ниво на знания. Сега тези много учебници по един предмет създават затруднения и за учениците, и за учителите. Учителите трябва в рамките на един месец да изберат по кой учебник да преподават. Ще дам един пример до какво води подобна практика – тази година седмокласниците, освен че имаха учебник, изучаваха и предмета за осми клас от едни свитъци. Това нормално ли е? Особено като се има предвид, че на много от тези деца им предстоят изпити за езикови или математически гимназии.   - Става дума за регулиране на приема. Първо трябва да започнем от дългосрочното прогнозиране на нуждите на бизнеса от специалисти с определени професии. Когато знаем от какви специалисти има нужда бизнесът, убедена съм, че и университетите ще предлагат обучение по съответните специалности. В момента има страшно много университети, от които излизат специалисти, които не могат да си намерят работа. Затова е много важно да има обвързаност между нуждите на обществото и бизнеса и предлагането на специалности от университетите. Трябва да има и контрол върху публичните средства, отделяни за образование. Държавата може да подпомага този процес с регулираните професии – с други думи, държавата да плати, за да приеме университетът тази година да бъдат обучавани, например, бъдещи 60 учители, 70 инженери, 50 лекари -  специалистите, от които има нужда обществото.   - БСП не предвижда закриване нито на училища, нито на университети! Нека бъдат развивани, рекламирани, България да се превърне в регионален лидер на образованието. Образованието трябва да бъде модернизирано и оптимизирано. Когато това е налице, аз съм убедена, че ще бъдат пълни аулите на нашите вузове.   - Какво е „джендър идеология“ мисля че няма нужда да обяснявам – това е толкова популярна и модерна тема. Ние искаме да бъдат утвърдени традиционните български семейни ценности. Нека това образование, което се опитаха да прекарат през различни свободно-избираеми предмети, да излезе от училище. Децата да знаят, че мъжът и жената са мъж и жена, какво представлява семейството, кои са добродетелите, които са ни съхранили. Но в същото време децата трябва да бъдат учени на толерантност и разбиране към различните. Но това да става не чрез агресивни кампании, финансирани понякога от чужди фондации.   - Не, не мисля. Аз също сама отглеждам сина си, тъй като бащата е починал. Децата трябва да знаят, че това, което е нормално и хубаво е да има семейство от двама родители. По-скоро обругаването на традиционните ценности, обявяването им за старомодни, това е, което създава предпоставка за агресия. Не мисля, че пропагандирането на това колко много сме се развили и колко различни сме станали от нашите „старомодни“ баби и дядовци, ще ни доведе до добро. Нека пазим свободата, но заедно с нея и онова, което ни е съхранило през вековете.   - В проекта за закон за народната просвета е заложено развитие на дуалното образование и БСП го подкрепя. Искаме децата да излизат подготвени за пазара на труда. В момента не е така. В нашия регион, например, Габрово, бизнесът направи собствен обучителен център, защото кадрите, които получава не отговарят на изискванията на отделните фирми, които търсят работници.    ", "date": "2018.07.31", "title": "Кристина Сидорова: Образованието трябва да утвърждава традиционните български семейни ценности"}
{"url": "http://epicenter.bg/article/Atanas-Semov--Idva-nova-opasnost--IK-shte-stane-chast-ot-pravoto-na-ES-i-shte-se-prilaga-s-predimstvo/160391/11/0", "text": "  Тази теза разви пред Епицентър.бг юристът Атанас Семов. Предлагаме ви цялото интервю с проф. Семов   - К ато християнски народ можем да се прекръстим с облекчение след решението на К онституционния съд (КС), което определи, че Истанбулската конвенция  (ИК) е  несъвместима с българската Конституция.  Но в никакъв случай да не си мислим, че на темата е сложен кръст. Напротив, сложена е огромна удивителна.     - Искам много ясно да кажа, защото виждам, че това не се разбира - независимо, че България не е ратифицирала ИК и не може да я ратифицира след решението на КС, Съветът на Европейския съюз, навярно още в рамките на Австрийското председателство, а това означава до края на годината, ще приключи присъединяването на Съюза към Конвенцията. След което Истанбулската конвенция ще бъде част от правото на ЕС и като такава ще стане действащо право и в Р България - при това с предимство пред всички закони. И не само, че ИК ще се прилага в България, но ще се прилага с предимство и пред Конституцията, както се прилагат всички други съюзни правни норми. Така е във всички държави членки, това е смисълът на ЕС.    - Да, договорът за ЕС не само допуска, а гарантира в чл. 4 възможността всяка държава да се позове на своята национална конституционна идентичност, за да не прилага една или друга съюзна правна норма - в случая разпоредби от Конвенцията, които противоречат на Конституцията. Но само на тези разпоредби на Конституцията, които изразяват националната конституционна идентичност. Тоест – решението на КС е правилно, но то е само едно начало.  -    - Оттук нататък първият български съд, независимо кой е той – районен или окръжен, пред който възникне дело във връзка със прилагането и нарушаването на ИК, трябва задължително да се позове на националната конституционна идентичност, въплътена в конкретни разпоредби на нашата Конституция - например, разпоредбата за семейството и брака, и да направи запитване до съда в Люксембург, който да потвърди това. Това е единственият начин отделни разпоредби на ИК да не се прилагат в България. Във всички случаи ние трябва много бързо да се подготвим, да вземем мерки за момента, в който тази Конвенция ще почне да действа, за недопускане на всички нейни истински опасни, странични ефекти, свързани с промени в учебните програми в училище, с намеса на извъндържавни структури, на правителствени организации и др. в учебния процес и с налагането на идеология и апарат, които са несъвместими нито с българската традиция, нито с нашата устойчива представа за нормалност.  -    - Затова настоявам всички, които държаха Конвенцията да бъде ратифицирана, веднага да вземат мерки и да подготвят законопроекти, с които в нашето законодателство да се гарантира реална защита срещу всички форми на домашно насилие, което е ценност, по която спор няма. Но да можем да оставим настрани, да се предпазим от другите негативни страни на Конвенцията, които не искаме да приемем.  -   - Ще го направи друг съдия. А ако не го направи никой, ще си прилагаме Конвенцията, макар и противоречаща на Конституцията. Разбира се, ще се намери кой да го направи. Но повтарям, само съдия, само съд може да направи запитване до Люксембург.  -    - Хубавото на правото на ЕС е, че то решава много въпроси без намесата на политиците.  -   - Подобно действие няма правни последици. Щом България, по силата на решението на КС, не може да ратифицира Конвенцията – това означава, че няма да бъде страна по Конвенцията. Но разберете – България няма да бъде страна по ИК, но ЕС, рано или късно ще бъде страна! Конвенцията ще стане част от правота на ЕС и като такава ще бъде действащо право и в България. И ние трябва отсега да се готвим, за да знаем как да отстояваме своята национална конституционна идентичност.    - Че ще има промяна в говоренето и поведението на европейския политически елит след изборите за европейски парламент през 2019 година, ми се струва сигурно. В редица европейски държави, далеч не само западни, протичат сериозни процеси на опит за връщане към изконните ценности. Налице е изумителен факт – прекалената толерантност към определени предизвиква засилена нетолерантност. Прекалено либералното, граничещо с мухльовщина отношение към хомосексуалистите и техните форми на общуване, засилва хомофобията в Европа. Боя се, че прекалената либералност на европейския досегашен модел предизвиква силни антилиберални настроения. И това ще бъде огромен проблем за следващия състав на европейския парламент. Въпросът е сега да не се стигне до другата крайност. Защото присъствах на извънреден международен форум, на който стана дума, че може би новият Хитлер е вече ученик в някое училище.  -    - Елитите ще се сменят след една година, но въпросът с Конвенцията ще се придвижи по-рано, защото в момента има мнозинство в Съвета. Натискът върху България беше присъединяването към Конвенцията да приключи с решение на Съвета в рамките на Българското председателство. Нямаше как България да не ратифицира Конвенцията, а пък нейното председателство да я придвижи. След реакцията на българското общество и решението на КС този въпрос отпадна от дневния ред. Австрия обаче е подкрепила Конвенцията и навярно още в рамките на австрийското председателство тя ще стане факт като Съюзен договор, като част от правото на ЕС.  -    - Не мисля, защото няма за какво. Правителството не може да направи нищо против Конституционния си съд. А КС ясно казва, че Конвенцията не може да бъде ратифицирана освен, ако не бъде изменена Конституцията, което разбира се, няма да се направи. Остава обаче вторият въпрос – да се мисли отговорно за момента, в който съдът трябва да е подготвен, а това може и да е и самият КС, ако въпросът бъде отнесен направо до него за позоваване на конституционна национална идентичност по чл. 4 на договора за ЕС от Маастрихт. Нещо, което България не е правила досега и се надявах, че ще го правим във връзка с разпоредбата за българския език, а не във връзка с разпоредбата за семейството.  -    - Да. Самата Конвенция е един ялов, типичен европейски документ, който не решава никакъв проблем и нищо съществено не казва. Конвенцията нито ще промени, нито ще намали насилието. Тя изисква допълнителни норми в законодателството, създаване на по-работещи структури за защита от насилие, горещи телефони и т.н. Но без да решава едни проблеми, тя добавя други.  Битката ще е страшна в едно свое измерение – с изменението на учебните програми и училищата. Там именно вече е създадена връзката на джендър идеологията с учебните програми. Трябва да има спешна промяна на тези програми и това вече е сериозно занимание. Защото джендър организациите отдавна пипат, бърникат и унищожиха учебниците. Усилията на обществото трябва да се насочат натам – към спасяване на българското училище от джендърите, които са се настанили там.    ", "date": "2018.07.31", "title": "Проф.Атанас Семов:Идва нова опасност! ИК ще стане част от правото на ЕС и ще се прилага с предимство"}
{"url": "http://epicenter.bg/article/Milioni-gasterbayteri-veche-rabotyat-v-Polsha/160400/11/33", "text": "  В Полша вече работят милиони гастарбайтери, а тепърва ще пристига и работна ръка от една много далечна страна, четем в кореспонденцията на Филип Фриц в германския „Ди Велт\".   Авторът пише, че в Полша вече работят над 1,5 милиона украинци. Според него, редица полски общини за пръв път след краха на социализма отбелязват ръст на миграцията – най-вече в резултат от руската анексия на Крим и войната в Източна Украйна.   „Полската икономика процъфтява, само през 2017 година стопанският ръст беше 4,6%, а прогнозите твърдят, че и занапред ще се запази висок. Безработицата е ниска, едва 5,9%, потреблението расте. В много браншове има недостиг на работна ръка – най-вече в строителството, в IT-сектора и в грижите за безпомощни и възрастни хора. Дефицитът на кадри вече е толкова остър, че не може да се компенсира само с внос на украинци. Скоро няма да бъдат достатъчни и допълнително пристигащите в страната кадри от Беларус и Молдова\", прогнозира авторът на статията.     Не щеш ли, сега се заговорило за гастарбайтери с много изненадващ произход, научаваме от публикацията. Полското правителство набирало кадри от една държава на цели 9000 километра – Филипините.   „В момента се водят преговори с филипинското правителство и още през есента може да се подпише съответното споразумение, оповести заместник-министърът на труда, семейството и обществото Станислав Швед. Той подчерта „културната близост\" между Полша и Филипините.\" Авторът цитира и точните думи на министъра по този въпрос: „Те избират Полша, защото чувстват нашата страна културно близка, включително и поради католическата религия.\"   Авторът пише, че идеята за гастарбайтери от Филипините всъщност е много удобна за управляващата национал-консервативна партия „Право и справедливост\" („ПиС\"), защото пасва към реториката в спора с ЕС за приемането на бежанци: „Сега правителството може да заяви: Ние вече приехме хора от Филипините, тоест не се налага да приемаме и бежанци от Близкия изток или Африка.\"   Авторът припомня, че точно същите аргументи полското правителство използва и досега, давайки пример с хората от Украйна, но по този начин обърква две неща. Защото внасянето на трудови кадри е едно, а политиката към бежанците – съвсем друго.     По-нататък в статията четем, че през 2017 г. едва 17 сирийци са получили политическо убежище в Полша, а политици от управляващата партия, държавната телевизия и другите проправителствени медии непрекъснато се обявяват против мюсюлманите. Според тях, ислямът не принадлежал към Европа, опасностите нараствали, а във Франция, Белгия или Германия се увеличавали престъпността и тероризмът, които уж били свързани с ислямската миграция. Авторът цитира и изказване на всемогъщия шеф на управляващата партия Ярослав Качински, че бежанците донасят в Европа болести като холерата и различни паразити. И все пак припомня, че всъщност нито една от парламентарно представените партии не желае да приема бежанци според представите на Брюксел.   „ Очевидно това обаче няма да важи за филипинците. Политиците от „ПиС\" добре знаят, че страната има нужда от имигранти, и то не само заради икономиката. Демографското развитие в Полша е тревожно, обществото бързо застарява, а недостигът на работна ръка през следващите години драматично ще се изостри. Нищо, че новите социални програми, например разширяването на детските надбавки, доведоха до леко повишаване на раждаемостта. Досега Полша беше страна, от която хората се изнасяха. След приемането ѝ в ЕС през 2004 г. близо два милиона поляци се изнесоха на Запад. А това е много на фона на 38-милионното население. Напускат преди всичко млади хора, от които полският трудов пазар има нужда. Да, от чужбина те пращат много пари на семействата си и това е важен фактор. Но той не е достатъчна утеха за повечето поляци и за полската икономика.\"     Авторът на статията припомня, че преди Втората световна война Полша е била етнически и религиозно най-пъстрата държава в Европа, където редом са живеели поляци, евреи, немци, украинци и още редица националности. След войната обаче в страната не идват повече никакви преселници, пише авторът и посочва единственото изключение:   „Филипинците не са първите мигранти от Азия, които Полша приема. През 1950-те и най-вече през 1970-те в Полската народна република пристигаха много виетнамски студенти. Мнозина от тях останаха. Според най-предпазливите оценки, днес в Полша живеят около 20 000 виетнамци – една от най-големите виетнамски общности в Европа. А през последните месеци пристигат и много трудови мигранти от Индия. Най-често ще ги видите във Варшава, където те кръстосват на велосипеди улиците, разнасяйки храна по домовете.\"   В края на статията авторът стига до заключението, че по ирония на съдбата точно национал-консервативното полско правителство, което практикува една ксенофобска реторика, е на път да доведе мигранти в страната. Просто защото е принудено да се съобразява с реалностите.", "date": "2018.07.31", "title": "Защо Полша ще внася християнски гастарбайтери"}
{"url": "http://epicenter.bg/article/Evrostat--Balgarskata-bezrabotitsa-udari-rekordno-dano-ot-4-8-/160392/4/0", "text": "През месец юни нивото на безработица в 28-те страни от Европейския съюз (ЕС) стабилизира в 10-годишно дъно от 6,9%, в рамките на еврозоната остана в най-ниско ниво от края на 2008-а година от 8,3%, като в същото време безработицата в България удари ново рекордно дъно от 4,8 на сто, показват данни на Евростат.  През юни 2018-а година нивото на безработицата в ЕС остана на майското дъно от 6,9% (най-ниско ниво от май 2008-а година), докато в рамките на еврозоната стабилизира на ниво от 8,3% (най-ниска безработица от декември 2008-а година).  Според европейската статистика общо 17,105 млн. европейци, от които 13,570 милиона от еврозоната, са били без работа през шестия месец на миналата година, като спрямо месец май е отчетено слабо повишение на безработните в ЕС с 4 хиляди, докато броят на безработните в еврозоната нарасна в рамките на месец с 14 хиляди. Спрямо юни 2017-а година обаче общият брой на безработните европейци е спаднал с цели 1,657 милиона, от които 1,146 милиона в рамките на единния валутен блок.  Най-ниска безработица през юни е регистрирана в Чешката република (безработица от едва 2,4%), следвана от Германия (3,4%), докато най-висока безработицата остава в Гърция (ниво от 20,2%, но според данни на Евростат за април 2018-а) и в Испания (15,2% през юни 2018-а).  В рамките на юни общо 3,415 млн. младежи на възраст под 25 години са били без работа в ЕС (ниво на младежка безработица от 15,2%), като това представлява понижение на младежката безработица с 386 хиляди спрямо година по-рано, когато безработицата сред младите европейци беше на ниво от 16,8%.   Евростат представи и данни, според които безработицата в България през юни се понижи до 4,8% от 4,9% през май и далеч под ниво на безработица от 6,2%, отчетено точно преди година (през юни 2017-а). Това е най-ниската безработица откакто съществува статистика на Евростат за нашата страна от 2000-а година насам.  По този показател нашата страна се нарежда на десето място сред всички 28 членове на Европейския съюз с най-ниска безработица и е една от 19-те страни - членки с безработица, която е по-ниска от средноевропейската.  През шестия месец на настоящата година едва 160 хиляди българи са били без работа спрямо 165 хиляди през май и 209 хиляди безработни точно преди година (през юни 2017-а), показват днешните данни на Евростат. Това е най-малкият брой на безработните българи откакто съществува тази статистика за нашата страна от началото на далечната 1995-а година.  Нивото на младежката безработица в България се понижи през юни до 10,9% от 11,1% през предходния месец и спрямо 14,2% година по-рано, като през шестия месец на годината без работа са били общо 16 хиляди български младежи на възраст под 25 години спрямо 17 хиляди през май и 25 хиляди година по-рано (през юни 2017-а).  Данните на Евростат също така показват, че безработицата сред жените в нашата страна се стабилизира за втори пореден месец в рекордно дъно от едва 4,4% спрямо 5,7% точно преди година, докато безработицата сред мъжете се понижи през юни до 5,2% от 5,3% месец по-рано и спрямо 6,6% през юни 2017-а година.    ", "date": "2018.07.31", "title": "Евростат: Българската безработица удари рекордно дъно от 4,8%"}
{"url": "http://epicenter.bg/article/Okonchatelno--Petr-Kelner-pridobi-aktivite-na--quot-Telenor-quot--v-Balgariya--Ungariya--Cherna-gora-i-Sarbiya/160404/4/0", "text": "PPF Group завърши придобиването на телекомуникационните активи на мобилния оператор \"Теленор\" в Централна и Източна Европа, по-специално в Унгария, България, Черна гора и Сърбия.  Това пише в съобщение до медиите изпратено от компанията на чешкия милиардер Петр Келнер, което Новини.бг публикува без редакторска намеса:  \"PPF Group получи всички необходими разрешения от съответните органи и изпълни всички други необходими процедури. В резултат PPF Group вече притежава пълен контрол над операциите на Telenor в гореспоменатите страни.  Общата стойност на закупените активи е 2,8 млрд. евро (изчислена на база стойност на предприятията). PPF Group финансира сделката чрез синдикиран заем. Покупката е най-голямата в телекомуникационния сектор в Централна и Източна Европа от 2011 г. насам.\"  ", "date": "2018.07.31", "title": "Окончателно! Петр Келнер придоби активите на \"Теленор\" в България, Унгария, Черна гора и Сърбия"}
{"url": "http://epicenter.bg/article/9-godishno-dete-e-postradalo-pri-katastrofata-na-avtomagistrala--Hemus--kray-Novi-pazar/160363/3/0", "text": "9-годишно дете е пострадало при катастрофата на автомагистрала „Хемус“ край Нови пазар. Това съобщиха от ОДМВР - Шумен. Сигналът за произшествието е подаден в 09.12 часа днес в оперативната дежурна част на ОДМВР.   Съобщено е, че на автомагистрала „Хемус“, малко след бензиностанцията край Нови пазар е възникнал пътен инцидент. На място са насочени екипи на полицията, пожарната и спешната помощ. При пристигане е установено, че произшествието е възникнало между лек автомобил с пернишка регистрация и товарен автомобил с варненска.   По първоначална информация водачът на лекия автомобил, който е пътувал в посока към Шумен е застигнал товарния автомобил и се е ударил в задната му част. В резултат на удара товарният автомобил се е преобърнал на пътя.   В МБАЛ - Шумен за преглед е откарано 9- годишно дете, което е пътувало в лекия автомобил. Детето е с контузия на главата, контактно. Извършват му се изследвания в болничното заведение.   Водачите и на двата автомобила са правоспособни, тествани са за алкохол, наличие не е отчетено. Работата по изясняване на причините довели до инцидента продължава, на място се извършва оглед.   Движението се пренасочва по пътя Русе - Варна. Водачите да шофират с разумна скорост.  ", "date": "2018.07.31", "title": "9-годишно дете е пострадало при катастрофата на автомагистрала „Хемус“ край Нови пазар"}
{"url": "http://epicenter.bg/article/Vatreshniyat-ministar--Za-parvi-pat-ot-tri-godini-ima-po-malko-zhertvi-na-patya/160377/3/0", "text": "Няколко положителни тенденции, с които да се похвали отбеляза министърът на вътрешните работи Валентин Радев по време на редовния си месечен брифинг, предаде Канал 3. Радев отбеляза по-малко жертви на пътя за първото полугодие на 2018-а спрямо предишните години и се похвали за изпълнената цел за назначения на нови полицаи, както и с факта, че не са допуснати никакви проблеми по време на европредседателството.   \"Намалението на загиналите на пътя за периода януари-юли е 12.7% в сравнение със същия период на миналата година. Тенденцията е добра, за първи път от три години загиналите намаляват. Около 43 е разликата между загиналите за периода януари-юли в сравнение със същия период от миналата година. Работим по три закона за намаляване на жертвите и произшествията по пътя”, обяви Радев на брифинга.   \"Горди сме и се хвалим, доколкото е прието, че не допуснахме нито едно произшествие по време на председателството. Така успяхме да организираме работата си, че да няма пострадали български граждани или пострадали гости, които участваха в събитията. Дори не се усети липсата на служители, които бяха привлечени от страната“, обясни вътрешният министър по отношение на реда по време на председателството.   Колкото до новите полицаи той заяви: \"Новоназначените полицаи са 1364, в полицията, жандармерията и в „Гранична полиция“. Вчера ми дадоха последните числа. Премиерът Бойко Борисов ми разпореди в сряда да му докладвам колко са новоназначените полицаи с полицейски правомощия. Казахме, че до края на годината ще има над 1000 новоназначени и го направихме. Ще го докладвам на премиера, той сега го чува в аванс- 1364 са към дата 30 или 29 юли\".   Той потвърди и че МВР ще възстанови щетите след пожара в \"Царските конюшни\". \"Вторият етаж от изгорялата сграда от \"Царските конюшни\" е наш. Останалата собственост дори не знаем на кого е. Ангажираме се да възстановим покрива. Ползвали сме този етаж известно време, вече не го ползваме. Ние собствеността си ще трябва да я покрием. Надали ще намерим другите собственици, за да си разделим разходите. Трябва да възстановим покрива. Вчера се събрахме при премиера Бойко Борисов със зам.-кмета на София Тодор Чобанов, кмета Йорданка Фандъкова и министър Боил Банов. Уточнихме се и проверихме докъде е собствеността. Как е станал пожарът- ще стане ясно“, каза още вътрешният министър.", "date": "2018.07.31", "title": "Вътрешният министър: За първи път от три години има по-малко жертви на пътя"}
{"url": "http://epicenter.bg/article/-Institutat-za-moderna-politika--do-Borisov--Otteglete-podpisa-ot-Istanbulskata-konventsiya-/160373/2/48", "text": "Институтът за модерна политика, като страна по конституционното дело срещу Истанбулската конвенция, изпрати писмо до министър-председателя Бойко Борисов с искане за оттегляне на подписа на България.     „След прогласяването на Истанбулската конвенция за противоконституционна с решение на Конституционния съд по к.д. № 3/2018 г., правителството носи отговорност за прилагане и съобразяване на своите политики с това решение.   Оттук насетне ратификацията на противоконституционната Истанбулска конвенция в този й вид от Народното събрание е юридически невъзможна. Ненаучната джендър-идеология, която се прокарва чрез Истанбулската конвенция под маската на благородната кауза срещу насилието, е в дълбоко противоречие с българската конституционна идентичност и обществен морал. Поради това подписът на България под Истанбулската конвенция е също така обществено-политически и морално нелигитимен.   Без излишно отлагане следва да се предприемат необходимите правни и дипломатически действия за оттегляне на подписа на Република България от конвенцията. От това решение на КС произтича и задължение на българските власти да не подкрепят присъединяване на ЕС към Истанбулската конвенция“, се казва в писмото, подписано от основателя на Института за модерна политика и доктор по конституционно право Борислав Цеков.  ", "date": "2018.07.31", "title": "“Институтът за модерна политика” до Борисов: Оттеглете подписа от Истанбулската конвенция?"}
{"url": "http://epicenter.bg/article/Borisov--Garantirame-150-mln--leva-poveche-za-horata-s-uvrezhdaniya--no-shte-smyatame-pak/160374/2/48", "text": "Правителството ще отпусне 150 млн. лева повече за хората с увреждания, а до края на септември в парламента ще бъдат внесени промени в няколко закона, които регламентират грижата за тях. Ще бъде изготвен и регистър на хората със специални потребности, който да покаже колко точно са те.  Това стана ясно след срещата на премиера Бойко Борисов с представители на протестиращите майки на деца с увреждания и омбудсмана Мая Манолова, която продължи близо 5 часа в Министерски съвет.   „ Проведохме една интензивна среща с премиера, министрите на социалната политика и здравеопазването, и вицепремиера Томислав Дончев“, каза една от майките и допълни, че работните срещи продължават. Следващата е във вторник, когато ще бъде обсъдено създаването на регистъра на хората с уврежданията.   До края на септември в парламента ще бъдат внесени промени в няколко закона, сред които и законът за личната помощ. Обсъжда се създаването на специализиран орган, който да отговаря за хората с увреждания. Работна група вече обсъжда стандарт за помощните средства (инвалидни колични и т.н.).   Майките отново поискаха подобряване на критериите за финансова подкрепа: „Повторихме, че не искаме увеличаване на парите „на калпак“, а реформа. Мисля, че премиерът разбра, че такава реформа е нужна“.   Палатковите лагери остават, докато не видим нещата на хартия, категорични бяха протестиращите родители. „Благодаря на участниците в срещата. Не случайно минаха 5 часа, защото по всяка тема има диаметрално противоположни мнения“, коментира премиерът. Той обясни, че различията са били по отношение на индивидуалното разходване на средства и за функциите на държавния контролен орган.   По думите му, предстои проверка на електронната система. „Някои колеги са на мнение, че съществуващата вече информационна система не работи, въпреки, че правителството е отделило сериозни средства за нея. Много пари, много организации и ефектът е, че накрая има протест“, посочи Борисов. „Говорим за 88 000 души, които трябва да получават чужда помощ, а цялата останала част хора с увреждания са близо 700 000 човека“, добави той.   „ За новия бюджет можем да гарантираме 150 млн. лева повече. Проблемът е, че и те им се виждат крайно недостатъчни. Ще смятаме наново. Продължаваме да работим“, каза още премиерът. Той допълни, че родители на деца с увреждания ще бъдат включени в работата на различните работни групи.  От национално представителните организации благодариха на премиера и правителството за готовността да отпуснат допълнително средства за хората с увреждания и поискаха по-голям контрол при разходването им.", "date": "2018.07.31", "title": "Борисов пред майките: Гарантираме 150 млн. лева повече за хората с увреждания, но ще смятаме пак"}
{"url": "http://epicenter.bg/article/Deveto-veto--Rumen-Radev-varna-promenite-v-Administrativno-protsesualniya-kodeks/160380/2/48", "text": "Президентът Румен Радев върна за ново обсъждане Закона за изменение и допълнение на Административнопроцесуалния кодекс (ЗИД АПК), като    Вчера 51 неправителствени организации поискаха държавният глава да наложи вето на текстовете.  , а когато сдружения обжалват пред Административния съд решения на държавата таксата, която ще внасят в съда ще бъде в размер на 350 лв.     Държавният глава счита, че с новите текстове  . Ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение. Тези разпоредби ще се отразят неблагоприятно на ролята на административното правосъдие да бъде защитник на обикновения човек срещу незаконосъобразните действия и произвола на администрацията.   .   Президентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки.   Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава.         Подкрепям необходимостта от усъвършенстване на Административнопроцесуалния кодекс (АПК), защото дефицитът на справедливост се усеща най-отчетливо при взаимоотношенията на гражданите и юридическите лица с държавните органи.   С приетия Закон за изменение и допълнение на Административнопроцесуалния кодекс (ЗИД АПК) са направени стъпки в правилната посока по отношение на практическото прилагане на електронното управление и електронното правосъдие, на административния договор и на защитата срещу неоснователни действия и бездействия на администрацията. Независимо от това, не мога да се съглася с отделни разпоредби от ЗИД АПК, които отдалечават уредбата от основни конституционни начала, деформират традиционни принципи и постижения на административния процес и в крайна сметка ще доведат до намаляване интензитета на защитата на правата на гражданите и юридическите лица относно актове, издавани от позицията на власт и изискващи подчинение.   Като държавен глава се ръководя от разбирането, че съдебният контрол върху актовете на изпълнителната власт е особено важна проекция на принципа за разделението на властите, носеща конструкция в системата от гаранции за правовата и демократична държава. Ето защо съм длъжен да се противопоставя на всеки опит за законова уредба, който отслабва способността на административното правосъдие да бъде защитник на обикновения човек срещу незаконосъобразните действия и произвола на държавните органи.   1. Правилата за подсъдността трябва да бъдат пределно ясни, за да знаят жалбоподателите към кой съд да се обърнат и за да се избегнат спорове за подсъдност между съдилищата. Приетата със ЗИД АПК уредба на подсъдността не съответства изцяло на тези изисквания.   Направеното с § 28 допълнение в чл. 132, ал. 2, т. 2 АПК създава проблеми с родовата подсъдност. От една страна, не са идентифицирани ясно актовете на Министерския съвет, министър-председателя, заместник министър-председателите и министрите, които Върховният административен съд (ВАС) разглежда като първа инстанция. С Решение № 8 от 2018 г. на Конституционния съд се изяснява смисълът на чл. 125, ал. 2 от Конституцията, но това не замества необходимата законова уредба. От друга страна, изразът „в случаите, предвидени в закон“ създава впечатление за втора хипотеза на изключение от правилото, че актовете на Министерския съвет, министър-председателя, заместник министър-председателите и министрите се разглеждат като първа инстанция от ВАС. Това излиза извън тълкуването на Конституционния съд. Приетата уредба за родовата подсъдност създава правна несигурност и може да доведе до множество спорове за подсъдност.   С § 29, т. 1 от ЗИД АПК се променя принципът за местната подсъдност при оспорване на индивидуални административни актове. Като критерий за определяне на компетентния административен съд се въвежда постоянният адрес на физическото лице жалбоподател. Правилата за местната подсъдност следва да гарантират както връзката на делото с района на съответния съд, така и подходяща и за двете страни достъпност до този съд. Приетата уредба не отчита хипотезата на физически лица с настоящ адрес, различен от постоянния, което може да е затруднение за тях и за административните органи, чието седалище е различно от постоянния адрес на жалбоподателя. В тези случаи и двете страни ще бъдат принудени да пътуват до административния съд, в чийто съдебен район е постоянният адрес на жалбоподателя. При едновременно разглеждане на дела в различни административни съдилища държавните органи ще трябва да командироват навсякъде свои процесуални представители. Това ще увеличи разходите на администрациите, които директно или индиректно ще бъдат за сметка на данъкоплатците. Освен това промяната може да доведе до отлагане на дела в разрез с принципа за бързина и процесуална икономия, прогласен в чл. 11 от АПК. За тази промяна, направена чрез предложение между първо и второ гласуване на законопроекта, няма финансови разчети. Изтъкнатият мотив за по-равномерно натоварване на административните съдилища не следва да е за сметка на повишаване на разходите за достъп до правосъдие. По тези съображения смятам, че новата местна подсъдност не дава достатъчно гаранции за по-лесен, по-бърз и по-евтин достъп до правосъдие.   2. Не съм съгласен с направеното в § 55 изменение на чл. 217, ал. 2 АПК относно закритите заседания в касационното производство. Публичността на съдебните заседания е толкова съществен принцип на правораздавателната дейност, че конституционният законодател изрично го е прогласил в чл. 121, ал. 3. Проекция на този принцип има във всички процесуални закони (чл. 12 от АПК, чл. 11 от ГПК, чл. 20 от НПК), както и в чл. 5, ал. 2 от Закона за съдебната власт. Правото на всеки човек на публично разглеждане на неговото дело е изрично посочено в чл. 10 от Всеобщата декларация за правата на човека и в чл. 6, ал. 1 от Конвенцията за защита правата на човека и основните свободи (КЗПЧОС). Принципът за публичността на съдебните заседания има двояко значение. От една страна, той е гаранция за справедлив процес, в който страните имат право не само лично да участват, но и да са защитени срещу администриране на правосъдието на тъмно, без обществено наблюдение. От друга страна, този принцип е гаранция за реализиране правото на гражданите да получават и разпространяват информация, предвидено в чл. 41, ал. 1 от Конституцията и чл. 10, ал. 1 от КЗПЧОС.   Действително чл. 121, ал. 3 от Конституцията допуска със закон да се предвиждат закрити заседания. Тази възможност обаче представлява изключение от принципа за публичност и трябва да се използва пропорционално, когато е налице необходимост с оглед защита на друга конституционна ценност. Като поставя разглеждането на делото от тричленен състав на ВАС в открито заседание в зависимост от преценката на съдията-докладчик или от направено от страните изрично искане, променената разпоредба на чл. 217, ал. 2, изр. трето и четвърто АПК всъщност превръща публичността от правило в изключение.   3. С регламентираните в § 57 такси в касационното производство се ограничават съществено процесуалните възможности за пълноценна защита на гражданите и юридическите лица срещу незаконосъобразни актове на администрацията. Несъмнено видът и размерът на съдебните такси са част от гаранциите за достъп до правосъдие. Приемам, че сегашните съдебни такси се нуждаят от актуализация, но увеличението на простите такси в касационното производство е драстично (14 пъти за физически и юридически лица и 74 пъти за юридически лица с нестопанска цел) и не съответства на икономическата ситуация и доходите в България. Вносителите на законопроекта отчитат само очакваното увеличение на приходите в бюджета на ВАС и на административните съдилища. Липсва обаче ясен механизъм за определяне на новите размери и анализ за финансовото отражение на въведените по-високи такси за гражданите, бизнеса и бюджетните организации, тъй като последните също могат да са касатори.  Няма аргументи и защо например дружествата, предоставящи водоснабдителни, топлоснабдителни, електроснабдителни, газоснабдителни, телекомуникационни услуги, ще заплащат прости такси в размери като гражданите, а юридическите лица с нестопанска цел ще заплащат такси като търговски дружества. Така увеличените прости такси ще са практическа пречка за упражняване на процесуалните права на значителна част от гражданите и юридическите лица. Дори редуцираната такса по дела за пенсионно, здравно и социално осигуряване е увеличена 5 пъти в сравнение с действащата досега.   Въвеждането на пропорционални такси за „определяем материален интерес“ в касационното производство по административни дела не държи сметка за спецификата на тези дела. В административното правосъдие на преден план е пряката защита на нарушената законност при осъществяване на държавното управление, а не материалният интерес. Законността не е услуга, която една правова държава предоставя на гражданите, а необходимо условие за нейното съществуване. В този смисъл въвеждането на пропорционални такси, които са типични за гражданското правораздаване, е несъвместимо с административното правосъдие, при което споровете са за незаконосъобразно осъществяване на държавно управление. Затова пропорционалните такси не могат да бъдат принцип в касационното производство по АПК. Прилагането им, особено при липсата на легална дефиниция на понятието „определяем материален интерес“, ще доведе до правна несигурност и до противоречива съдебна практика. Поради това оспорвам и въвеждането със ЗИД АПК на пропорционални такси в Данъчно-осигурителния процесуален кодекс (§ 79, т. 4) и в Закона за опазване на околната среда (§ 111). Особено тревожна е промяната в Закона за опазване на околната среда, където размерът на таксата за касационно обжалване на решението по оценка на въздействието върху околната среда е оставен изцяло на преценката на съда. Въвеждането на пропорционална такса освен това ще направи тези производства недостъпно скъпи, което не съответства на чл. 9 от Конвенцията за достъпа до информация, участието на обществеността в процеса на вземането на решения и достъпа до правосъдие по въпроси на околната среда.   Със ЗИД АПК за първи път размер на съдебни такси се определя в закон. Този подход не отчита присъщата динамика в размера на таксите, които са в зависимост от доходите. Това е причината досега таксите за съдебните производства по административни и граждански дела да се предвиждат в тарифа на Министерския съвет. Определянето им с § 57, 61 и 67 на ЗИД АПК лишава гражданите и юридическите лица от възможността да оспорват размера на тези такси, с каквато разполагат при регламентирането им в акт на Министерския съвет. Като се има предвид, че размерът на таксите в касационното производство (не само по административни, но и по граждански дела) представлява 50 на сто от размера на таксите в първоинстанционното производство, определените с § 57 могат да бъдат аргумент за съществено увеличение на таксите и в първоинстанционното производство.   Въвеждането на пропорционални такси, както и драстичното увеличаване на простите такси в касационното производство, са в дисонанс с природата и целта на административното правосъдие – да гарантира защитата на по-слабата страна - гражданин или юридическо лице срещу незаконосъобразните актове на администрацията. Не се отчита изискването на чл. 60, ал. 1 от Конституцията таксите да са съобразени с доходите на гражданите, с което се ограничава правото на защита по чл. 56 от Конституцията. Размерът на определените такси може да представлява бариера за значителен брой граждани и юридически лица, поради което самата същност на правото на защита ще бъде нарушена. В този смисъл приетият закон е проблематичен и по отношение на чл. 6, ал. 1 от КЗПЧОС.   4. Както и по друг повод съм изразявал позиция, правото на жалба в първоинстанционните производства по АПК и правото на касационно обжалване в тяхното единство съставляват правото на административно правосъдие. Касационното обжалване е част от правото на защита, което вече не е срещу порочния административен акт, а срещу постановеното незаконосъобразно съдебно решение. Премахването на касационната инстанция в съдебните производства по административни дела, които и без това са двуинстанционни, несъмнено отслабва защитата на засегнатите права на граждани и юридически лица. Това не съответства на правото на защита (чл. 56 от Конституцията) и на правото на съдебна защита на гражданите и юридическите лица във всички стадии на процеса (чл. 122, ал. 1 от Конституцията).   4.1. Ограничаването на правото на защита само до една съдебна инстанция може да бъде оправдано само ако се налага, за да балансира с друга конституционна ценност. С някои от преходните и заключителните разпоредби на ЗИД АПК този баланс е нарушен. Нещо повече, липсата на втора - касационна инстанция ще застраши конституционно признати права, което е недопустимо.   Такъв е случаят с § 113, т. 5, б. „б“ изр. последно относно чл. 75, ал. 9 от Закона за подземните богатства. Предвиждането само на една съдебна инстанция при спорове за принудително отчуждаване на частни имоти за нуждите на проучването и добива на подземните богатства и за отмяна на принудителното отчуждаване не гарантира надеждна защита на правото на собственост, както изисква чл. 17, ал. 1 от Конституцията. Необжалваемостта на първоинстанционното решение във връзка с изпълнението на задължението на титуляри на разрешения за търсене и проучване или на концесионери може да се яви пречка за предприемане на всички необходими мерки за възстановяване на уврежданията на земята. Това не съответства на задълженията на държавата да осигури опазването на околната среда (чл. 15 от Конституцията) и да гарантира правото на гражданите на здравословна и благоприятна околна среда (чл. 55 от Конституцията).   С § 114, т. 3 от ЗИД на АПК се изключва касационната инстанция  при оспорване на отказа за предоставяне на правна помощ от Националното бюро за правна помощ. Това не гарантира осигуряването и предоставянето на ефективна правна помощ и е несъвместимо с естеството на правото на защита като основно право на гражданите съгласно чл. 56 от Конституцията.   Възразявам и срещу необжалваемостта на първоинстанционните съдебни решения по спорове за обезщетения при временна неработоспособност и трудоустрояване, за обезщетения за майчинство, за обезщетения за безработица (§ 124, т. 2 ЗИД АПК), както и по спорове за социални помощи (§ 130). Това са все случаи, които засягат хора в затруднено положение. Една правова държава, която също е и социална, трябва да осигури в пълна мяра защитата на техните права, още повече когато тези права са признати и гарантирани в чл. 47, ал. 2 и чл. 51, ал. 1 и 2 от Конституцията. Едноинстанционното производство, въведено с § 133 ЗИД АПК по отношение на помощите по Закона за семейните помощи за деца, не съответства на задължението на държавата да подпомага родителите при отглеждането и възпитанието на техните деца по чл. 47, ал. 1 от Конституцията.   С отпадането на касационното оспорване на съдебни решения, свързани с достъпа до обществена информация (§ 125, т. 3), се отслабват гаранциите за правото на информация, определяно не без основание като основа на всички други права. Освен конституционно признато, това право е част от правата по Хартата на основните права на Европейския съюз (чл. 11), по КЗПЧОС (чл. 10) и по Международния пакт за гражданските и политическите права (чл. 19). Значението на правото на информация, което е част от комуникационните права, е отчетено и от Конституционния съд. Според Решение № 7 от 1996 г. това право стои в основата на демократичния процес и съдейства за осъществяването на контрол върху дейността на държавните органи.   4.2. Освен намаляване интензитета на защитата на накърнени права на граждани и юридически лица, премахването на касационната инстанция има и друго измерение. Когато първоинстанционното съдебно решение е в полза на жалбоподателя, държавният орган ще бъде лишен от възможността да го оспорва. Така липсата на касационна инстанция ограничава адекватната защита на обществения интерес, който държавните органи са длъжни да отстояват. В тази връзка не съм съгласен с направените с § 109, т. 1, 2 и 3 ЗИД АПК промени, които изключват касационната инстанция по много важни въпроси, свързани със земеделските земи. Промяната по изключение на предназначението на земеделските земи следва да преминава през всички фази на съдебния контрол. Това произтича от характера на земята като благо от най-висш порядък за цялото общество. Отпадането на касационната инстанция при промяна на предназначението на земеделски земи не съответства на предвидената в чл. 21 от Конституцията особена закрила на земята, която закрила несъмнено включва и контрола за законност, когато се променя по изключение предназначението на земеделските земи   Не подкрепям предвиденото в § 79, т. 3 ЗИД АПК ограничаване на съдебния контрол според размера на установени с ревизионен акт публични задължения. В областта на данъчното и осигурителното право е необходима по-висока степен на защита както на частния, така и на обществения интерес, независимо от размера на публичното вземане. Предвидената едноинстанционност ще ограничи пълноценната защита на голям брой физически и юридически лица. Тя ще се отрази неблагоприятно и на приходите в бюджета, когато първоинстанционното решение не е в полза на приходната агенция. Няма да има механизъм за оспорване на това решение, респ. за събиране на публичните вземания, изключени от касация единствено поради своя размер.   5. Не мога да подмина начина, по който ЗИД АПК беше приет. Между двете гласувания на законопроекта значителна част от постъпилите предложения бяха от самите вносители на законопроекта. Без да оспорвам възможността да се правят предложения по приетия на първо гласуване законопроект, следва да се има предвид, че Конституционният съд в Решение № 8 от 2010 г. посочва, че вносителят на законопроекта няма право да прави предложения върху своя собствен законопроект. Освен това повече от половината от преходните и заключителните разпоредби са предложени почти една година след изтичане на определения от самото Народното събрание срок за предложения между първо и второ гласуване. По този начин не само се удължава срокът за предложения, но и се постига ефект, при който народните представители не са равнопоставени. Съгласно чл. 83, ал. 5, т. 2 от Правилника за организацията и дейността на Народното събрание такива предложения могат да правят не всички народни представители, а само членовете на комисията, която е водеща по законопроекта. Така, без необходимата публичност и без възможност за реакция на засегнатите лица, бяха приети няколко разпоредби, срещу които имам възражения, включително и по съществото на направените промени.   Считам, че създаденият с § 124, т. 1 ЗИД АПК чл. 69г в Кодекса за социалното осигуряване (КСО) е неприемлив. Пенсиите за осигурителен стаж и възраст от държавното обществено осигуряване се отпускат при настъпване на осигурителния риск „старост“ и при условие, че лицето има определения от закона осигурителен стаж. За всички осигурени лица е въведено изискване за определена минимална възраст, след навършването на която може да бъде отпусната пенсия. С чл. 69г, като изключение от прогласения в чл. 3, т. 3 от КСО принцип на равнопоставеност на осигурените лица, се предвижда придобиване на право на пенсия в пълен размер от съдии, прокурори и следователи без изискване за възраст. Необяснимо е защо правилото на чл. 69г ще се прилага само за магистрати, които ĸъм 31 дeĸeмвpи 2018 г. имaт пoнe 35 гoдини oбщ юpидичecĸи cтaж, oт ĸoитo пoнe двe тpeти ocигypитeлeн cтaж в opгaнитe нa cъдeбнaтa влacт, но не и за магистрати, за които тези изисквания ще са налице след тази дата. Това прави разпоредбата проблематична с оглед на чл. 6, ал. 2 от Конституцията.   Разпоредбата на § 148, т. 1 ЗИД АПК, с която се създава чл.123а в Закона за съдебната власт, е нецелесъобразна. Командироването на съдия от ВАС или от административните съдилища и то за срок 1 година, за да  наблюдава  практиката на Съда на Европейския съюз, на Общия съд на Европейския съюз и на Европейския съд по правата на човека, е несъвместимо със способите, по които те информират за дейността си. На официалните сайтове и на трите съдилища има  достатъчно и своевременна информация за техните решения, която е достъпна за всички магистрати. Няма никаква финансова обосновка колко ще струва прилагането на тази разпоредба, предвид това, че седалищата на тези съдилища са в Люксембург и в Страсбург. След като се увеличават драстично таксите на гражданите и организациите, за да се подпомогне бюджетът на съдебната власт, е недопустимо неефективното му разходване.   Съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване. Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, част от разпоредбите в ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава.     Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, § 29, т. 1, § 55 относно чл. 217, ал. 2, изр. трето и четвърто и ал. 4, § 57, § 61, § 67, § 79, т. 3 и 4, § 109, т. 1, 2 и 3, § 111, § 113, т. 5, б. „б“ относно чл. 75, ал. 9, изр. последно, § 114, т. 3, § 124, § 125, т. 3, § 130, § 133 и § 148, т. 1 от Закона за изменение и допълнение на Административнопроцесуалния кодекс, приет на 25 юли 2018 г.  ", "date": "2018.07.31", "title": "Девето вето! Румен Радев върна промените в Административно-процесуалния кодекс"}
{"url": "http://epicenter.bg/article/Valentin-Radev--MVR-shte-vazstanovi-pokriva-na--Tsarskite-konyushni-/160383/2/0", "text": "Вторият етаж на изгорялата сграда на бившите „Царски конюшни” е на МВР и ще трябва да възстановим покрива. Останалото не е ясно на кого е. Това заяви министърът на вътрешните работи Валентин Радев на месечния си брифинг. На него той съобщи, че в администрацията на вътрешното министерство работят 7887 души. Според министър Радев първо ще се установява има ли влизане с взлом преди пожара в бившите конюшни.  Освен това след приключването на огледите ще се прави нов проект за покрива. А дали след ремонт сградата ще се използва, ще се решава след време. В момента тя е с отпаднала необходимост. \"Ползвали сме този етаж преди известно време, вече не го ползваме\", добави министърът.   Новоназначените полицаи са 1364, в полицията, жандармерията и в „Гранична полиция“, каза още министърът на вътрешните работи Валентин Радев. „Вчера ми дадоха последните числа. Премиерът Бойко Борисов ми разпореди в сряда да му докладвам колко са новоназначените полицай с полицейски правомощия“, обясни той. „Казахме, че до края на годината ще има над 1000 новоназначени и го направихме“, продължи министър Радев. „Ще го докладвам на премиера, той сега го чува в аванс- 1364 са към дата 30 или 29 юли“, подчерта той.   Администрацията в МВР е от 7887 души, съобщи още министърът. \"Над 20% е администрацията в МВР. Цифрата е 7887 души. Със сигурност ще има промени\", посочи Валентин Радев в коментар по доклад на Световната банка.   Една от препоръките на организацията е за намаляването на областните дирекции от 28 на 16. Според Радев това може да стане, но след като държавата направи нови области.  Изчисленията на заплатите в доклада на Световната банка не били коректни, смята МВР-шефът. \"Докладът на Световната банка е направен по данни за 2015 г. и 2016 г. С много от изводите сме съгласни. Но изчисляването на заплатите не е коректно\", каза Валентин Радев по повод информацията, че българските полицаи вземат заплати колкото в Швеция. Според Радев от министерството се връщат в бюджета 74% от средствата за заплати и това не е взето предвид. Преди последното увеличение възнагражденията в МВР били много по-малки от другите системи, сега са изравнени, но по-ниски от други служби за сигурност.    ", "date": "2018.07.31", "title": "Валентин Радев: 7887 души работят в администрацията на МВР"}
{"url": "http://epicenter.bg/article/Boyko-Penkov--Chakame-predvaritelnite-dokladi-za-pochinalata-rodilka-v-Pleven/160388/2/0", "text": "Проблем при упойката е довел до смъртта на родилката от Плевен. Това стана ясно от думите на зам. здравния министър Бойко Пенков, цитиран от \"Фокус\".    Очакваме предварителните доклади за починалата родилка в Плевен, каза пред медиите зам.-министърът на здравеопазването Бойко Пенков. Той отговори на въпроси, свързани с починалата родилка в Плевен.  „Чух се с директора на болницата и с този на Районната здравна инспекция. Окончателно ще имаме резултат след време, тъй като има направена съдебна патоанатомична експертиза. Това, което знаем, е, че се е създал тежък проблем по време на въвеждане в анестезия. Оттам са се водили около час-час и нещо реанимационни мероприятия, които за съжаление не водят до добър изход, а до летален. Това е изключително жалко, съболезнования на близките\", добави още зам.-министърът.  \"В момента наш екип на „Медицински одит“ е там, включително и РЗИ-Плевен е в болницата. Очакваме и техните предварителни доклади, с които ще ви запознаем. Оценката е била, че жената е здрава, тъй като е имало планирано секцио, това се появява по време на въвеждане в анестезия. Така че дали е сърдечен проблем или е масивна белодробна емболия, ще кажат колегите съдебни медици и патоанатоми. През цялото време е имало медицински екип с нея. Въвеждащият анестезията е много опитен колега с дълги години стаж. Включили са се най-добрите реаниматори. Понеже усилията са били насочени към спасяване на майката, се е получила тежка хипоксия при плода. В момента в „Неонатология“ се води борбата за спасяването на неговия живот\", коментира Пенков.   Родилка почина, а бебето ѝ е в кома след планирано секцио в Плевен  Пенков поясни, че екип на Медицински одит е на място в болницата, където тече проверка.  Окръжната прокуратура в Плевен образува досъдебно производство за смъртта на 39-годишната жена, която издъхна при планирано секцио в плевенската университетска болница на 26 юли. Окръжният прокурор Ваня Савова каза пред БНТ, че ще бъде назначена експертиза, която ще се извърши от лекари от други населени места. Предстоят още разпити и проверка на медицинската документация по случая.  От болницата отказаха коментар преди да излязат резултатите от аутопсията. По думите на говорителя Момчил Цветков лекарите са направили всичко възможно, за да овладеят възникналата ситуация. В здравното заведение са започнали вътрешна проверка по случая.  Бебето все още е в кома, а ако се събуди, ще бъде с увреждания, каза бащата Владислав Якимов. Той е категоричен няма да се откаже да търси истината.  Роднините на починалата жена са категорични, че става въпрос за лекарска грешка.  Лекарска грешка, това е факт, който ще бъде доказан, макар и трудно, защото са голяма гилдия и се защитават. Очаквам да има наказани. Обаче нещата се разрастват, не е само лекарският екип. Друго не ми остана - нито съм баща, нито съм съпруг, коментира Владислав Якимов, съпруг на починалата родилка.  ", "date": "2018.07.31", "title": "Проблем при упойката е довел до смъртта на родилката от Плевен, загатна Бойко Пенков"}
{"url": "http://epicenter.bg/article/Kmetat-na-Burgas-nagradi-zavarshilite-lyatnata-IT-akademiya/160389/2/0", "text": "Кметът Димитър Николов връчи днес в заседателната зала на Общината сертификати, грамоти и ваучери за закупуване на компютърни аксесоари и компоненти на учениците и студентите, завършили третата лятна IT Академия. Това съобщиха от пресцентъра на Община Бургас.   Академията по информационни технологии се проведе от 9-ти до 27-ми юли, а нейни организатори бяха Община Бургас, Център за подкрепа на личностното развитие, със съдействието на ППМГ \"Акад. Никола Обрешков\", БСУ и Университет \"Проф. д-р Асен Златаров\".   \"Поздравявам ви за успешното завършване на лятната IT Академия и усъвършенстването на вашите дигитални знания и умения. Насочили сте се към най-перспективната и бързо развиваща се сфера в света. Голяма част от сега познатите ни професии след 20 години няма да съществуват в този вид, а ще бъдат заменени от нови информационно-технологични професии. Лятната IT Академия е крачка към усвояване на умения, които ще ви направят по-добри в компютърното програмиране и професиите на бъдещето\", сподели кметът Димитър Николов и обеща четвъртата лятна академия да вдигне нивото на обучение и да бъде с разширен капацитет, за да побере всички желаещи.   Тази година кандидатите да учат в лятната IT Академия бяха рекорден брой - 194. От тях се записаха общо 129 ученици и студенти. Учениците, обучаващи се в лятната IT Академия, бяха разпределени по групи - 5-7 клас изучаваха \"Основи на програмирането\" и \"Уеб графичен дизайн за начинаещи\", група по \"Уеб дизайн\" и \"Програмиране със C++ за напреднали\" и група за \"Уеб програмиране\" за 9-11 клас. Студентите преминаха обучение по \"Java програмиране и създаване на приложения за Android\" и \"Разработване на Уеб и мобилни приложения\".   На церемонията по награждаване присъстваха още зам.-ректорът на университет \"Проф. д-р Асен Златаров\" - проф. д-р Сотир Сотиров, зам.-ректорът на БСУ проф. д-р Милен Балтов и преподаватели от ППМГ \"Акад. Никола Обрешков\", БСУ и Университет \"Проф. д-р Асен Златаров\", които асистираха на кмета при връчване на сертификатите.  ", "date": "2018.07.31", "title": "Кметът на Бургас награди завършилите лятната IT академия"}
{"url": "http://epicenter.bg/article/Rumen-Petkov--ABV-podkrepya-chlenstvoto-na-Balgariya-v-evrozonata-/160390/2/0", "text": "Политическа партия АБВ напълно подкрепя България да започне процедури за членство в еврозоната. Наличието над 20 години на валутен борд и фиксиран обменен курс на българския лев дават ясни аргументи срещу всякакви спекулации. Това заяви по време на пресконференция председателят на АБВ Румен Петков.   „Трябва обаче да кажа, че сме силно обезпокоени от липсата на каквато е да било разяснителна кампания и в Народното събрание, и във финансовия сектор като цяло, и сред обществото, което дава възможност по темата да се ширят много грозни спекулации. Непоследователната позиция на БСП по темата също е грозна политическа картина. То е пример как имаш отношение към определени процеси, когато си на власт и коренно различни, когато не си“, продължи Петков. \"По отношение на еврозоната имаме три основни аргумента. Първо, приемането ни в нея не е предстоящо, но подготовката за членство може да целенасочи и канализира българската политика и България да си постави средносрочни цели в икономическата и социалната политика. Второ, подготовката и по-късно – участието на България в еврозоната, ще увеличи тежестта на страната и възможностите й да участва при вземането на най-важните решения в ЕС. Обратното – самоизключването ни от този механизъм ще доведе до маргинализация на България. И трето, бъдещото членство в еврозоната предполага още отсега да се присъединим към банковия съюз. Тази обвързаност не би позволила по подобен начин фалита и криминално разграбване на банки, какъвто случай имахме с КТБ. Същевременно ние считаме, че подходът на ГЕРБ към членството ни в еврозоната не е добър и полезен за страната. Както вече много ясно казах – няма разяснителна кампания, което води до създаването на излишно напрежение. Второ, очевидно липсва доверие от страна на ЕК и други институции и това е причина да ни се измисли нов механизъм за проверка и наблюдение, който отново включва правосъдната ни система. Разликата е, че сега този механизъм ще се ръководи от Европейската централна банка. Ние настояваме българското правителство, представителите ни в ЕК и ЕП трябва да кажат: „Стоп на експериментите с България“. Не може постоянно за нас да се измислят нови процедури. Т.е. АБВ настоява нашите институции да предприемат всички мерки за приемането ни в чакалнята на еврозоната, но същевременно настояваме България да не чака, а правителството и парламента да утвърдят национална програма, чрез която да се определят конкретни цели и политики, които да повишат ускорено производителността на българската икономика и доходите на българските граждани“, каза още лидерът на АБВ.  Румен Петков коментира и политиката на управляващите по отношение на борбата с бедствията и авариите като посочи, че държавата ни на практика е ликвидирала потенциала на гражданска защита. По думите му споразумението между Международната банка за възстановяване и развитие и МОСВ, което беше одобрено от правителството и ратифицирано от Народното събрание в предпоследния работен ден преди ваканцията на депутатите и е на стойност 34,5 млн. лв. за консултантски и помощни услуги за изготвяне на планове за управление на речните басейни и планове за управление на риска от наводнение, е в ущърб на България. „Тези оценки и планове ще бъдат подготвяни 3-4 години. Т.е. ние ще платим на чужди специалисти 35 млн. лв. при наличие на много солиден български експертен потенциал. По този начин попиляваме българската експертиза и я пращаме да работи за чужди институции. Настояваме този въпрос да се преразгледа и българското правителство да ангажира българския експертен потенциал. Ако ние показваме на нашите хора, че не ценим труда им, те с право ще мислят, че нямат държава. Този подход на ГЕРБ и т.нар. патриоти е престъпен към българската експертиза по борбата с бедствията и авариите. Да не обърнеш и внимание на доклад за националната ти сигурност, който ясно те предупреждава, че половината ти общини са в катастрофално отношение от гледна точка на превенцията и това да не притеснява никого в парламента, е много обезпокоително“, посочи той. ", "date": "2018.07.31", "title": "Румен Петков: АБВ подкрепя членството на България в еврозоната!"}
{"url": "http://epicenter.bg/article/Simeonov-shte--quot-da-skochi-ot-burgaskiya-most-quot--ako-darzhavata-zagubi-deloto-za-lifta-na-Bansko/160393/2/0", "text": "Държавата да обжалва решението на тричленния състав на Върховния административен съд, който отмени решението на кабинета за разширяване на ски лифта на Банско. Това ще предложи на заседанието на кабинета другата седмица вицепремиерът Валери Симеонов.    \"Трябва да има последователност в поведението на всеки индивид и на всеки орган. Министерски съвет има решение за приоритетно подпомагане на изграждането на втори лифт. Така че задължително трябва да обжалваме\", заяви пред \"Сега\" Симеонов, който миналата седмица беше обвинен от лидера на \"Атака\" Волен Сидеров, че провежда кампания в спасяване на \"редник Цеко\".    \"Аз ще се върна в Бургас, ще отида на бургаския мост, ще си закача една релса на врата, ще скоча и ще се удавя\", заяви Симеонов, попитан какви ще бъдат действията на кабинета, ако и следващата инстанция потвърди решението на тричленния състав на ВАС.    Приетите поправки от правителството в план за управление на национален парк \"Пирин\" бяха направени в последните дни на миналата година, без екооценка и даваха възможност за сечи и строителство на големи площи от парка.    Лидерът на НФСБ обясни, че не вижда логика правителството да търси среща с представители на природозащитните организации, които протестираха месеци заради решението на кабинета. \"Ние в момента имаме проблем със съдебно решение, а не с природозащитниците\", каза вицепремиерът. ", "date": "2018.07.31", "title": "Валери Симеонов ще \"скочи от бургаския мост\", ако държавата загуби делото за лифта на Банско"}
{"url": "http://epicenter.bg/article/Prez-chetvartata-si-sesiya-44-to-NS-e-prielo-43-zakona-i-51-resheniya/160395/2/0", "text": "През четвъртата си сесия 44-то Народно събрание е приело 43 закона и 51 решения. Парламентът е имал 43 редовни и две извънредни пленарни заседания, съобщава парламентарният пресцентър, цитиран от БТА.   В периода 16 април - 26 юли т.г. са внесени 73 законопроекта, като 47 от тях са на народни представители. Постъпили са 71 проекта за решения, от тях 59 са от депутати.   Използваното време за осъществяване на контролната функция на парламента през четвъртата сесия е 50 часа и 28 минути, като парламентарният контрол е провеждан в 13 пленарни заседания.   За същия период в НС са постъпили 392 въпроса и 17 питания, имало е шест изслушвания, три разисквания по питане и един вот на недоверие към Министерския съвет.   Министрите са отговорили на 300 въпроса и 11 питания. На най-много въпроси и питания са отговорили министърът на земеделието Румен Порожанов - 62, министърът на здравеопазването Кирил Ананиев - 32, министърът на вътрешните работи Валентин Радев - 32, министърът на регионалното развитие Николай Нанков - 29, министърът на образованието Красимир Вълчев - 26, министърът на труда Бисер Петков - 20, министърът на околната среда Нено Димов - 20, на финансите - Владислав Горанов - 14, министърът на транспорта Ивайло Московски - 12, министърът на културата Боил Банов - 12.   От народни представители от ПГ \"БСП за България\" са внесени 324 въпроса и 13 питания.   ПГ \"Обединени патриоти\" са задали 34 въпроса и едно питане, от ПГ на ГЕРБ - 16 въпроса и 3 питания, от ПГ на ДПС - 8 въпроса и от ПГ на ПП ВОЛЯ - 7 въпроса.  ", "date": "2018.07.31", "title": "През четвъртата си сесия 44-то НС е приело 43 закона и 51 решения"}
{"url": "http://epicenter.bg/article/Dots--Georgi-Rachev--Avgust-idva-s-po-suho-vreme-i-s-po-visoki-temperaturi/160397/2/0", "text": "Август идва с по-сухо време и с по-високи температура, заяви в интервю за БНР климатологът доц. Георги Рачев.   \"Лятото си е факт, особено в Пловдив, макар че хорат имат усещането, че е малко по-хладно от обикновеното. Температурата в Пловдив е с половин градус над нормалното. Нормалното го имаме за период 60-те - 90-те години на ХХ век\", каза той. \"Въпреки капризите, няма нищо необичайно в тези месеци, макар че дъждовете ни подведоха да мислим, че се случва нещо много нетипично. Влажно лято имаше имаше през 2005 и 2014 година\", каза в националния ефир доц. Георги Рачев.   Според него нищо необичайно не се случва, просто ние ставаме по-чувствителни и по-зависими от всякакво изменение на метеорологичното време. Георги Рачев обърна внимание, че вчера е бил последния ден от т.нар. горещници. А според народните поверия, съдейки по времето на горещниците в края на юли - очаква ни топла зима.  След четвъртък идва много повече слънце и по-високите температури, прогнозира доц. Рачев. Поне до средата на месеца те ще се повишават, но няма да има пикове от 40 градуса, каквито пловдивчани помнят. По-малко вероятни са и градушките.  Прогнозата е за типичен летен август с краткотрайно влошаване на времето около края на месеца.  Спокойно време се очертава и за началото на септември.  ", "date": "2018.07.31", "title": "Доц. Георги Рачев: Август идва с по-сухо време и с по-високи температури"}
