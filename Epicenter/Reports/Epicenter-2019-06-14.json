{"url": "http://epicenter.bg/article/Aleks-Aleksiev--Nyama-da-ima-voenen-konflikt-zaradi-atakata-sreshtu-tankerite-v-Omanskiya-zaliv/185712/2/0", "text": "Няма да има военен конфликт вследствие на нападението на танкерите в Оманския Залив. Това прогнозира за обзорното предаване „Това е България“ на Радио „Фокус“ Алекс Алексиев, председателя на Центъра за Балкански и черноморски изследвания. Във връзка с обвиненията на САЩ към Иран за нападението, Алексиев обясни, че този път от Техеран са прекалили.  Няма да има война, защото никой не я иска, но има типове поведения, които не могат да се търпят, ако някой иска търговията по моретата да продължи, каза още той и допълни, че симпатизира на иранския народ, но определи като нетърпими действията на управниците му.  „Рано или късно международната общественост би трябвало да направи нещо в това отношение. Европа прави точно обратното на това, което трябва да направи. Тя трябва да изолира Иран, но вместо това се опитва по всякакъв начин да позволи на Иран да продължи да прави търговия с Европа. Съвсем ясно е, че Иран иска да има атомни оръжия и също е ясно това, че в много прав текст е заявявал неведнъж, че ако има атомни оръжия, ще удари Израел, защото Израел трябвало да бъде унищожен. До това, разбира се, няма да се стигне, защото далеч преди това Израел ще удари Иран“, обясни анализаторът.  Алекс Алексиев допълни, че никой в САЩ не иска война, включително президентът Тръмп , който организира кампанията си, за да бъде преизбран като президент, като уточни, че войната ще му направи мечешка услуга.  Може би това е една от причините Иран да се държи по този начин - знаят интуитивно, че американците не желаят война, обобщи Алекс Алексиев.", "date": "2019.06.14", "title": "Алекс Алексиев: Няма да има военен конфликт заради атаката срещу танкерите в Оманския залив"}
{"url": "http://epicenter.bg/article/Deputatite-reshavat-da-varnat-li-partiite-nadvzetite-subsidii/185638/2/0", "text": "Ще върнат ли партиите надвзетите субсидии от 14 милиона и 600 хиляди лева? Това решават депутатите днес.  Вчера предложението на кабинета беше единодушно одобрено от правната комисия на парламента. То въвежда стриктна уредба за формирането, изчислението и изплащането на държавната субсидия, след като стана ясно, че от 2016 година насам партиите и коалициите, получили достатъчен резултат на изборите, са вземалили по над 13 лева за глас, вместо установените по закон 11 лева. С промените се предвижда още преизчисление на годишната субсидия и възстановяване на надвзетите пари до края на 2020 година.  Съгласно текстовете годишната държавна субсидия за политическите партии и коалиции за периода от 26 май 2016 г. до влизането в сила на този закон се преизчислява по реда на този закон, като намалението е за сметка на следващите траншове, а при недостиг и липса на следващи траншове се възстановява от съответната партия. В мотивите си вносителите посочват, че при приемане на предложението в законопроекта икономията би възлязла на 14,6 млн. лв.   В 11.00 ч. ще започне петъчният парламентарен контрол. На депутатски питания ще отговарят министърът на правосъдието Данаил Кирилов и на образованието Красимир Вълчев. В контрола ще участва и вътрешният министър Младен Маринов.", "date": "2019.06.14", "title": "Депутатите решават да върнат ли партиите надвзетите субсидии"}
{"url": "http://epicenter.bg/article/GERB-kam-Korneliya-Ninova--Ima-reshenie-na-MS-za-razmera-na-partiynata-subsidiya-i-stoim-zad-nego/185670/2/0", "text": "ПГ на ГЕРБ твърдо подкрепя решението на правителството за намаляването на партийните субсидии на 1 лев. Това се посочва в писмо на ПГ на ГЕРБ до ПГ на „БСП за България“ по повод отправена покана от Корнелия Нинова за провеждане на среща, на която да се обсъди предстоящата промяна в размера на партийната субсидия, съобщават от пресцентъра на партията.  Освен това позицията на ГЕРБ по темата вече беше ясно заявена по време на дебата и на гласуванията на предложението на Министерския съвет в Комисията по бюджет и финанси и в пленарна зала.  В писмото на ГЕРБ се посочва още, „че съгласно Конституцията и Правилника на Народното събрание, всяка една законодателна промяна се обсъжда в парламентарните комисии и в пленарна зала. Там народни представители, граждани и неправителствени организации имат нужната трибуна, за да представят своите позиции по различни законодателни предложения“.  В края на писмото се посочва, че от ПГ на ГЕРБ не считат за нужно провеждането на допълнителна среща по темата.  ", "date": "2019.06.14", "title": "ГЕРБ отказа среща на Нинова: Има решение на МС за размера на партийната субсидия и стоим зад него"}
{"url": "http://epicenter.bg/article/Stanishev--Razocharovashto-e--che-Balgariya-zagubi-bitkata-za-Evropeyskiya-organ-po-truda/185671/2/0", "text": "„Разочароващо е, че България загуби битката за новия Европейски орган по труда и така София остава без европейска агенция.“   Това заяви лидерът на ПЕС и български евродепутат Сергей Станишев. Вчера министрите по труда на държавите-членки на ЕС решиха седалището на новия Европейски орган по труда да бъде в Братислава, Словакия. Страната събра 15 от 28 гласа, а по неофициална информация България е получила едва няколко гласа.  „Още през април, когато стартира процедурата, призовах за сериозни политически усилия за привличането на Европейския орган по труда у нас, защото освен политически капитал и престиж, страната ни щеше да привлече инвестиции за повече от 52 млн. евро годишно. Агенцията ще следи за прилагането на европейското трудово законодателство при работещите в чужбина, включително командированите и сезонните работници. Това е изключително важно за България, предвид големия брой наши сънародници, които работят временно зад граница, но често са обект на злоупотреби от страна на некоректни работодатели“, посочи Станишев.  „Този път българската оферта беше по-издържана, но политическите усилия не доведоха до никакъв резултат. Сред предимствата на Словакия определено са били членството й в Шенген и еврозоната – интеграционното ядро на ЕС. Очевидно е, че все още липсва достатъчно доверие към България, за да бъдем допуснати там“, заяви Станишев.  Сергей Станишев коментира новината от албанския град Либражд, където е на посещение по покана на управляващата социалистическа партия на премиера Еди Рама.   Лидерът на ПЕС беше специален гост на мащабна демонстрация, част от предизборната кампания на социалистите за местните избори на 30 юни.  В словото си Станишев изтъкна успехите на страната и на правителството на Еди Рама, които са високо ценени от всички партньори на Албания. Той посочи Тирана като отличен пример за ускорено развитие и модернизация под ръководството на социалистите. Станишев призова опозицията да прекрати бойкота и да участва в изборите, вместо да поставя под заплаха процеса на европейска интеграция на Албания заради теснопартийни интереси, особено в момент, когато страната очаква старт на преговорите за членство в ЕС, наред със Северна Македония.  „Така предизвиканата политическа нестабилност само засилва скептицизма на противниците на разширяването на ЕС към Западните Балкани. Допълнително забавяне на процеса няма да бъде в интерес нито на балканските страни, нито на ЕС“, категоричен беше Станишев.   Той изрази увереност, че предложените от социалистите кметове ще постигнат още много успехи в модернизирането на страната, и специално благодари на премиера Еди Рама и неговата партия, както и на лидера на парламентарното мнозинство Таулант Бала, за подкрепата за признаването на българското малцинство през 2017 г.  ", "date": "2019.06.14", "title": "Станишев: Разочароващо е, че България загуби битката за Европейския орган по труда"}
{"url": "http://epicenter.bg/article/Iliyana-Yotova-shte-bade-gost-na-yubileya-na-Profilirana-gimnaziya--Konstantin-Fotinov--v-Samokov/185673/2/0", "text": "Вицепрезидентът Илияна Йотова ще бъде гост на тържественото отбелязване на 125-годишнината от създаването на Профилирана гимназия „Константин Фотинов“ в град Самоков. Това съобщиха от прессекретариата на държавния глава.   Честването ще се проведе в читалище-паметник „Отец Паисий – 1859“ от 18.00 часа.", "date": "2019.06.14", "title": "Илияна Йотова ще бъде гост на юбилея на Профилирана гимназия „Константин Фотинов“ в Самоков"}
{"url": "http://epicenter.bg/article/Sotsialisti-blamiraha-Valeri-Zhablyanov-/185678/2/0", "text": "Работната група, която е била ангажирана с внасянето на политическия доклад за евроизборите в конгреса, днес е бламирала своя председател Валери Жаблянов, съобщава БЛИЦ.  На последния пленум на левицата Националният съвет на БСП е гласувал именно тази група, ръководена от Жаблянов да отрази допълненията, които членовете на НС са направили и да внесе доклада на предстоящия конгрес.  Скандалът избухнал, след като Жаблянов предложил на членовете на работната група напълно подменен доклад, нямащ нищо общо с приетия от Националния съвет на партията. Някои от присъстващите дори познали в текста пасажи, преписани директно от някои медии, хулещи традиционно БСП. Така се стигнало до гласуване, в което докладът, писан от Жаблянов и незнайно кой още, бил отхвърлен с мнозинство. Заради действията на претендиращия за председателското място, както в. Труд днес писа, има опасност делегатите на конгреса за първи път да не получат политически доклад. Това в средите на БСП е повече от скандално, тъй като партията държи на своите документи и гледа сериозно за тяхната обективност.  ", "date": "2019.06.14", "title": "Социалисти бламираха Валери Жаблянов - преписвал от медии, хулещи БСП"}
{"url": "http://epicenter.bg/article/Ot-BSP-v-Lovech-i-v-Blagoevgrad-sashto-prizovavat-Ninova-da-ottegli-ostavkata-si-/185681/2/0", "text": "Корнелия Нинова да оттегли оставката си - за това настояват с декларации Общинският съвет на БСП в Ловеч, както и Областният съвет на левицата в Благоевград.   Те се обявяват и против предложението да се върне старото положение, при което председателят да се избира от Конгреса, а не от всички членове на партията. \"Демократичните промени трябва да продължат и да ги надграждаме, да даваме все по-голяма възможност на членовете на партията да участват във вземането на решения\", пишат още социалистите от Ловеч.   Според социалистите от Благоевградско БСП сега не е моментът за избор на нов председател, тъй като партията през последните години е започнала промяна и връщане на доверието в нея.  Със същите искания вече излязоха организациите на БСП в Стара Загора, Нова Загора, Бургас, Враца, Велико Търново, Сливен, Хасково, Габрово и др.", "date": "2019.06.14", "title": "От БСП в Ловеч и в Благоевград също призовават Нинова да оттегли оставката си "}
{"url": "http://epicenter.bg/article/Prezidentat-Radev-razgovarya-s-ungarskiya-si-kolega-Yanosh-Ader-i-s-premiera-Viktor-Orban/185682/2/0", "text": "Държавният глава Румен Радев разговаря с унгарския си колега Янош Адер и с министър-председателя Виктор Орбан по време на посещението си в Унгария, съобщиха от прессекретариата на държавния глава.   В Унгария българският президент и неговата съпруга Десислава Радева бяха посрещнати с официална церемония от президента Янош Адер и съпругата му Анита Херцег.   Двамата президенти имаха среща „на четири очи“ и ръководиха пленарните разговори между официалните делегации на България и Унгария.   Във втория ден от визитата Румен Радев разговаря и с министър-председателя Виктор Орбан.  ", "date": "2019.06.14", "title": "Президентът Радев разговаря с унгарския си колега Янош Адер и с премиера Виктор Орбан"}
{"url": "http://epicenter.bg/article/Mladen-Marinov--Intelektualnoto-piratstvo-e-seriozen-problem--borim-se-sreshtu-nego-/185653/3/0", "text": "Интелектуалното пиратство за България е сериозен проблем, ще продължим с противодействие на този вид престъпна дейност. Това каза пред журналисти министърът на вътрешните работи Младен Маринов във връзка с акцията срещу кабелните оператори, предаде репортер на Агенция „Фокус“. Маринов отрече акцията да е била показна.  „Колегите си вършат работата, съвместно с прокуратурата. Има и представители на „Европол“. Операцията е свързана с противодействие на интелектуалното пиратство. Това за България е един сериозен проблем. На този етап вследствие на предприеманите мерки ние сме извън наказателния списък 301 на САЩ по отношение на борба с пиратството, но ме притеснява, че ако не продължим с ефективните мерки срещу този вид престъпна дейност, е възможно пак да бъдем включени в този списък. Това пряко влияе върху всички останали процедури, свързани дори с облекчаване на визовия режим“, допълни Маринов.  Във връзка със спирането на интернета и телевизията вследствие на операцията, министърът посочи, че хората изпитват неудобство, но проблемът е на този, който събира пари, за да предоставя незаконна услуга. „Вината не е в нас, да се обърнат към оператора“, призова Маринов.  На въпрос какви са мащабите на престъплението и дали става дума за престъпна група, министър Маринов коментира:  „Ние ефективно противодействаме на този вид престъпна дейност. Тя не е свързана само с разпространение на активи и програми на такива продукти. Противодействаме на фалшивите марки, на видео филми, на звукозаписи. Ние в България още не сме свикнали, че това е едно сериозно престъпление, което много сериозно нарушава авторските права“, каза Маринов и добави, че у нас сме свикнали да определяме собствеността като физическо притежание.  Разпоредил съм проверка във връзка с информация за полицейско насилие във Второ районно управление на полицията в София, каза още министърът.  „Вчера получих сигнал. Разпоредил съм проверка от директора на СДВР\", коментира той. \"Проверката е в ход, но, общо взето, случаят касае реакция на патрул, при подаден сигнал, че лица размахват оръжие“, уточни Младен Маринов.  ", "date": "2019.06.14", "title": "Младен Маринов: Интелектуалното пиратство е сериозен проблем, борим се срещу него "}
{"url": "http://epicenter.bg/article/Proveryavat-vsichki-288-kashti-za-gosti-po-PRSR-2007-2013-v-period-na-monitoring/185646/4/0", "text": "По заповед на министъра на земеделието, горите и храните Десислава Танева започват проверки на всички къщи за гости, финансирани по ПРСР 2007-2013 г., за които 5 годишния мониторингов период не е изтекъл. Това съобщиха от ДФ „Земеделие“.   От всички платени 746 проекта, в период на наблюдение са 288 туристически обекта. Общата изплатена субсидия за тях от Европейския фонд за развитие на селските райони (ЕФРСР) е близо 82 млн. лева.   Проверките целят да се установи на място дали обектите, които са в период на наблюдение, работят по предназначение и развиват туристически дейности. Ще бъдат извършени ревизии на място на всички документи, доказващи реалното функциониране на съответния обект, като място за настаняване на гости.   Проверките ще бъдат извършени от експерти на ДФ „Земеделие“ и на МЗХГ.   Изпълнителният директор на фонда Живко Живков е създал организация за провеждане на инспекциите, който трябва да приключат до 30 юни. ДФЗ – РА ще представи доклад с резултатите от проверките в едноседмичен срок след приключването им на министър Танева.  ", "date": "2019.06.14", "title": "По заповед на Танева проверяват всички 288 къщи за гости в период на мониторинг"}
{"url": "http://epicenter.bg/article/Stefan-Danailov--Molya-Ninova-da-ne-podava-ostavka--da-poeme-kritikite-i-da-spasi-partiyata/185631/11/0", "text": "        - Първо, трябва да си отговорим на въпроса - какво ни предстои да вършим, а не с кого. На нас ни предстоят много важни избори. Каквото и да говорят, в партията има подем, видим подем. И е грехота да се разсейваме с щуротии. Приличаме на един 136-тонен кораб, който 30-40 човека се опитват да го клатят, за да съборят капитана. Ако не дойдем на себе си, това ще се случи. Ако се отиде на война - това, което гласят опонентите, ще бъде страшно! Аз се тревожа Корнелия да не хвърли оставка и да си тръгне - да се откаже от председателството и да напусне ръководството на партията.    - Нинова трябва да оттегли оставката си. И аз я моля за това. Ако не я оттегли и зареже ръководството на партията, какво правим тогава?   - Какъв Жаблянов? Какъв лидер е Жаблянов? Той е дискредитиран човек! Беше зам.-председател на Народното събрание и го смениха. Разбирам, че колегите от опозицията са си го избрали за председател на партията – е, с него ще цъфнем и вържем! Тогава БСП ще разбере какво означава авторитаризъм! Тези, хора които се спрягат за нейния пост, нито един от тях не е ярък визионер, не стават за ръководители на партията. Да си лидер, трябва да имаш първо харизма, да можеш да поведеш хора. Нинова поведе маса народ, видях го това с очите си. Изправи партията, вдъхна ѝ самочувствие.  Партията не може да бъде тревожена непрекъснато. Много ми се вижда куха целта на цялото мероприятие срещу Нинова. Да, тя направи грешка като си подаде оставката, беше плод на емоцията ѝ, която я тресе непрекъснато и която, както казваше баща ми, някога ще ѝ зарие тъпана. Предупреждавал съм я - да брои до 10 преди да говори. Това е една от грешките ѝ – хвърля се ентусиазирано и емоционално във всичко. Но аз все пак вярвам в мъдростта на делегатите на конгреса – това са мои другари, вярвам в разума им. Да, ще бъдат провокирани от групата на опозиционерите, но не ми се вярва тези 600-700 човека да бъдат толкова объркани и да повярват на тази голяма интрига, която се завъртя около нея.    - Не мога да разбера защо е тази омраза срещу Нинова. Не мога да си представя мъже да мразят толкова много една жена! Боже, аз не мога да мразя толкова, който ще да е! Какво ще спечелиш от това? Пирински, цял живот е взимал от тази партия, още от времето на Живков и продължава да взима - сега пък за дъщеря си. Това е да нямаш преценка за себе си! Учудвам се и на Асланов - да каже: Аз ви заблуждавах, че печелите напред, за да не ви отчайвам. Той даваше такива прогнози! Може ли такова нещо? Да ни мами! И да му плащаме за това. Ами Дъбов?     - Е, какво им е обещала...Това са лични амбиции. Защо Дъбов е против нея, след като на конгреса участва в нейното избиране? Защото не е станал посланик, защото Нинова не е успяла да уговори това с президента. Е, как ще го направи? Дипломат ли е Дъбов, че да иска да става посланик? И затова я обвиняват в еднолично управление! Да, Нинова понякога проявява инат, но тя винаги се води от принципни позиции. Обеща лява телевизия и успя с кански усилия да удържи на обещанието си.....    - Не трябваше парламентарната ни група толкова дълго време да е извън парламента. Казах ѝ, че губим от това. Тя имаше своите аргументи, които отстояваше. Прекалихме с времетраенето на това излизане, имаше поводи да се върнем - тя не отстъпи. Попитах я: Ако загубим, какво правим, как ще се върнем – тя беше убедена, че ще спечелим. Освен това тя сложи в устава един „катинар“ за 12 години присъствие в парламента и много силни личности, които бяха знакови за БСП лица, сега липсват в парламентарната група. И Янаки Стоилов липса, и Румен Овчаров липсва, и Петър Мутафчиев липсва. Вижда, че в групата нямаме сериозни юристи, нямаме борци, нямаме авторитети. Младите в групата още не са готови, нямат самочувствието на сериозни политици. От тази гледна точка, тя сбърка в желанието си да промени изведнъж и парламентарната група, и партията. Стигна до крайности. Но всичко това тръгна от конгреса, на който бе избрана. Тогава е поела ангажименти към тези, които са я избирали, а после не е изпълнила техните желания. А те бяха огромни – да станат зам.-председатели на партията, да почнат да ръководят. Имам предвид и Георги Гергов, и Красимир Янков. Учудвам се как си промени отношението към нея и Антон Кутев, а тя му даде толкова много – направи го председател на комисия в парламента. Имаме две комисии, едната той я води...Застана зад идеята му за културния чек, дори когато много от нас не я подкрепиха, защото не я разбраха... Не казвам, че заради това трябва да си роб и непрекъснато да благодариш, но неблагодарността е силно качество на българина и това се вижда сега. Никога не съм очаквал, че може да се стигне до такива крайности. А те даже не могат да прикрият защо го правят. Недоволни са от това, че изгони двама-трима от Изпълнителното бюро, че лиши десетина от депутатски кресла, отне им права, които някои смятаха, че са им дадени до живот.    - Този конфликт избуя от заплахите на ПЕС срещу нея заради неприемането на Истанбулската конвенция. Нинова беше подложена на жесток натиск, че ще извадят БСП от ПЕС, имаше тежки писма, идваха ѝ на проверки. Нинова се държа мъжки – заяви, че няма да приеме Конвецията и конфликтът тръгна от там. Учудвам се, че дори след като влезе в листата и сега отива в Европа, Станишев продължава да се изказва остро срещу нея. Сергей ми е приятел, но така не се прави. Той е по-деликатен човек, не очаквах че ще влезе в острия тон.    - Как ще се върне в партията? Той е забравил къде живее. Сергей да си гледа ПЕС и ЕП, и толкова! Но в БСП има толкова много интриганти, че като нищо могат да натоварят душата му и да му кажат: „Връщай се, връщай се!“ На теб съм ти разказвал онзи случай преди години, когото ги събрах у дома, Първанов и Станишев, да ги сдобрявам. И го помолихме тогава Станишев да освободи партията след толкова загуби, да я освободи от присъствието си. Той не прие това. Само повтаряше: „Не, не,не!“.    - Листата, във вида, в който Нинова я представи, аз не я знаех. Беше редно Станишев да влезе в листата на избираемо място. Тогава нямаше толкова много да скочат на Националния съвет срещу нея. Но явно тя е запалила моторетката, когато е чула предложението му да се гласуват заедно първия и втория в листата. Нинова беше убедена, че влизането на Станишев в листата ще отблъсне много хора. Не знам дали надценяваме персоната Нинова, но много е важно за един лидер с кого се обгражда, с какви хора. Тя даде прекалено голямо доверие на Елена Йончева и много енергия изразходи да я подкрепя. Беше убедена, че Елена е голям удар в политиката.    - Не голяма, но беше грешка. Защото Елена не показа политическа мисъл. Тя се държеше като разследващ журналист и ни занимаваше непрекъснато с три доклада и две къщи - някакви цифри размахваше, някакви снимки вадеше, от които никой нищо не разбираше. Звъннах на Нинова и я помолих да каже на Елена да се държи като жена. Но... характер!    - Разбира се! Нейната агресия отблъсна много хора. Хората не обичат такова поведение. На фона на кампанията, която правеше Бойко, агресията на Елена, беше грешка.  - Гениално! Гениално ги изигра! За 10 дни си направи кампанията. И нашите тичаха много по срещи, Нинова обиколи страната и навсякъде водеше Елена със себе си, но усещането за липса на позитивна европейска перспектива остана. Предупреждавал съм Нинова, че отваря много фронтове. Защо ѝ трябваше конфликта със Сергей? Все пак той е бил толкова години шеф на тази партия, председател е на ПЕС и това пролича в предизборните дискусии. В дебатите той се държеше много професионално. От нашите кандидати той беше единственият сериозен политически говорещ човек. Даже го поздравих за това. А Елена потъна.    - За втори път казвам - имам лична молба към Нинова да си оттегли оставката, това ще успокои партията. Има хора, които вече са заявили, че ще си върнат партийните книжки, ако тя остави партията на вътрешната опозиция - насред пътя. Срещу делегати на конгреса има заплахи да не я подкрепят .Този път Нинова трябва да мисли не за себе си, а за партията.    - Нинова е морален човек и при мисълта, че трябва да направи това, ми каза: \"Те ще ме съсипят!\" Питам я: \"Кой ще те съсипе?\" - \"Обществото!\", отговори ми тя. Направи сметка - кой си е подал оставката след провалите досега? Сергей ли я подаде или Миков я подаде? Миков беше сигурен, че ще го преизберат на конгреса и затова е тази омраза към Нинова сега. А тя след избирането ѝ за председател не си позволи да каже някои истини за предишното ръководство на партията – за финансови нарушение и т.н., за да запази партията. Сега ѝ казах: „За да запазиш партията, ще си изкараш мандата докрай! Разбира се, че ще те хокат, че ще казват, че е театър, ще търпиш!” Сергей ще ми говори за театър! Виждате цели партийни структури я призовават: „Оттегли оставката!“ Малко ли е това? Нинова да застане отпред, да поеме плюнките, но да запази партията. Нали това казваше досега - да запазим партията, да обновим, да я подновим. Кой ще я управлява БСП? Жаблянов ли, който вече се изживява като шеф на партията    - Ще работи! Омразата няма да се промени, но когато знае, че целият отбор стои зад нея, че партията я подкрепя, ще приеме всичко! Редовите членове на партията, които са далеч от интригите, са зад нея. Ако тя отстъпи, тези 30-40 души ще се изкарат по-морални от нея, което е абсурд! Защо не смеят на мен да ми кажат за какво е тази ненавист срещу нея? Казват го на моите близки. Не го разбирам това. Не може партията да бъде заложник на тази тази ненавист!    - Иска ми се това да стане, но не съм убеден, че е възможно. Нали с това започна нашият разговор. Или ще излезем от конгреса единни или като глупаците – скарани и обезверени.    - Тя трябва да го направи, защото те отричат, че тя е подала ръка. Първата стъпка трябва да е на лидера. Длъжна е! Каквото и да ѝ коства, трябва да опита!    - Нинова е по-императивна и много хора го приемат това като авторитарен стил, като единовластие, като лидерска партия. Всякакви слухове пускат, за да я дестабилизират. Не мога да повярвам, че в моята партия може да има такива отношения. Но знам ли? За какво е всичко това, редовият социалист не го разбира.    - Многократно съм чувал, че част от тези хора искат да влязат в управлението на държавата и че им е обещано това, ако Нинова не е лидер на партията. При БСП с Нинова начело, това няма как да стане. Защото аз си спомням като ѝ предложиха да стане шеф на парламента и тя отказа. Даже първоначално и аз мислех, че е добре, но аргументите, които тя извади тогава пред Бюрото бяха железни – ще й затворят устата! И беше права. Чувал съм, че Борисов по този начин иска да разтури партията, но не вярвам да посмее. Мисля, че вътрешната опозиция сама си пуска тези слухове.    - Е, това държа да кажа - ти помниш, че аз бях против Мая за президент, но сега съм твърдо, за това, че трябва да склоним Мая да се кандидатира за кмет на София. Ето, това тя може да го направи чудесно. Само, че ме е страх, че без да говорят твърдо с нея, започват да се обаждат – ние ще я предложим, пък няма да я предложим, което не е добро. Първо трябва да се реши кой ще я предложи.    - По-добре ще е, но все пак основните поддръжници ще бъдат БСП. Защото чувам, че и Сашо Томов я е предложил, което е голям смях. И Слави Трифонов, което също е несериозно.    - Тъжно ми е, разбира се. На стари години, майката ми разплакаха! Горката партия! А пък не мога да кажа, че не се е случило нищо. Как? Барабар с грешките! Пък и ние сме си сериозна опозиция. Тази битка срещу Нинова, респективно срещу БСП, е въз основа на това, че сме сериозна, активна опозиция, че не клякаме пред ГЕРБ.    - Казвам: Другари, грешка направих, че не информирах за подаване на оставката, но от това което се случи в тези дни, съм убеден, че не трябва да си подавам оставката и няма да си подам оставката.      - Продължаваш! Нищо не се променя. Помниш ли на оня конгрес, когато ѝ казах: „Ох, Корнелийо, с този Висш съвет много трудно ще ти бъде“. Помня ги тези думи от трибуната, когато говорих: „Внимавай с обкръжението! И какво ли ще постигнеш с така избрания Висш съвет, защото това са хора, които е предлагало основно предишното ръководство”. Така и стана!    - Не. Само ще ни разтегне време, защото опозицията ще полудее, ще почнат да правят страшни интриги, партията ще се види в чудо! Прекият избор да си дойде, когато му е времето. Догодина! Ако тя реши да се кандидатира – да го направи, тогава и другите да се кандидатират. Сега трябва да си изкара мандата! Да си извади изводите и да почнем да мислим за местните избори. Нямаме време, бе хора! Няма време, ей го е септември, октомври...    - Защото сме демократична партия. А в ГЕРБ всичко става вътре тихо, няма А, няма Б. Борисов отсече и за една седмица ефирът забрави за Цветанов. Ние сме друго, ние сме сложна партия.   - Партията имаше най-голям респект от Първанов. Той ги слагаше всички на място и ги респектираше много. Аз си спомням, че като станах член на Изпълнителното бюро, телефоните си ги оставяхме навън, когато влизахме на заседание. Няма ала-бала. Телефонън навън и край. Давам го като пример. Сергей в началото работи така, докато властта не влезе в него, хареса му да е председател на партията и не искаше да си ходи.  - И да ме питаш, не знам. Освен диабет да получиш – друго не знам  - Защото така разбираме думата демократични. Като кажем – ние сме най-демократичната партия...и си ядем кокалите.  - Властта е отврат, това е най-жестокото нещо. Властта е чудото, което може да те разложи, да те съсипе. А е много ясно, че като те изкарат от властта, си абсолютно никой. Кой си, ако не си на власт? Като стойност, като гражданска позиция, като име? Носи ли нещо твоето име и без да си на някакъв пост? Когато хората не могат да издържат този тест, става това, което се случва в нашата партия. Искам с моя глас да помогна на Корнелия. Заради партията!   - И такива предложения чувам – да ги зарежем и да си ходим. Но аз не напускам БСП! Който иска, да си ходи! Това, което направи Първанов с АБВ, беше грешка. Той не можа да издържи дълго време да не е председател. Казах му: Почини си малко, на бял кон ще те върнат. Отговори: „Не!“ И той си повярва! И какво – взе 0,2%. Партията трябва да се съхрани, това е най-важното сега. Нинова има качества. Тя е роден лидер. Тя е като танк. И партията ѝ вярва. Заради нея, тя трябва да остане като председател.", "date": "2019.06.14", "title": "Стефан Данаилов: Моля Нинова да не подава оставка, да поеме критиките и да спаси партията!"}
{"url": "http://epicenter.bg/article/Pamet-za-Svetlin-Rusev--Kogato-zapochnahme-da-se-sabuzhdame--veche-beshe-stanalo-kasno--/185669/6/0", "text": "  Тези думи на Светлин Русев са написани върху поканата, с която негови ученици и приятели канят за откриването на изложба в негова памет в галерия \"Райко Алексиев\".  Приемаше го като свое вътрешно задължение и ритуал на общуване. Общуване през необяснимия и необятен език на рисунката, през пластическата сила на живописната материя. Картините му бяха истините, в които той така дълбоко вярваше и страстно отстояваше.   като „Огънят“, „Поклонение“, един от десетките портрети на майка му и един от най-изразителните психологически автопортрети.  В белотата на пространството на залата се разтварят посланията на извадки от десетки текстове, свидетели на неговото интелектуално и духовно прозрение. Присъстват и селекция на текстове за Светлин от изключителни умове, зрящите: Йордан Радичков, Константин Павлов, Петър Увалиев, Богомил Райнов, Петер Лудвиг и т.н. За неговото личностно и артистично присъствие свидетелстват и два документални филма за художника, които ще бъдат показани по време на изложбата.    Силата на внушението на Светлин идва не само от платната, но и от неговите мисли, текстове, които намират своето място редом до внушителните му платна.     че не сме изгубили памет за своите Учители.  Иска ми се да вярвам, че нощта отминава…  И когато всичко е потънало в мрак, когато не остане неоплют и неотречен, когато е остане спестена болка, когато уморени и изтощени, изгубили Път и Вяра, когато и последната надежда ни напусне – отново се завръщат Учителите при побелелите си деца, които са си играли на възрастни, без да разберат правилата на живота!  „Моление (за чашата)“ 2008   По-скоро винаги съм  имал усещането, че трябва нещо да се свърши – това е работа, ко-  ято трябва по някакъв определен начин да се свърши. А тя беше  свързана с противоречия, с битки, с доказване, бих казал с про-  грама, която трябва да наложиш.  , което не съм направил.  Но илюзиите... много от илюзиите се оказаха разкошни и се осъществиха.  Други времето ги срина по доста груб начин. Ако има  нещо, с което сега бих се хванал и бих правил, това е нещо,  за което аз отговарям от начало до край. Ние градихме много кули на  истината, и то не миражи, а кули на съзиданието, които и времето,  и хората сринаха и отрекоха.  При нас така са сложени нещата за хубаво и за лошо, че  като се завърти някой вятър, отвява всичко, което е направено...  Ако погледнем към историята, в развитието ни сякаш има някаква  обреченост, карма, която непрекъснато плащаме.   много неща бяха унищожени и ликвидирани. После, когато нещо се изгради и част от културата ни успя да стъпи на краката  си, мина друга буря и ги отвя.  Сринахме всичко, отказахме се от всичко. След още десетина го-  дини преход започваме да се връщаме към неща, които бяха съз-  дадени. Защо вместо да следваме едно нормално развитие, ние  следваме винаги духа на отрицанието?\"  Дълбоко в човешката душа  витаят бездните на мрака и сияйните върхове на светлината.  Човек е преди всичко добър и благороден и едновременно с това  - толкова разрушителни стихии носи със себе си, които могат да  пометат установени с векове добродетели.  - тази, която ще изпълни пространството с духовна светлина, или другата - на разрухата и унищожаването? Кой път ще избере художникът в себе си?  Този на изпитанията и отговорността, или другия - на радостта и самодоволството?  Откъде ще тръгне художникът - от собствената отговорност, или от задълженията на другите?  Въпросите следват един след друг - кой от кой по-сложни и по-трудни. А отговорите? Уви, отговорите са в нас!   която се върти не само  в нашите среди и в нашето общество, но изобщо в света. Коя сво-  бода? Тая, която носиш в себе си, вътрешната свобода, или външ-  ната свобода? Икономическата принуда ли, или политическата?  Или друга принуда, която е по-съществена?  .............Един от учителите беше казал: “Само този, който  не е минал през дисциплината на духа, само той не знае всъщност  колко е сурова свободата.”  това, което сам и заедно с българските художници  съм извършил добре или зле – това съм аз.  Повечето от грешките са поправими чрез съзидателно действие.  По-страшно е, ако не разбереш грешките си, още по-страшно е,  ако те предадат хората, в които си вярвал и заедно сте вървели –  фатално е, обаче, ако предадеш себе си – тогава предаваш нещата,  в които си вярвал, разрушаваш надеждата, която те е крепяла,  тогава страхът завладява съзнанието и душата,  тогава сменяш собствената си вяра с чужда,  тогава – тогава си предал не само себе си, но и делото на което служиш.  Според възможностите и Пътя. Много станахаа кандидатите за Кръста, много станаха мераклиите за Вечност! Не само това, което сме и ще направим, но и това, което ще остане ще определи кой по какъв път е минал и какъв кръст е носил. Нека имаме малко търпение – времето ще намести нещата и не за първи път вярвам, че ще поразсее мъглата от илюзии и фалшиви паспорти за Вечност. това е очевидно, но и че една интелигенция понякога си заслужава държавата, това също е очевидно. Не бива да забравяме, че и сериозни представители на интелигенцията си позволиха да поляризират политически трайни духовни постижения, че стихията на разрушението и цветните заклинания станаха професия и на хора от т.нар. интелигенция. И най- страшното не е, че в държавата няма място за интелигенцията, а че интелигенцията сама се постави в положението на ненужна „надстройка“. И когато започнахме да се събуждаме, вече беше станало късно…   –  опитайте се да надникнете в това,  което се крие зад картината на художника.     :  Три минути мълчание  Картините на Светлин Русев по особен начин  действат на въображението ми. Художникът  изследва и се движи едва ли не в границите  на невъзможното, като търси преди всичко и  навсякъде духовността.  Дори трудно бих нарекъл неговите творби  картини. За мен това са по-скоро зони на  тишината, те самите излъчват тишина, превърнати  са в инструменти на тишината. Някои от тях  сравнявам с трите минути мълчание, приети в  световното корабоплаване..., когато право да  даде сигнал за помощ има единствено кораб,  изпаднал в бедствено положение.  Мисля, че художникът е притихнал в картините  си, обърнат едновременно към всички посоки на  света, ослушва се и чака да долови и най-малкия  трепет на тревога, и най-далечните човешки  призивни за помощ...  Обърнете внимание, когато застанете пред  картините и се загледате в лицата, колко  замислени и тихи са всички те и как всеки един е  на прага на някакво очакване, на самия предел.  Защо Светлин Русев избира тишината или защо я  предпочита?  Той не рисува рая, защото там се кади много  тамян, непрекъснато се носят псалмопения и вее  скука. Нито рисува ада, защото там постоянно  има някакъв шум и бъркотия...  Той потърси човека в тишината, за да го издигне  по този начин по-високо от делничната гълчава.  Дори тичащият човек с огъня тича в едно особено  напрегнато мълчание. Прометеево тичане в една  съвременност, изпълнена с напрегната тишина! ", "date": "2019.06.14", "title": "Памет за Светлин  Русев: Когато започнахме да се събуждаме, вече беше станало късно… "}
{"url": "http://epicenter.bg/article/Putin--Otnosheniyata-mezhdu-SASht-i-Rusiya-sa-unizitelni--vloshavat-se-vse-poveche/185644/7/0", "text": "Руският президент Владимир Путин заяви, че връзките между Москва и Вашингтон стават все по-лоши и по-лоши. По време на интервю за руски телевизионен канал президентът подчерта, че отношенията между двете световни суперсили са \"унизителни\" поради редица действия, предприети от САЩ във връзка със санкциите през последните няколко години, съобщава БНР.  Коментирайки предстоящата среща на върха на Г-20 в Осака, Путин заяви, че се надява, че Русия и САЩ ще могат да намерят конструктивни решения за икономическото сътрудничество. \"Много се надяваме, че здравият разум в крайна сметка ще триумфира\", добави руският лидер.  Неговите коментари са факт само няколко часа, след като американският президент Доналд Тръмп заяви, че ще се срещне с руския си колега Владимир Путин в кулоарите на срещата на върха на Г-20, която ще се състои в края на юни в Япония.  Още през миналия месец Тръмп обяви, че ще се срещне с Путин по време на форума на Г-20, като и руският президент отбеляза, че срещата на върха е най-близката възможност за разговор между двамата лидери. Въпреки това Москва настоя, че всяка потенциална среща трябва да бъде инициирана от САЩ.  Междувременно говорителят на руския президент Дмитрий Песков заяви пред репортери в началото на седмица, че все още не е сигурно дали двамата лидери ще се срещнат в Осака.  Източник: БНР ", "date": "2019.06.14", "title": "Путин: Отношенията между САЩ и Русия са унизителни, влошават се все повече"}
{"url": "http://epicenter.bg/article/Ministar-Kralev-otkri-Evropeyskata-kupa-po-vetrohodstvo-v-klas--Lazer--/185689/8/0", "text": "Министърът на младежта и спорта Красен Кралев откри Европейската купа по ветроходство в клас „Лазер“, която се провежда от 14 до 16 юни във Варна. Организатори на състезанието са Българската федерация по ветроходство, Община Варна и СК „Черно море Бриз“, съобщават от ММС.  В надпреварата участват 45 състезатели от България, Румъния, Украйна, Русия и Франция, които ще спорят за отличията в два олимпийски (Лазер Радиал и Лазер Стандарт) и един детски клас (Лазер 4.7).  „За мен е удоволствие да съм сред Вас и да открия Европейската купа по ветроходство. Искам да благодаря на организаторите за това, което правят за развитието на този спорт. Като варненец съм изключително горд, че морската столица ще бъде домакин и на Европейското първенство по ветроходство през 2021 г. Нашият град неведнъж е доказвал, че е отличен домакин на състезания от най-висок ранг и аз съм сигурен, че ще се справим перфектно и с организацията на този престижен спортен форум“, заяви министър Кралев и пожела успех на всички участници.  На събитието присъстваха областният управител на Варна Стоян Пасев, председателят на Съвета на директорите на Пристанище Варна ЕАД Тихомир Тодоров, директорът на дирекция „Спорт“ в община Варна Кристиан Димитров, президентът на Българската федерация по ветроходство Росен Марангозов и вицепрезидентът на Европейската асоциация в клас „Лазер“ EurILC Златко Якелич.  ", "date": "2019.06.14", "title": "Министър Кралев откри Европейската купа по ветроходство в клас „Лазер“ "}
{"url": "http://epicenter.bg/article/Sofi-Marinova-s-hor-ot-300-gosti-pya-za-60-iya-rozhden-den-na-Megi-Savova/185635/10/0", "text": "Над 300 приятели на продуцента на конкурси за красота и основател на сдружение \"Феймъс\" Меги Савова вдигнаха наздравици за 60-ия й рожден ден в комплекс „Монтесито“.   Организаторката на най-престижните надпревари за омъжени дами у нас „Мисис България“ и \"Мисис Баба\" събра почти всички носителки на короните, както и много почитатели на добрите дела и достойни каузи, съпътстващи конкурсите.   Сред гостите на Меги бяха популярни лица от бизнеса, светски персони, журналисти, гости от Англия, Македония, Русия, Украйна и Швейцария, както и още носителки на титли от конкурси за красота у нас и в чужбина. Изненадата за гостите, а и за самата Меги Савова бе по идея на Дони Чачова - \"Мисис Баба Вселена\". Тя бе поканила ансамбъл „Чинари“, които забавляваха присъстващите с уникална програма. Танцьорите въвлякоха в пърформънс с преобличане на сцената и самата рожденичка, както и съвсем импровизирано - актьорът Ники Сотиров.   Сред гостите бе и Софи Маринова с новоизчепения си съпруг Гринго. Огнената певица поздрави рожденичката с няколко от хитовите си парчета, а заедно с нея пяха повече от 300 души.   След това на сцената излязоха Цвети Радойчева, Владо Димов и победителят в последното издание на \"Като де капки вода\" Стефан Илчев.   Меги Савова разряза тортата в компанията на двамата си сина и мъжа, който е неотлъчно до нея в последните 40 години от живота й. Той пристигна специално от Монако, за да присъства на тържеството.   Вкусната торта бе изработена от сладкарници „Неделя“, уникалното вино бе на изба „Логодаж“, а приятелите на Меги имаха уникалната възможност да опитата водата „Канген“.", "date": "2019.06.14", "title": "Софи Маринова с хор от 300 гости пя за 60-ия рожден ден на Меги Савова"}
{"url": "http://epicenter.bg/article/Prof--Lyubomir-Stoykov-otbelyaza-65-iya-si-rozhden-den-s-nov-unikalen-trud/185636/10/0", "text": "Максим Бехар, Ники Кънчев и Юлияна Дончева представиха новата книга на проф. д.н. Любомир Стойков „100 срещи с мен“. Тримата са автори на встъпителните думи в книгата, която съдържа избрани интервюта с проф. Стойков, публикувани в едни от най-качествените и престижни печатни издания в периода 1993– 2018 г.   Премиерата на книгата се състоя по време на традиционното лятно парти на Академията за мода – Summer Fashion Party 2019 на 11 юни във „Витоша Парк Хотел“. Събитието по случай 65-ия рожден ден на популярния естет, журналист и любим професор на няколко поколения студенти по журналистика, връзки с обществеността и моден дизайн, включваше стилен ревю-спектакъл. В него участваха носители на „Златна игла” на Академията за мода, известни и утвърдени модни брандове, както и студенти по мода на проф. Стойков.   При представянето на уникалния труд на професора Юлияна Дончева изтъкна, че чрез него той поставя „цветни щрихи върху черно-белия противоречив български преход“. В своето слово Максим Бехар отбеляза, че може да гарантира за три сигурни неща -  „почтеността, професионализма и ясния изказ на професор Любомир Стойков, придружен с тънко чувство за хумор“.   Ники Кънчев пък бе категоричен, че „Любо Стойков е авторитет, без да е диктатор в модата...Слага жалоните, но и самият той е жалон за стил и вкус“.   Специално послание към автора отправи и проф. Стати Статев, ректор на Университета за национално и световно стопанство. Той връчи на проф. д.н. Любомир Стойков статуетка на създателя и първи ректор на УНСС проф. Стефан Бобчев – малка реплика на статуята на Стефан Бобчев, намираща се в двора на учебното заведение, която е символ на университета и е уважавана от всички студенти и преподаватели. Проф. Статев отправи пожелание към проф. д.н. Любомир Стойков да продължи стародавната традиция да свързва теорията с практиката и подчерта неговата водеща роля в катедрата „Медии и обществени комуникации“. „Той е нашият доайен там и когато имаме успехи, ги дължим в не малка степен на него!“, подчерта проф. Стати Статев.   Сред гостите, които уважиха премиерата на книгата и ревю-спектакъла на Академията за мода, бяха колеги на проф. Любомир Стойков от академичните среди, както и редица представители на бизнеса, културата, изкуството и медиите:  проф. д-р Иво Петров (един от водещите инвазивни хирурзи в света), проф. Милко Петров, проф. Здравка Константинова, проф. Ивайло Христов, доц. д-р Ефрем Ефремов, доц. д-р Луливера Кръстева, доц. д-р Милена Цветкова, доц. д-р Мария Попова, доц. д-р Цветан Кулевски и др., както и Гергана Ташкова със сина си Димитър, Бояна Шарлопова с дъщеря си Бояна, Мирослав Печев, Мила Захариева, Аспарух Карастоянов, Есил Дюран, Марина Кискинова, Цвети Радойчева, Мария Бонева, Атанас Месечков със съпругата си Кремена, Капка Амзина, Явор Цаков, Паолина Петракиева, Росица Стойчева, Мая Цанкова, Лидия Ангелова, Ирина Белчева, Рая Белева, Дони Чачова, Мадлена Иванова, Ради Орцева, Малина Димитрова, Ана Стефанова, Яна Средкова, както и дизайнерите:  Мария Мичева, Йорданка Чернаева, Росица Рангелова, Вяра Георгиева, Веселка Крачунова, Александра Петрова, Мария Делчев и др.   Акцент в ревю-спектакъла за Summer Fashion Party 2019 беше участието на носители на „Златна игла“ на Академията за мода през годините: Жана Жекова, София Борисова, Евгения Живкова, Иван Донев, Милка Александрова-Бучи, Аксел Харди, Радослава Лазарова, Елена Златева, Теодора Спасова и Николай Божилов. Ревю-спектакълът откри с колекция „Церемония“ 2019 луксозният бранд за мъжка мода Desizo Monni, отличен с приза „Златна игла 2019“ за модна къща на годината.   Дамските дефилета започнаха с актуални официални и булчински предложения от колекция Reflections на модна къща „Блинк“ с дизайнер Радослава Лазарова – „Най-добър млад дизайнер“ за 2019-та година. Дебютна колекция„Възраждане“, вдъхновена от българската носия с елементи от глаголицата и куплети от стихотворения на български поети, представи младата дизайнерка Мариета Котова.   Съвременна интерпретация на малката черна рокля с елементи от български шевици и специална символика представи модният бранд „Меме Мор“ с автор Венета Райкова. Антония Стоянова, дизайнер на модна къща Imane показа облекла от лятната колекция на бранда, в която са отразени най-новите модни тенденции. Свежи предложения от колекция „Островът на спокойствието“ представи Диляна Матеева, дизайнер на Art.Look.   Носителката на „Златна игла 2019“ за модна иновация – Аксел Харди – показа колекция с авторски плетива – „Страстно лято\", подготвена специално за ревю-спектакъла на Summer Fashion Party 2019. Модна къща „Бандерол“ с дизайнери Десислава и Никола Карадамянови показаха своите най-нови предложения дамска и мъжка официална мода от колекция Inspiration 2019.   Булчинска колекция „Любов в Париж\" представиха „Виктория Брайдал Студио“, ексклузивен представител на „Виктория Сопрано Груп“. Сред студентите на проф. д.н. Любомир Стойков от Националната художествена академия, специалност „Мода”, които представиха свои произведения са: Ирина Матов (Сърбия), Ивана Стаменов (Сърбия), Александра Костадиноска (Македония), Давид Стояновски(Македония),  Тао Цинюй (Китай), Лю Инджуин (Китай), Рима Юнис (Израел), Мирела Заркова, Лора Лилова, Мария Рупова, Карина Алексиева и Йоанна Шишкова.   Водеща на събитието беше чаровната Гери Дончева, облечена в шармантна черна рокля на модна къща „Блинк“. Подготовката и хореографията на ревю-спектакъла са дело на Боян Караиванов. За визията на манекените и водещата се погрижиха екип гримьори на MAC Cosmetics и фризьорите Надежда Радева и Николай Тонев.   На финала на събитието проф. д.н. Любомир Стойков раздаде първите автографи на най-нетърпеливите, които си взеха новата му книга, а гостите се насладиха на вината на „Мидалидаре Естейт“, кулинарните предложения на „Рай кетъринг“ и вкусните изкушения на сладкарници „Неделя“.   Summer Fashion Party 2019 се реализира с любезното съдействие на: „Витоша Парк Хотел”, „Мартини“, Desizo Monni, „Мидалидаре Естейт“, „Агресия“, сладкарници „Неделя“, MAC Cosmetics, Hair Box, „Бюти клуб“ и „Рай кетъринг“.                ", "date": "2019.06.14", "title": "Проф. Любомир Стойков отбеляза 65-ия си рожден ден с нов уникален труд"}
{"url": "http://epicenter.bg/article/Produtsent-na-Sia-i-Brayan-Adams-zapisva-s-DARA-v-London/185637/10/0", "text": "Трета международна колаборация за DARA – след два успешни проекта с румънския продуцент Monoirи един с гръцките топ диджеи LivinRи Noisy,изпълнителката разширява творческия си периметър извън Балканите с покана за запис от базирания в Лондон продуцент  Йоад Нево.     Британецът с еврейски корени е сред най-влиятелните музикални продуценти и звукоинженери на Острова, а под негова опека  част от най-големите си хитове създават  Брайън Адамс, Сиа, PetShopBoysи женски супер банди като Sugababesи GirlsAloud.   Йоад Нево забелязва DARA за първи път във видеото към песента й My Time. Впечатлен от гласа и визията й той се свързва с продуцентите й от „Вирджиния Рекърдс“ с покана за звукозаписна сесия  в елитния му студиен комплекс в Лондон.     За престоя на българската изпълнителка, Нево организира цял екип, който да пише песни специално за нея. „DARAима страхотен тембър и енергия. В момента, в който я чух и видях, реших, че трябва да намеря начин да се срещнем и да направим нещо заедно. Обичам да подкрепям млади супер талантливи хора“, споделя Йоад Нево.   Извън списъка от носители на „Грами“ творческото портфолио  на Йоад включва смесване на парчета за фронтмена на Depeche Mode Дейв Геън, поп машината Duran Duran и диктатори на клубния саунд като Air и Goldfrap. Нево е сред създателите и на  Мurder on the Dancefloor, с която  Софи Елис Бекстър оглави денс чартовете в Европа.  ", "date": "2019.06.14", "title": "Продуцент на Сиа и Брайън Адамс записва с DARA в Лондон"}
{"url": "http://epicenter.bg/article/Bezlov--Mnogo-versii-po-sluchaya-s-16-godishnoto-momche--obvineno-v-terorizam--iztekoha-umishleno/185640/2/0", "text": "Това, което чухме от главния прокурор Сотир Цацаров, е по-мека версия, заяви Тихомир Безлов по бТВ, във връзка със задържания 16-годишен ученик, вербуван от Ислямска държава.  По думите му има и версия, че чужда служба, по вероятност турска, ни е съобщила за случая.   \"Част от версиите за момчето, вербувано от ИДИЛ в Пловдив, изтекоха умишлено. Първо имаше версия, че бащата е видял кореспонденцията на 16-годишния“. Вчера казаха, че имало друг източник, който го е предал. Аз не вярвам, че един родител ще предаде детето си на службите. Очевидно е, че ще има някакви легенди. Заговори се и за чужди турски служби. Звучи ми много нереалистично семейството да е сътрудничело за предаването на 16-годишния си син. Ние не знаем дали момчето е станало конвертит, ислямско вярващ и имало ли е контакт с човек от Северна Африка. Не става въпрос за сбиване в училище или за продаване на трева. Аз съм скептичен, че от това, което показаха от МВР, може да стане бомба“, коментира Безлов.    „Представете си това семейство в каква ситуация е в момента. Не трябваше всичко това да става публично. Ние не знаем какво точно фактически се е случило, а само това, което ни казват. Обявиха, че момчето ходило на психолог, че се е разработвало дълго време. В един момент започва едно разкритие и една хвалба. В света има огромен опит в тази посока. Има центрове. При този подход кой родител ще сътрудничи?! Ще е трудно на момчето в краткосрочен период. Съдът рационално е подходил. И сега има отделен ресурс за антитерор. Хубаво е комуникацията с медиите да не бъде противоречива. Защото след това цареше хаос. Службите трябваше да търсят сътрудничество със свои колеги в чужбина, които имат опит с работа с конвертити“, каза още анализаторът.  Знаем, че има контакти с вербовчик, но не знаем дали момчето е станало вярващ или съчувстващ към исляма, коментира той Безлов.  Имам скептицизъм, че от материалите, които показаха, може да стане бомба, каза той.  Ще му е много трудно в краткосрочен хоризонт на момчето. Съдът подходи рационално, смята Безлов.", "date": "2019.06.14", "title": "Безлов: Много версии по случая с 16-годишното момче, обвинено в тероризъм, изтекоха умишлено"}
{"url": "http://epicenter.bg/article/Yulian-Angelov---Karta-balgarin--shte-ulesni-grazhdanite-s-balgarski-proizhod/185642/2/0", "text": "Депутатите от ВМРО обявиха нова законодателна инициатива, която предвижда въвеждането на нов вид личен документ на живеещите зад граница хора с български произход. Той ще се нарича \"карта българин\", ще се издава на хората от български произход и които живеят зад граница и нямат българско гражданство. Пред БНТ идеята коментира депутатът от „Обединените патриоти“ Юлиан Ангелов.  „Нашата идея е да облекчим по някакъв начин връзката на българските общности зад граница с България. В момента има различни процедури, по които могат да кандидатстват, но заради административни пречки или липсата на капацитет всички тези процедури се бавят, някой път и с години. Поради тази причина от ВМРО изработиха законопроект, който предвижда нов личен документ - наречен \"карта българин\", каза Ангелов.  Юлиан Ангелов: „Всеки етнически българин зад граница да може да кандидатства и в най-кратки срокове да получава такъв документ, с който да може да пребивава на територията на България, да работят, да учат и всичко останало, което имат хората като български граждани, освен правото на глас.“ Тези документи ще важат само за територията на България. Подобни карти са въведени в Полша и в Гърция. „Ние се надяваме нашите общности, които живеят в Югоизточна и Източна Европа да бъдат по-добре интегрирани с родината България. Смятам също, че ще облекчим и тези българи, които последните 30 години емигрираха от България и са получили някъде гражданство, както в Австрия не се допуска двойно гражданство и са загубили българското гражданство“, поясни още Юлиан Ангелов.", "date": "2019.06.14", "title": "Юлиан Ангелов: „Карта българин“ ще улесни гражданите с български произход"}
{"url": "http://epicenter.bg/article/Stoyan-Mirchev-/185643/2/0", "text": "\"Моментът в партията е напрегнат, дебатите са разгорещени, но се надявам след Конгреса всичко това да бъде разрешено и да отидем към местните избори обединени. Откакто Корнелия Нинова е председател на БСП, тя пое нов курс на обновяване на партията - както в парламента, така и в структурите по места. Беше поет правилният курс за твърда опозиция и алтернатива на ГЕРБ. Затова напрежението в БСП след Конгреса трябва да бъде потушено\".   Това заяви народният представител от ПГ на \"БСП за България\" Стоян Мирчев по БСТВ.  Той обърна внимание, че БСП има пробиви в големи общини на европейските избори, а в други е на второ място, което на местни избори означава, че биха отишли на балотаж. \"БСП показа, че е опозиция и алтернатива. Всички останали партии в лявото пространство успяха да изкарат гласове - по-малко от тези на мажоритарния кандидат Иванчева\", изрази мнение депутатът.  \"Имам резерви към решението на Корнелия Нинова да подаде оставка, защото въпреки резултата на изборите, ние имахме повишаване на реалните гласове, което другите партии нямат спрямо последните избори за ЕП. Имаме също с един депутат повече. Почти победихме на миналите национални избори, преди това спечелихме президентските. Нещо в нашата стратегия накрая се къса в кампанията и вместо да хвърляме оставки, можехме да видим къде грешим в двете кампании след президентските избори\", коментира Мирчев. Той все пак посочи, че в последните 10 години никой от лидерите на БСП не е поемал политическа отговорност и Корнелия Нинова е показала нов модел.  \"Една част от хората, които предлагат да се върнат старите текстове за избор на председател от Конгреса са същите хора, които написаха текстовете за избор на председател от цялата партия. Интересен ще ми бъде дебатът - как същите хора ще обяснят рязката промяна в позициите им\", заяви социалистът. Той посочи, че един от тези автори е Димитър Дъбов, а сега той е от основните защитници на старите текстове.  По повод възможното намаляване на субсидията за партията на 1 лев за глас, Мирчев заяви: \"Ако няма държавна субсидия, партиите трябва да се обърнат към определени бизнеси. Тук включваме активния лобизъм, който трябва да се узакони, защото правенето на избори - това е ресурс. Кампанията изисква ресурс. Когато го вземеш не от държавата, а от частна фирма - този бизнес след това ще иска да защитаваш неговия интерес. Когато парите са на данъкоплатеца, ти трябва да защитаваш данъкоплатеца. Когато са от бизнеса - съответно интереса на бизнеса. Тоест политическата система ще се промени, а ГЕРБ нямат проблем с това. Те държат големия държавен ресурс и видяхме, че имат достатъчно спестени пари, те държат и едрия бизнес\". По думите му най-много ще пострадат малките партии, а такова решение е път към изграждането на диктатурата на Борисов.   Предложението партийната субсидия да стане 1 лв. е формално извинение на Министерски съвет заради надвзетото финансиране и протегната ръка към Слави Трифонов.Зад предложението се крият доста по-големи проблеми за самия премиер и ГЕРБ. Техните патерици в парламента – „Атака”, ВОЛЯ и НФСБ на тези избори показаха, че не могат да съберат обществено доверие, а г-н Борисов е свикнал да има помощници в Народното събрание и сега протяга ръка към Слави Трифонов”, заяви депутатът.  Стоян Мирчев каза в предаването, че все още не знае колко точно трябва да върне БСП от надвзети партийни субсидии. Той допълни, че всички политически сили в парламента са единодушни, че парите трябва да се върнат.  „Човекът на „Позитано 20”, който отговаря за тези неща, е попитал, защото е имал съмнения, че сумата е по-висока, от Министерство на финансите не са му отговорили – казали са, че всичко е наред. Ако има вина, тя е във финансовото министерство, че не са проследили правилната сума”, коментира депутатът от БСП.  Той допълни, че в левицата има неразбирателство, но очаква по време на Конгреса ситуацията да се изясни.  „На този етап партията показва, че не желае Корнелия Нинова да подава оставка, особено в момент, когато ни предстоят избори. От цялата страна валят писма, в които пишат, че не е сега времето и въпреки че загубихме изборите – сме направили пробиви”, посочи депутатът.  „Решение за Мая Манолова няма. Това е коментар на г-н Паргов. Може би той припознава като такъв човек Мая Манолова. Тя е човек с авторитет в обществото, но преди да я коментираме, трябва да попитаме и нея какво мисли по въпроса”, коментира още Стоян Мирчев пред бТВ. ", "date": "2019.06.14", "title": "Стоян Мирчев: Партията не желае Нинова да подава оставка. Борисов протяга ръка към Слави Трифонов"}
{"url": "http://epicenter.bg/article/Deputatite-reshiha-politicheskite-partii-da-vrashtat-nadvzetite-subsidii-ot-2016-g--dosega/185647/2/0", "text": "Парламентът прие окончателни промени в Закона за политическите партии, предаде репортер на Агенция „Фокус“.   Общата сума, която политическите сили трябва да върнат, е в размер на 14,6 милиона лева.    Измененията бяха внесени от Министерски съвет. До тях се стигна, след като от „Шоуто на Слави” изнесоха информация за надплатени субсидии на общо шест партии през последните три години. Съгласно текстовете годишната държавна субсидия, отпусната на политическите партии и коалиции за периода от 26 май 2016 г. до влизането в сила на този закон ще се преизчислява. Разликата между предоставените държавни субсидии за периода от 26 май 2016 г. до влизането в сила на този закон и преизчисленият размер ще се връща от политическите партии и от партиите от състава на съответните коалиции, които са ги получили. Сумите ще се възстновяват по централния бюджет.   След влизане в сила на закона в 7-дневен срок Министерство на финансите ще бъде задължено да публикува информация за средствата, които подлежат на връщане от политическите сили.   Законът регламентира случаите, когато надвзетата субсидия не е върната доброволно. На политическа партия, която не е върнала доброволното разликата в субсидията се предоставя субсидия в размер на 70% от сумата, която трябва да й бъде предоставена и 50% от сумата от всяка следваща част на субсидията в рамките на до една година от влизането в сила на този закон.   Законът урежда и случаите, в които партиите нямат достатъчно средства за това. Тогава разликата, която не е върната, може да се върне до 31 декември 2020 г.   Партиите, които не получават субсидия също връщат разликата до 31 декември 2020 г.", "date": "2019.06.14", "title": "Депутатите решиха: Политическите партии да връщат надвзетите субсидии от 2016 г. досега"}
{"url": "http://epicenter.bg/article/Ekaterina-Zaharieva-podcherta-rolyata-na-pochetnite-konsuli-za-razvitieto-na-vrazkite-mezhdu-darzhavite/185648/2/0", "text": "В отношенията между държавите все повече се увеличава ролята на почетните консули. Това подчерта вицепремиерът и министър на външните работи Екатерина Захариева, която бе гост на официална вечеря на Световната федерация на консулите за Централна и Източна Европа и Асоциацията на почетните консули в България в София. Това съобщиха от пресцентъра на Министерството на външните работи.   В приветственото си слово Екатерина Захариева открои значението на почетните консули за икономическите отношения и за връзките между хората.   „Ако има силни търговски, икономически, културни връзки, както и силни връзки между хората, отношенията между страните няма как да се влошат. Почетните консули помагат именно за задълбочаването на тези връзки“, заяви министър Захариева. „Сега , повече от всякога светът има нужда от работата на почетните консули“, добави тя.   По инициатива на Министерството на външните работи през октомври ще бъде организирана среща на всички почетни консули, представляващи България по света. Подобен форум би допринесъл за привличане на инвестиции към България и за засилване на връзките във всички сфери със съответните държави.   Вечерята бе дадена по повод срещата на Световната федерация на консулите за Централна и Източна Европа, организирана в София на 13-15 юни 2019 г. На вечерята присъстваха председателят на Световната федерация на консулите за Централна и Източна Европа Мехмет Айкут Екен, председателят на Асоциацията на почетните консули в България Борислав Боянов, вицепрезидентът на асоциацията Максим Бехар, както почетни консули от общо 35 държави.", "date": "2019.06.14", "title": "Екатерина Захариева подчерта ролята на почетните консули за развитието на връзките между държавите"}
{"url": "http://epicenter.bg/article/Vitseprezidentat--Zabravihme-da-obshtuvame-s-dushite-si/185649/2/0", "text": "„Свикнахме да общуваме помежду си чрез електронните устройства и забравихме да общуваме с душите си. Нека си дадем обещанието, че няма да бъдем каменни хора.“ С тези думи вицепрезидентът Илияна Йотова откри във Варна XVIII Международен фестивал на червенокръстките и здравни филми, който за поредна година се провежда под неин патронаж.   Вицепрезидентът подчерта, че събития като този фестивал връщат вярата в човешките добродетели, в човеколюбието. „Да забравиш себе си в грижата за другия, да бъдеш полезен, да бъдеш приятел, да бъдеш силен заради себе си и заради другите. Това не са фрази, изпразнени от съдържание, и Международният фестивал на червенокръстките и здравни филми го доказва“, посочи Илияна Йотова.   Вицепрезидентът заяви, че днес живеем в тревожен свят, в който има много агресия, омраза и отрицание. По думите на Илияна Йотова желанието да отхвърлиш надделява над желанието да приласкаеш. „Нека не позволяваме това да се превърне в норма на поведение и отношение към света и хората“, призова вицепрезидентът.   Илияна Йотова благодари на организаторите на фестивала – Българският червен кръст и Медицински университет-Варна, на техните съюзници и приятели от цял свят. „Имаме нужда да си подаваме ръце, да бъдем заедно и в добро, и в зло, да се опитаме да разберем другия, да погледнем през неговите очи“, изтъкна вицепрезидентът.   Илияна Йотова посочи, че в богатата фестивална програма зрителите ще изгледат филми, правени от хора с любов за хора. „Ще съпреживеем пъстра палитра от емоции, ще се докоснем до човешки съдби от всички точки на Земята, ще съпреживеем трагизъм и героизъм“, отбеляза вицепрезидентът.", "date": "2019.06.14", "title": "Вицепрезидентът: Забравихме да общуваме с душите си"}
{"url": "http://epicenter.bg/article/Rosen-Zhelyazkov--Kontrolat-vav-vlakovete-shte-bade-znachitelno-podobren/185650/2/0", "text": "Отмина времето, когато формата на собственост и ангажиментите към подобни железопътни съоръжения можеше да оневини една или друга администрация. Това каза в студиото на „Тази сутрин” по bTV министърът на транспорта Росен Желязков по повод инцидента на жп надлеза при село Мокрище, при който бяха ранени три деца.   В случая става дума за публична инфраструктура, а дали е общинска, дали е държавна, това не означава, че няма ангажимент и държавата, и общините да поддържат и надзирават подобни съоръжения, добави той.   В последните години се прави доста за ремонта и по-добрата поддръжка на жп инфраструктурата, допълни министърът.   Железниците са европейски приоритет и с всички целенасочени мултимилиардни инвестиции в цялата Европа, това е бъдещето, коментира транспортният министър.   Той обясни, че се работи и за подобряване на сигурността във влаковете, особено с борбата с гратисчийството. По думите му не са чести сцените на насилие и скандали във влаковете, а по-скоро тези с отказ да се заплати за превоза. Той добави, че понякога това става със сговор с кондукторите.   Ще бъде анонсирана до края на месеца и новата билетоиздаваща система, при която ще се купуват билети онлайн с нови пос терминали отделно в гаровите комплекси и станции. И система, която ще позволи издаване на билетите във влаковете. Контролът ще бъде значително подобрен, обясни Желязков.   По думите му в голяма си част  . Остава участъкът Елин Пелин - Костенец. Голяма инвестиция ще се направи и в пътния възел в Пловдив, каза министърът.   „До 2023 г. от София до Бургас ще се пътува с проектните скорости от 160 км в час. Голяма инвестиция ще се направи и в пътния възел в Пловдив, за да се реновира цялата инфраструктура, която да позволи безпроблемното пресичане на града също със съоръжение”, каза още Росен Желязков.   Той коментира и  :   \"Обхватът на тол системата, така, както е по задание и така, както се изпълнява, е около 10 хиляди километра, но политиката на държавата трябва да обхваща определени целеви групи, за да не доведе до неравномерно разпределение на тежестта по отношение на таксуването. Всъщност политиката на държавата трябва да бъде насочена към транзитно преминаващите пътни превозни средства. Това означава, че приоритет трябва да бъдат автомагистралите и републиканската пътна мрежа първи клас, частично от втори клас\", коментира още Желязков.   В момента с превозвачите както на камиони, така и на автобуси, върви разговор именно за приоритизиране на политиката, допълни той.   Целта на въвеждането на тол системата е да се отграничи превоза на пътници и превоза на товари и например цената на билета за превоз на пътници да не се променя, заяви още транспортният министър.   Относно  т ой обясни, че до средата на юли вероятно ще стане ясен и концесионерът.   „По някои изчисления по нетен размер над 2 милиарда ще влязат в държавата. В първата си част ще бъдат насочени в държавния бюджет директно. После ще бъде взето решение дали с тях ще бъде погасен дългът на БДЖ към държавата, или ще се използват за други цели. А годишните концесионни възнаграждения ще влязат във фонда за подпомагане на пенсионната система, както е по закон\", обясни още транспортният министър.  ", "date": "2019.06.14", "title": "Росен Желязков: Контролът във влаковете ще бъде значително подобрен"}
{"url": "http://epicenter.bg/article/Radev-kam-balgari-v-Budapeshta--S-aktivnata-si-pozitsiya-vie-ste-zhivata-vrazka-mezhdu-Balgariya-i-Ungariya/185651/2/0", "text": "Българите в Унгария не само пазят своята идентичност, но активно участват в обществено-политическия живот на страната и са живата връзка между народите на България и Унгария. Това заяви президентът Румен Радев на среща с представители на българската общност в Будапеща. Държавният глава е на официално посещение в Унгария по покана на президента на страната Янош Адер, съобщават от прессекретариата на президента.  Държавният глава изрази признателност за активната политика и подкрепата на Унгария за запазването на езика, националната идентичност и историческата памет на българската общност в страната.  „Бих искал да изкажа благодарност и към българското самоуправление и Дружеството на българите в Унгария, които запазват родния дух и култура и издигат авторитета на България“, заяви още Румен Радев в приветствието си към представителите на българската общност в Будапеща, срещата с които се състоя в първия ден от посещението му в унгарския град.  Президентът подчерта приноса на българите от всяко поколение в Унгария, които вече над 100 години изграждат една малка България в тази приятелска страна.  Държавният глава приветства и инициативата на сънародниците ни за обявяването на 19 октомври за Ден на българо-унгарското приятелство, която е получила безрезервна подкрепа от българските и унгарските власти и се е превърнала в символ на приятелските отношения между двата народа.  По-рано държавният глава и съпругата му Десислава Радев посетиха етнографското градче Сентендре.  ", "date": "2019.06.14", "title": "Радев към българи в Будапеща: С активната си позиция вие сте живата връзка между България и Унгария"}
{"url": "http://epicenter.bg/article/Daritkova--Nyama-da-ima-shteta-za-byudzheta-ot-nadvzetite-subsidii/185654/2/0", "text": "Няма да има щета за бюджета от надвзетите субсидии. Това каза пред журналисти в парламента председателят на ПГ на ГЕРБ д-р Даниела Дариткова във връзка с връщането на надвзетите субсидии, предаде Агенция \"Фокус\".   На въпрос защо сега се връщат надвзетите субсидии, д-р Дариткова отговори, че на този въпрос многократно са давани отговори. \"Решението е взето, законът е гласуван. Няма да има щета за бюджета по никакъв начин от тази техническа грешка\", каза още председателят на ПГ на ГЕРБ.", "date": "2019.06.14", "title": "Дариткова: Няма да има щета за бюджета от надвзетите субсидии"}
{"url": "http://epicenter.bg/article/Danail-Kirilov--Balgariya-e-izpalnila-iziskvaniyata-po-mehanizma-za-satrudnichestvo-i-otsenka-/185655/2/0", "text": "България е изпълнила изискванията по механизма за сътрудничество и оценка по показателите за независимост на съдебната система, правната рамка и организираната престъпност. Това каза от парламентарната трибуна министърът на правосъдието Данаил Кирилов в отговор на въпрос на зам.-председателя на ПГ на „БСП за България“ Крум Зарков за напредъка на страната ни по механизма за сътрудничество и оценка, предаде репортер на Агенция „Фокус“.  Кирилов допълни, че във връзка с показателите, засягащи продължаването на съдебната реформа, борбата с корупцията на високо и местно ниво, и по границата, Европейската комисия счита, че е постигнат значителен напредък.  \"Препоръките са близо до изпълнение“, подчерта той. По думите му правителството продължава и с необратими темпове да изпълнява своите задължения, свързани с показателите на механизма за сътрудничество и оценка, като поддържа активна комуникация с ЕК.  \"Дадена е висока положителна оценка по отношение на работата на правителстовто, Народното събрание и пряко ангажираните институции в следните направления: по изготвяне на цялостната правна рамка за противодействие на корупцията по високите етажи на властта, както и съпътстващите действия по отношение законодателството, така и във връзка с гладкото сливане на отделни структури в новата комисия и провеждането на прозрачна процедура за избор на ръководство; изготвяне на промени в НПК и НК с цел подобряване противодействието на организираната престъпност и корупцията; по установената практика на правителството по отношение на публикуването на регулярни доклади за изпълнението на актуализираната стратегия за продължаване на реформата в съдебната система от страна на Министерството на правосъдието; ключовата роля на ВСС относно защитата на независимостта на съдебната власт и приетите в тази насока стандарти; по действията на прокуратурата за оптимизиране на районните структури; по предприетите мерки за регулиране натовареността на големите съдилища, които вече дават резултат. Оценена е съществената роля на Националния съвет по антикорупционни политики като основен форум за цялостен мониторинг и оценка на изпълнението на националната стратегия за превенция и противодействие на корупцията. Реализираните промени в Закона за администрацията, насочени към засилване ролята на инспекторатите в държавната администрация и предотвратяването на корупционни практики в областта на обществените поръчки също получиха висока оценка“, изтъкна Кирилов.  Министърът отчете, че през миналата седмица в Люксембург се е провел Съвет по правосъдие и вътрешни работи, където е имал възможността да проведе среща с комисаря по въпросите на правосъдието, потребителите и равнопоставеността между половете.  „В хода на разговорите ни бе отбелязано отличното сътрудничество и активната роля на България по актуалните досиета. Потвърдих твърдата ангажираност на правителството за изпълнение в кратък срок на оставащите мерки и препоръки от механизма и запознах комисаря с текущите законадателни предложения, свързани с отговорността тримата висши ръководители в съдебната система“, посочи той.  ", "date": "2019.06.14", "title": "Данаил Кирилов: България е изпълнила изискванията по механизма за сътрудничество и оценка "}
{"url": "http://epicenter.bg/article/Karadaya--MF-da-dade-po-tochen-otgovor-kakvo-i-kak-e-izchislyavalo-prez-godinite-pri-subsidiite/185656/2/0", "text": "Министерството на финансите би трябвало да даде малко по-точен отговор какво и как е изчислявало през годините при субсидиите на партиите. Това каза председателят на ДПС Мустафа Карадайъ пред журналисти в парламента във връзка с връщането на надвзетите субсидии, предаде Агенция \"Фокус\".   \"Ние сме имали кореспонденция през годините с Министерство на финансите, малко по-назад във времето. Може да се позовем и на нея. В момента ние също очакваме да се запознаем с техните сметки. И ние ще смятаме\", допълни Карадайъ.", "date": "2019.06.14", "title": "Карадайъ: МФ да даде по-точен отговор какво и как е изчислявало през годините при субсидиите"}
{"url": "http://epicenter.bg/article/Kolyo-Kolev--Razumno-e-ostavkata-na-Ninova-da-se-otlozhi-za-sled-izborite-/185657/2/48", "text": "Вариантът, в който конгресът на БСП да не приеме оставката на лидера Корнелия Нинова, е възможен и е най-разумният. Това мнение изказа пред БНР социологът Кольо Колев.  „Да сменяш лидера точно преди избори, това е, меко казано, безумно. Нещата, които се случват до момента в БСП, изглеждат странни. Техният основен опонент ГЕРБ получи тежък удар на тези избори. Вместо БСП да се амбицира за спечелване на изборите, те се занимават със себе си и правят неоценима услуга на ГЕРБ по този начин. Разумният ход е да отложат въпроса за властта в партията и да тръгнат към провеждането на нормални местни избори“, коментира Колев в интервю за предаването „Преди всички“.  Според Кольо Колев е възможно и БСП да стигне до имиджова криза, подобно на ГЕРБ.  Социологът смята, че Корнелия Нинова има доминиращо влияние в партията. В Националния съвет обаче нещата са по-различни. Според него партията няма нужда от тази битка точно сега:  „Очевидно в партията има достатъчно много хора, които не се интересуват от победата на избори, а се интересуват повече от своето място в структурите. Ако те не успеят да преодолеят това и не заровят томахавките, нищо добро не очаква БСП“.  Кольо Колев подчерта, че вариант с временен лидер също не е добър.  ", "date": "2019.06.14", "title": "Кольо Колев: Разумно е оставката на Нинова да се отложи за след изборите "}
{"url": "http://epicenter.bg/article/Rumyana-Kolarova--Problemat-ne-e-samo-v-goleminata-na-partiynite-subsidii--a-i-v-nachina-na-otchitane/185658/2/0", "text": "Проблемът не е само в големината на партийните субсидии, а и в начина, по който те се отчитат. Това каза за сутрешния блок „Добро утро, България“ на Радио „Фокус“ политологът доц. Румяна Коларова. Тя добави, че е важно да се знае и начинът по-който те се харчат.   „Каква част от партийната субсидия се използва от всяка една партия за заплащане на партийните активи. Това е изключително важен индикатор за ефективността и демократичността на една партийна организация. Колкото по-висок е процентът на така наречените „доброволци“, толкова по-демократична и по- ефективна е партийната организация. Разбира се, когато се правят реформи и преструктуриране трябва да се увеличават разходите за заплащане на партийните активисти“, каза тя.   Доц. Румяна Коларова обясни, че това не винаги е така. Реформирането и възхода на много партии става и на чисто доброволен принцип. Важно е за хората и за политолозите партийното финансиране да е прозрачно и да се отчита по начин, по който може да бъде анализиран. Това е важно и за обикновените гражданите, при отчет ще стане ясно защо 1 лв. е недостатъчна субсидия и парите ще имат реално проявление, обясни тя. ", "date": "2019.06.14", "title": "Румяна Коларова: Проблемът не е в размера на партийните субсидии, а и в начина на отчитане"}
{"url": "http://epicenter.bg/article/Krum-Zarkov--Iskame-monitoringat-na-EK-da-priklyuchi--no-tapchem-na-edno-i-sashto-myasto-/185660/2/0", "text": "Трябва да поставим въпросите, които излизат от Механизма за мониторинг и проверка на ЕК и да им отговорим ясно, за да може той да приключи. Говори ни се за мерки, които се повтарят от години, но тъпчем на едно и също място. Това каза зам.-председателят на ПГ на „БСП за България” Крум Зарков във въпрос към министъра на правосъдието, съобщиха от пресцентъра на БСП.  Той припомни, че още през октомври 2016 г. председателят на Европейската комисия Жан-Клод Юнкер е уверил в писмо премиера Борисов, че планира приключване на Механизма за мониторинг и проверка до края на мандата на настоящата комисия. Зарков припомни още, че последният доклад на тази комисия е излязъл на 13 ноември 2018 г. и съдържа констатации, които са накарали българите да мислят, че действително идва краят на този механизъм.  Народният представител коментира, че заради това думите на комисаря по правосъдието Вера Йоурова са прозвучали изненадващо, когато през април тя е изразила обратно мнение.  „Според нея този процес не може да бъде завършен в мандата на тази ЕК. Още повече, че тенденцията по думите ѝ не е дотам удовлетворителна, за да може ясно да се заяви, че механизмът може да спре”, каза още Крум Зарков.  Той добави, че е хубаво, че се знае по кои мерки страната ни има напредък, но по думите му министерството трябва да каже - по кои няма.  „Пример за такива мерки, които не са изпълнени са: непредсказуемостта на законодателния процес, съдебната карта и други. ЕК очаква и външния преглед за функционирането на системата за предварителна проверка по възлагането на обществени поръчки, който е създаден с подкрепата на Световната банка. Напредъкът по изпълнението на тези мерки трябва да се представя на народните представители, а не министърът да си заравя главата в пясъка”, заяви Крум Зарков.  ", "date": "2019.06.14", "title": "Крум Зарков: Искаме мониторингът на ЕК да приключи, но тъпчем на едно и също място "}
{"url": "http://epicenter.bg/article/PG-na--BSP-za-Balgariya--pokani-GERB--OP-i-DPS-na-razgovori-za-razmera-na-subsidiite/185666/2/0", "text": "ПГ на „БСП за България” изпрати покана до ръководствата на групите на ГЕРБ, ОП и ДПС в парламента за разговори, свързани с предстоящата промяна в размера на годишната държавна субсидия за политическите партии. Това съобщиха от пресцентъра на БСП.   Първата среща - с ПГ на ГЕРБ, е предвидена за 17 юни 2019 г. от 11.30 часа в зала „Изток” на Народното събрание.   Групите на ОП и ДПС са поканени на разговори на 18 юни 2019 от 11.00 часа и от 12.15 часа в зала „Запад” на Народното събрание.", "date": "2019.06.14", "title": "ПГ на „БСП за България” покани ГЕРБ, ОП и ДПС на разговори за размера на субсидиите"}
{"url": "http://epicenter.bg/article/Remontirat-vodoprovoda-i-10-ulitsi-v-tsentara-na-Krumovgrad/185672/2/0", "text": "Община Крумовград ще изпълнява нови два проекта по програмата за развитие на селските райони. Договорите с фонд \"Земеделие\" са подписани, съобщи кметът на община Крумовград Себихан Мехмед, предаде БНР.   \"Проектът е за рехабилитация, реконструкция на тротоари, настилки и пътна настилка на улици в Крумовград. Това са 6 улици - \"Емил Колев\", \"Александър Стамболийски\", \"Трети март\", \"Христо Ботев\", \"Славянска\" и \"Първи май\". Общата стойност на този договор е 1.16 млн. лева горе долу. В момента сме пуснали съгласувателна процедура до ДФ \"Земеделие\", чакаме одобряване на процедурата, съответно откриването й, и започване на строителство, ако всичко е наред\", каза кметът на града. ", "date": "2019.06.14", "title": "Ремонтират водопровода и 10 улици в центъра на Крумовград"}
{"url": "http://epicenter.bg/article/Bus-ogana-stalb-na-stolichnata--Graf-Ignatiev-/185639/2/0", "text": "Бус огъна като сламка стълб на \"Граф Игнатиев\" в София при маневра на заден ход. Кадрите от камерите в района бяха разпространени от Столична община. На тях се вижда как превозното средство преминава през трамвайните линии и навлиза в пешеходната зона. При опит за маневра водачът блъска и събаря стълб от уличното осветление. За щастие при инцидента няма пострадали хора на безлюдната и изстрадала от ремонти централна юлица. Водачът на буса ще бъде глобен, а стълбът възстановен, се казва още в съобщението на общината.", "date": "2019.06.14", "title": "Бус огъна стълб на столичната „Граф Игнатиев“"}
{"url": "http://epicenter.bg/article/Triznatsi-proplakaha-vchera-v-Parva-SAGBAL--quot-Sveta-Sofiya-quot-/185676/2/0", "text": "На 13.06.2019 г. в Първа САГБАЛ „Света София“ се родиха тризнаци. Това съобщиха от пресцентъра на болничното заведение.   Те проплакаха за първи път в ръцете на д-р Антон Баев, акушер-гинеколог, неонатолог д-р Красимира Иванова, педиатър д-р Димитър Колев, анестезиолог д-р Мирослав Стоянов, акушерка Теодора Костова и асистент д-р Нела Владимирова.   Майката е на 44 години, бебетата са заченати инвитро и са родени в 32 гестационна седмица с цезарово сечение. Първото бебе е момиченце с тегло 1280 грама и ръст 40 см, второто бебе също е момиченце – 1580 грама и ръст 42 см, а след тях на бял свят се появи и момченце – 1900 грама и ръст 42 см.   Екипът споделя, че раждането е протекло без усложнения и майката и децата са в задоволително състояние.", "date": "2019.06.14", "title": "Тризнаци проплакаха вчера в Първа САГБАЛ \"Света София\""}
{"url": "http://epicenter.bg/article/MON--Dobar-4-06-e-srednata-otsenka-na-Darzhavniya-zrelosten-izpit-po-BEL/185680/2/0", "text": "Средната оценка по БЕЛ е добър 4,06, а на втория Държавен зрелостен изпит средната оценка от различните предмети е много добър 4,67. Това каза зам.-министърът на образованието и науката Таня Михайлова по време на пресконференция за резултатите от майската сесия на Държавните зрелостни изпити, предаде Агенция „Фокус“.   „Съизмерим е средният брой точки спрямо предходни години\", коментира Таня Михайлова. Тя отбеляза, че в годините традиционно най-висок брой точки има по предметите, по които зрелостниците са най-малко. „И тази година е така. Това са немски език, френски език, испански език, химия и опазване на околната среда\", посочи зам.- министърът.   \"За съжаление, най-ниски са резултатите на най-желаните предмети, като география и икономика, биология и здравно образование, философски цикъл. Изключение прави история и цивилизация“, посочи Михайлова. По думите й там има сравнително нисък брой точки на фона на по-малкото зрелостници, които са заявили своя избор.   „И обратното- по английски език има сравнително високи резултати, на фона на масовия избор – над 14 хил. зрелостници, които го бяха заявили\", посочи Таня Михайлова.   \"За нас е изключително важно това, което се забелязва в матурата по БЕЛ- все по-голям е процентът на зрелостниците, които създават текст на Държавния зрелостен изпит“, посочи зам.-министърът на образованието и науката. Тя подчерта, че е изненадващо, както през годините, така и на тази матура, че има зрелостници, които просто преписват текста.   „Тоест не създават собствен текст, а преписват този от упражнението. За съжаление, намалява броят на зрелостниците, които се справят с резюме. Това са умения, които ще бъдат заложени в следващите политики, които Министерството на образованието и науката ще разработи и ще бъдат представени на годишните съвещания с експертите, за да може специално в тези области да се подобри“, изтъкна тя.     Най-ниски резултати на матурите са постигнати по български език и литература, география и икономика, биология и здравно образование. Това каза директорът на дирекция „Съдържание на предучилищното и училищното образование\" Евгения Константинова по време на пресконференция в Министерство на образованието и науката по повод резултатите от майската сесия на Държавните зрелостни изпити 2019 г..   „Най-ниски резултати на Държавните зрелостни изпити тази година са постигнати по български език и литература, география и икономика и биология и здравно образование. Това са сред предметите, които се полагат от най-голям брой зрелостници. Предметите, които са избрани от най-малък брой зрелостници са с най-високи резултати. Това са химия и опазване на околната среда, испански език и немски език“.   В останалите предмети има различия в процентите, но те не са значими, като математика и италиански език. „Най-голям брой зрелостници са се явили на Държавен зрелостен изпит по английски език- 14 412. След това са явилите се по биология и здравно образование - 9 977, география и икономика - 5 296“, заяви Евгения Константинова. Тя посочи, че резултатите по предмети от 2019 година са много различни по постижимост, но това е така и в предходните години.   Резултатите по предмети на ДЗИ, спрямо тези от предходната година сочат, че има дисциплини с почти същия постигнат успех, каза още Константинова. „Такъв е при „Математиката“ - 2018 година резултатът е 70,4%, а през 2019 е 69,58%, „Химия и опазване на околната среда“ - 2018 година е 76,6%, а 2019 е 77,37%“, заяви тя.   Има предмети, които показват по-нисък резултат в сравнение с миналата година, сред тях са БЕЛ с 53,94% за 2018 година и 50,63% от 2019 година, посочи Канстантинова.   „При „Испанския език“ резултатите сочат, че от 69,7% са се повишили на 76,99%. Когато сравняваме тези резултати, трябва да го правим предпазливо, защото става въпрос за различни випуски и за различни инструменти. Не можем да търсим пълно припокриване и абсолютно постигане на еднакви резултати“, каза още тя.   Тази година броят на зрелостниците, които са положили изпит по БЕЛ е 49 341, втори ДЗИ са положили 39 338, а по желание – 432, заяви директорът на дирекция „Съдържание на предучилищното и училищното образование“.   „Това е 23-тата поредна сесия, в която се провеждат държавни зрелостни изпити“, заяви Евгения Константинова. Тя обясни, че зрелостниците подават заявление за полагане на ДЗИ преди да са приключили 12 клас и реално да са допуснати до него, впоследствие обаче не завършват успешно 12 клас и затова не са допуснати до изпит, което намалява броят на допуснатите до изпита. „В самия ден на ДЗИ, част от зрелостниците не се явяват на изпит. Именно, за това се работи с различни бройки“, каза още тя.  ", "date": "2019.06.14", "title": "МОН: Добър 4,06 е средната оценка на Държавния зрелостен изпит по БЕЛ"}
{"url": "http://epicenter.bg/article/Orientirat-talanti-po-programa-ot-Harvard/185652/10/0", "text": "В края на юли в Бургаския университет ще се състоят първите срещи с кандидатите търсещи своите “таланти”.  Това е и официалното начало на хардвардската програма на Балканите. Идеята на организаторите Адреане Димитрова и Атанас Михайлов е да започнат програмата с кандидат студенти и студенти, за да ги ориентират по-добре в коя сфера имат потенциал.  Ще работят и  с ученици преди да решат в какво да се профилират.     Талантът е естествената способност да бъдеш добър в нещо, без да си учил за него. Според Хауърд Гарднър, професор в Харвардския университет, талантът всъщност представлява уникалната комбинация от интелигентности, които всеки човек притежава.   Интелигентности? – нали интелигентността е една и се измерва чрез IQ тест? Всъщност не. В продължение на няколко десетки години проф. Гарднър разработва “Теория за множеството интелигентности”, в която ясно разграничава осем вида интелигентности.   Според теорията, не съществува единна интелигентност, която да е в състояние да бъде измерена чрез стандартните IQ тестове. Напротив, съществуват множество интелигентности, които са независими една от друга и всеки човек притежава всички осем вида, но в различна степен.   Именно уникалната комбинация и степен на развитие на тези интелигентности обусловят таланта на човек. Съчетавайки теорията за множеството интелигентности, когнитивната и поведенческата психология, в партньорство с Бургаски свободен университет, екип от български професионалисти в различни области на науката, технологиите, изкуството и образованието, съчетават своите умения и познание в програма, наречена TALENTUM.   Програмата предоставя възможност да откриете своя талант в курс, състоящ се от поредица активности под формата на игри, базирани на дългогодишен проект на Харвард. Игрите са модифицирани така, че да бъдат съобразени с българските социокултурни особености и начин на мислене. Многобройните практически дейности по време на курса, позволяват обективно да се разбере в какво човек е най-добър, какво умее, в какво се отличава и кои са слабите му страни.   По време на курса на всеки участник се изготвя интелектуален профил, съдържащ неговата уникална комбинация от интелигентности или накратко талант. Възоснова на този профил участниците получават насоки за подходящ тип образование, съвети за професионално ориентиране и кариерно развитие, съобразени с нуждите на XXI век.   Курсът е разработен в три възрастови групи, като дава възможност на всеки над 12 годишна възраст да открие своя истински потенциал и стартира това лято в гр. Бургас. Повече информация може да откриете на:   ", "date": "2019.06.14", "title": "Ориентират таланти по програма от Харвард"}
{"url": "http://epicenter.bg/article/TsSKA-Sofiya-vze-brazilski-vratar/185691/8/0", "text": "Вицешампионът ЦСКА-София привлече в редиците си бразилския вратар Густаво Бузато. 28-годишният страж има италианско гражданство и няма да заема квота за чужденец в тима, съобщи БНР.   Той е юноша на местния гранд Гремио, с който записва няколко мача в различни първенства и дори става вицешампион на родината си през 2013г. След това играе за по-скромни тимове като Иказа, Америка (Рио Гранде до Норте), Атлетико Гояс, Апаресидензе, Наутико и Сампайо Корейа. Последните няколко месеца Бузато е бил част от състава на Итуано (Сао Пауло).   След подписването на договора футболистът веднага замина за Тетевен, където ще направи днес индивидуална тренировка, а от утре ще се включи в отборните заниманията.   Бузато е седмото попълнение за армейците досега. Преди него тимът парафира с бранителя Петър Занев, шотландеца Тони Уот, руснака Денис Давидов, италианеца Диего Фабрини, ирландецът Греъм Кери, както и с португалеца Нуно Томаш, който бе откупен от Беленензеш.  ", "date": "2019.06.14", "title": "ЦСКА-София взе бразилски вратар"}
{"url": "http://epicenter.bg/article/SASht-obviniha-Iran-za-napadenieto-nad-dvata-tankera/185645/7/0", "text": "Два танкера, норвежки и японски, станаха мишена вчера на атака с неопределен произход в Оманско море, в Персийския залив, регион, който вече е под напрежение поради кризата между САЩ и Иран, които взаимно си прехвърлят отговорността за нападенията. Американският държавен секретар Майк Помпео обвини Техеран, че е \"отговорен\" за тези атаки. Той добави обаче, че Вашингтон все още иска Техеран да се върне на масата за преговори \"когато настъпи времето\".  Оценката на САЩ се опира на разузнавателна информация, използваните оръжия и необходимите експертни познания за извършването на такава операция, както и на неотдавнашна серия от инциденти в региона, за които САЩ обвиняват Техеран, включително подобно нападение в същия район през май и взривяването на петролопровод в Саудитска Арабия от подкрепяни от Иран бойци, каза Помпейо. Нито една от подкрепяните от Иран групи в региона не разполага със средствата да извърши такива нападения, добави държавният секретар. Според него Иран иска да попречи на транспорта на петрол през Ормузкия проток.  По-късно Съветът за сигурност на ООН проведе заседание при закрити врата заради нападение над танкерите. И.д. постоянният представител на САЩ в ООН Джонатан Коен е заявил, че всички улики изглежда сочат към Иран, съобщават дипломати. Ако Съветът за сигурност не реагира, са възможни и други нападения, е подчертал Коен.  Страни-членки на Съвета за сигурност са подкрепили разследването на нападението срещу танкерите, но засега не са постигнати конкретни споразумения, заяви представителят на Кувейт в ООН Мансур ал Отайби, цитиран от ТАСС.  Мисията на Иран в ООН отхвърли категорично американските обвинения, че Техеран стои зад нападението и призова за диалог. Международната общност трябва да предотврати безразсъдните и опасни политики и практики на САЩ и регионалните им съюзници\", се казва още в изявлението, цитирано от АП.  (БТА)", "date": "2019.06.14", "title": "САЩ обвиниха Иран за нападението над двата танкера"}
{"url": "http://epicenter.bg/article/Ot-obeshtanite-za-vazstanovyavane-na-Notr-Dam-850-mln--evro-sa-vneseni-edva-9--/185659/7/0", "text": "Два месеца след опустошителния пожар в катедралата Нотр Дам са направени едва 9% от обещаните дарения, или около 80 от общо 850 млн. евро, внесени по сметки на четири фонда и държавата, предава руската информационна агенция TACC, като се позовава на доклад от Franceinfo.  Съгласно разпространената информация, средствата се депозират главно от физически лица чрез банкови преводи и чекове. 200 милиона евро от семейство Арно и групата LVMH - Louis Vuitton Moet Hennessy и 100 милиона евро от семейството на френските бизнесмени милиардери Pino, който притежава Artemis и Kering, ще бъдат прехвърлени постепенно при конкретни етапи на реконструкцията на катедралата.  Някои фирми и физически лица вече обявиха, че ще се откажат от намеренията си за дарения, защото кампанията за набиране на средства върви успешно и без тяхна помощ. Според радиостанцията това решение няма да промени ситуацията, тъй като става дума за дарения, не по-големи от един милион евро.   ", "date": "2019.06.14", "title": "От обещаните за възстановяване на Нотр Дам 850 млн. евро са внесени едва 9% "}
{"url": "http://epicenter.bg/article/Nad-600-amerikanski-kompanii-prizovaha-Tramp-da-razreshi-targovskiya-spor-s-Kitay-/185668/7/96", "text": "Над 600 компании, сред които Walmart Inc. и Target Corp, призоваха президента на САЩ Доналд Тръмп чрез официално писмо да разреши търговския спор с Китай, заявявайки, че високите тарифи вредят на американските потребители и бизнес, съобщават Ройтерс и БНР.  Това писмо е последното от многото, изпратени на администрацията на Тръмп от организацията Tariffs Hurt the Heartland - национална бизнес кампания срещу митнически тарифи, подкрепена от повече от 150 търговски асоциации, представляващи селското стопанство, промишленото производството, търговията на дребно и технологичните индустрии.  Последният апел на американския бизнес е в резултат на ескалиралото през последните седмици търговско напрежение между САЩ и Китай ескалира и е факт преди евентуална среща между Доналд Тръмп и китайския президент Си Цзинпин по време на форума на лидерите от Г-20 на 28 и 29 юни в Осака, Япония.  Президентът на САЩ заяви нееднократно, че иска да се срещне с колегата си Си Цзинпин по време на форума на Г-20, след което ще реши дали да въведе високи мита и за допълнителен внос на китайски стоки за над 300 млрд. долара.  Източници на Ройтерс обаче съобщиха, че с по-малко от три седмици преди срещата на Г-20, очакванията за напредък по отношение на прекратяването на търговската война са доста занижени, тъй като не е имало достатъчно време за подготовка за среща между двамата лидери.  \"Оставаме загрижени относно ескалацията на взаимните тарифи\", се посочва в новото писмо на американския бизнес. \"Широко прилаганите тарифи не са ефективен инструмент за промяна на нелоялните търговски практики в Китай, тъй като тарифите са де факто данъци, плащани директно от американски компании, а не от Китай\".  Компанията Walmart Inc., която е най-големият работодател в частния сектор в САЩ и най-големият търговец на дребно в света, заяви, че тарифите ще увеличат цените за американските потребители.  В писмото на американския бизнес се посочва, че допълнителни тарифи от 25% върху вноса на китайски стоки за още 300 млрд. долара, наред с вече въведените мита за 200 млрд. долара, ще унищожат повече от 2 милиона работни места в САЩ, цитирайки оценки от международната консултантска организация Trade Partnership.  Също така се отбелязва, че високите тарифи ще добавят повече от 2000 долара към разходи за средното американско семейство от четирима членове и ще намалят стойността на брутния вътрешен продукт на САЩ с около 1%.  \"Ескалиране на търговската война не е в най-добър интерес на САЩ, като и двете спорещи страни ще понесат загуби\", се казва в писмото на Tariffs Hurt the Heartland.  ", "date": "2019.06.14", "title": "Над 600 американски компании призоваха Тръмп да разреши търговския спор с Китай "}
{"url": "http://epicenter.bg/article/Govoritelkata-na-Beliya-dom-Sara-Sandars-napuska-posta-si/185674/7/0", "text": "Говорителката на Белия дом Сара Сандърс напуска поста си, обяви президентът Доналд Тръмп, предаде Би Би Си, съобщи БНР.   Той уточни, че Сандърс ще се върне в родния си щат Арканзас в края на юни и я похвали, че е „боец“.   Сара Сандърс е поредният висш служител на Белия дом, който напуска администрацията. Определи досегашната си роля като „чест на живота си“.   Нейните способности бяха неведнъж поставяни под въпрос, след като пое поста през юли 2017 г.   36-годишната говорителка винаги е била лоялна към шефа си и е казвала, че Бог „пожелал Доналд Тръмп да стане президент“. Тя е майка на три деца и каза, че иска да прекарва повече време с тях.   Не е ясно кой ще поеме работата ѝ.  ", "date": "2019.06.14", "title": "Говорителката на Белия дом Сара Сандърс напуска поста си"}
{"url": "http://epicenter.bg/article/Putin--Da-ne-dopuskame-v-ratsete-na-teroristi-da-popadne-orazhie-za-masovo-unishtozhenie-/185675/7/0", "text": "Президентът на Русия Владимир Путин призова държавите от Шанхайската организация за сътрудничество (ШОС) да не допуснат в ръцете на терористи да попадне оръжие за масово унищожение, предават ТАСС и БТА.  \"Смятаме за важно да се блокира финансовото подхранване на терористи с доходи от наркотици и да се прави всичко, за да не се допуска в техни ръце да попаднат химическо, биологическо и други видове оръжия за масово унищожение\", заяви той на срещата на върха на ШОС в Бишкек, столицата на Киргизстан.  Президентът на Китай Си Цзинпин каза, че ШОС трябва да стане образец за сътрудничеството в опазването на \"комплексната и устойчива сигурност\". Той прикани към засилване на борбата срещу \"трите вида зло\" - сепаратизма, тероризма и екстремизма.  Министър-председателят на Индия Нарендра Моди предложи свикването на международна среща на върха за противодействие на тероризма. \"Духът и идеалите на ШОС съответстват на развитието на сътрудничеството в борбата с тероризма\", каза той.  Пакистан поддържа инициативата на страните от ШОС по въпроса за борбата с тероризма, заяви в Бишкек пакистанският премиер Имран Хан. По думите му неговата страна има \"определени успехи\" в тази област и е готова да сподели опита си с други страни. Той подчерта, че Пакистан осъжда тероризма във всичките му прояви, вкл. държавния тероризъм.  Президентът на Казахстан Касим-Жомарт Токаев предложи страните от организацията да създадат единен център за информационна сигурност. Той поясни, че тероризмът се проявява и в световната компютърна мрежа и това налага предприемането на допълнителни мерки за киберсигурността и в частност защитата на информационното пространство на организация.  Държавният глава на Таджикистан Емомали Рахмон също призова страните от ШОС по-активно да противодействат на терористичните и екстремистките организация да използват информационните технологии. Той отбеляза, че безработицата, бедността, социалната уязвимост са главните фактори за вербуване на млади хора в терористични и екстремистки групировки.  Пред форума на ШОС президентът на Беларус Александър Лукашенко издигна инициативата да се състои среща на генералните секретари на водещите световни организации, които да обсъдят проблемите пред сигурността. Освен ШОС той спомена ООН, ОССЕ, Общността на независимите държави (ОНД) и Организацията на Договора за колективна сигурност (ОДКБ).  Президентът на Иран Хасан Роухани изтъкна, че с агресивната си политика Съединените щати заплашват сигурността в Близкия изток и целия свят.  В ШОС членуват Индия, Казахстан, Киргизстан, Китай, Пакистан, Русия, Таджикистан и Узбекистан. Наблюдатели са Афганистан, Беларус, Иран и Монголия. На срещата на върха в Бишкек присъстват също представители на ООН, ОНД, ОДКБ и на Евразийската икономическа комисия, съобщи ТАСС.  ", "date": "2019.06.14", "title": "Путин: Да не допускаме в ръцете на терористи да попадне оръжие за масово унищожение "}
{"url": "http://epicenter.bg/article/Zoran-Zaev--Gruevski-e-izbyagal-ot-Makedoniya--skrit-v-bagazhnik-/185690/7/51", "text": "Бившият председател на ВМРО-ДМПМНЕ и премиер на Македония Никола Груевски е избягал от страната, скрит в багажник на автомобил. Това твърди настоящият министър-председател на югозападната ни съседка Зоран Заев в интервю за германския национален ежедневник Die Frankfurter Allgemeine Zeitung, цитирано от Радио „Свободна Европа“ и Агенция \"Фокус\".  „Сега вече знаем как. Груевски е влязъл подземието на сградата с асансьор и се е скрил там в багажника на колата, с която е изведен извън страната. В Албания го е чакал унгарски дипломатически автомобил“, обясни Заев.  Запитан защо издирването на Груевски е започнало няколко дни след бягството му, македонският премиер се обоснова със законовите правила за осъдените. Припомня се, че Груевски получи двегодишна присъда за лишаване от свобода заради придобиването на луксозен автомобил.  „В страната престъпниците биват призовани в петък да излежат присъда, за да прекарат уикенда у дома. Не можем да променим правилата само за Груевски“, подчертава Заев.  ", "date": "2019.06.14", "title": "Зоран Заев: Груевски е избягал от Македония, скрит в багажник "}
{"url": "http://epicenter.bg/article/ES---Ruski-iztochnitsi--sa-se-mesili-s-dezinformatsiya-v-evropeyskite-izbori-/185695/7/0", "text": "Евросъюзът заяви днес, че „руски източници“ са предприели продължителни опити да дезинформират с цел намаляване на активността и промяна на мнението на гласоподавателите по време на евроизборите миналия месец, предава БНР.  Докладът на Еврокомисията обаче не уточнява какви са тези „източници“ и посочва, че все още не може да идентифицира „специфична презгранична дезинформационна кампания“, насочена към изборите.  Документът идва след предизборните предупреждения от Брюксел към страните членки и големите социални мрежи да се пазят от евентуални „фалшиви новини“ от Москва.  „Има много доклади за дезинформация, особено що се отнася до действия на ботове и фалшиви профили. И това е в няколко страни-членки - Полша, Латвия, Испания, Франция, Обединеното кралство, като те са само част от всички. С голямо съжаление отбелязвам това, което е записано в днешния доклад - броят на случаите на дезинформация, свързани с руски източници, документирани от групата „Йист Стратком“ са се удвоили в сравнение със същия период на миналата година. Сега са близо хиляда, сравнени с 400 тогава. И това е основание за безпокойство“, заяви днес еврокомисарят с ресор Съюз на сигурност Джулиан Кинг.  Като конкретни примери той посочи информации от руската медийна мрежа „Спутник“, засечени в Полша, според които ЕС е направил Полша по-бедна, отколкото е била при комунизма; френският президент Еманюел Макрон искал да изгони някои страни членки от Общността, за да се присъединят други на тяхно място; използването на стар доклад от фалшиви профили и групи във Фейсбук, въз основа на който се прави заключението, че ЕС имал нацистки корени.  Еврокомисарят по правосъдието Вера Йоурова отбеляза, че не е засечен нов случай, подобен на „Кеймбридж Аналитика“ на европейските избори, но заяви, че има още какво да се желае от големите платформи, като например, достъпа до данни.  На въпрос доколко дезинформацията може да бъде поставена под силата на закона, Йоурова призна: „Като говорим за дезинформацията, трябва да кажем, че да лъжеш не е незаконно. Затова в тази насока използваме други методи, тъй като внимаваме особено за свободата на словото“.  Като основен момент в борбата срещу дезинформацията онлайн, еврокомисар Кинг открои прозрачността и по-точно осветляването на произхода на тези материали, така че гражданите сами да формират становището си.  ", "date": "2019.06.14", "title": "ЕС: „Руски източници“ са се месили с дезинформация в европейските избори "}
{"url": "http://epicenter.bg/article/Ministarat-na-otbranata-na-Rumaniya-razkaza-za--agresivnite-deystviya--na-Rusiya-v-Cherno-more-/185698/7/51", "text": "Министърът на националната отбрана на Румъния Габриел Леш заяви, че Русия заема постоянна агресивна позиция в Черно море. Той направи това изявление в петък на международната конференция \"Форум за сигурност на Черно море и Балканите\" в Мамая, предават ТАСС и Агенция \"Фокус\".  „За разлика от региона на Балтийско море, в Черно море Русия заема постоянна агресивна позиция“, цитира думите му агенция Аджерпрес.  „Румъния се разглежда като потенциална цел за настъпателната мощ на Русия, тъй като тя се възприема като център за вземане на решения от НАТО\", смята Леш.  Според неговата оценка Москва е засилила „агресивните действия в Черноморския регион, особено срещу Украйна, както и срещу съюзническото присъствие в района“.  Следователно, смята румънският министър, „военният баланс коренно се промени в полза на Русия“.  „Русия вече е способна, ако е необходимо, да предотврати навлизането на военни средства в Черно море“, предложи той. Според министъра „стратегическата цел на Москва е да доминира в Черноморския регион“.  „Пасивната позиция на възпиране вече не е ефективна, ние трябва да заемем по-твърда позиция в региона. Необходима е дългосрочна стратегия на съюзничество, за да се противопоставим на хегемонистичните тенденции на Русия в региона, за укрепване на отбранителната позиция, силата и съпротивата на съюзниците“, убеден е Леш.  Представители на НАТО и ЕС, служители на румънски институции с външнополитически прерогативи и експерти по националната сигурност участват в третата международна конференция „Форум за сигурност на Черно море и Балканите“, която се провежда на 12-14 юни в курортния град Мамая край Констанца в Южна Румъния.  Конференцията беше организирана от асоциацията New Strategy Center заедно с Университета Овидий в Констанца.  ", "date": "2019.06.14", "title": "Министърът на отбраната на Румъния разказа за „агресивните действия“ на Русия в Черно море "}
{"url": "http://epicenter.bg/article/Imamoglu-vodi-predi-vota-v-Istanbul--Erdogan---iznerven-ot-vazmozhnata-zaguba/185700/7/0", "text": "Кандидатът на опозицията Екрем Имамоглу може отново да спечели кметското място в 16-милионен Истанбул. Това сочат сондажи и прогнози за потворението на балотажа, който е насрочен за 23 юни.  На 31 март управляващата Партия на справедливостта и развитието (ПСР) на Ердоган загуби както административната столица Анкара, така и икономическата – мегаполиса Истанбул. Резултатите бяха обжалвани, а впоследствия турската ЦИК отмени избора. Така на 23 юни един срещу друг ще се изправят отново бившият премиер Бинали Йълдъръм от ПСР и Екрем Имамоглу от Народнорепубликанската партия.  Шансовете са на страната на Имамоглу, прогнозират различни медии. Засилен интерес проявяват немските медии заради милионите граждани с турски произход, които живеят в Германия. На 16 юни, неделя, с огромен интерес се очаква телевизионният дуел между двамата претенденти – първият предизборен диспут в Турция от цели 17 години, който ще се предава от всички тв канала. Според регламент, обсъден и утвърден от представители на двата щаба, кандидатите ще отговарят на едни и същи въпроси и ще имат еднакво време за отговори. Дебатът ще бъде заснет в конгресния център „Лютфи Кирдар“, а за модератор е избран известният журналист Исмаил Кючюккая.  Досега президентът Ердоган и съпартийците му винаги са бягали от подобни предизвикателства, които крият рискове. Те се придържаха към практиката да задават правилната линия на пресата, като купуват все повече издания и телевизионни канали и затварят тези на конкуренцията. Това винаги е правела политическата битка неравностойна за опозиционните партии и кандидати.  Другото, което прави впечатление сега, е дистанцията на Ердоган от предизборната кампания. Правителството е изнервено от популярността на Имамоглу, а кампанията на ПСР е лишена от размах. ПСР подкрепя и стои зад Йълдъръм, както и партийният апарат и повечето медии. Но масово споделяната критика, че не е трябвало да има анулиране на вота в Истанбул, действа като спирачка на про-правителствената кампания. Дори съпругата на Йълдъръм нарече повторението на изборите „мъчение“. Настроенията спрямо Имамоглу са благоприятни, обяви Институтът Piar. Първоначално медиите съобщиха, че Ердоган ще участва в кампанията, но очевидно той е променил плановете си. Партията на справедливостта и развитието не иска да създава впечатлението, че двубоят е между Имамоглу и Ердоган, се казва в официалното становище за отсъствието на президента.  Според някои наблюдатели и опозиционни медии Ердоган се подсигурява в случай на загуба, а изкупителната жертва при подобен неблагоприятен за ПРС развой ще е Йълдъръм. Според социологически прогнози Имамоглу води с 180 000 гласа, докато разликата в негова полза на 31 март бе 14 000. Други сондажи дават по-малка разлика, но така или иначе опозицията има превес на този етап. В ход е и черният пиар. Бе съобщено, че опозиционният претендент имал гръцки корени.  Иначе и двамата кандидати раздават щедри социални обещания. Йълдъръм обещава на жителите на мегаполиса повече работни места, по-евтин ток и повече зелени площи в град, превърнат според критиците на ПСР в бетонна пустиня.  Имамоглу също залага на социалните обещания като подкрепа за бедните семейства и безработните.   След тв дуела битката за Истанбул ще навлезе в решителната си фаза, а изходът все пак остава неизвестен. Сигурно е обаче, че повторна победа на опозицията в най-големия турски град може да засили турбуленциите около правителството на Ердоган. Включително – икономически. ", "date": "2019.06.14", "title": "Имамоглу води преди вота в Истанбул, Ердоган – изнервен от възможната загуба"}
{"url": "http://epicenter.bg/article/-quot-Doyche-vele-quot--Eksperti-tvardyat--che-ruskata-sistema-S-400-nyama-ravna-na-sebe-si-/185702/7/0", "text": "  Руската противоракетна система С-400 се оказва истински експортен шлагер. Причината: твърди се, че в технически план този оръжеен комплекс няма равен на себе си. Но има и друго: \"Купуват не С-400, а дързостта на Путин\".  Индия вече сключи сделка за покупката на С-400, Китай получи първите комплекси от системата още през януари 2018, а Турция очаква поръчаната от нея пратка през 2019 година. Интерес проявяват също Саудитска Арабия, Катар, Ирак и Алжир, съобщава германският вестник \"Ди Велт\" и пита: Защо това руско оръжие е толкова популярно?  Експортният шлагер на Путин  „На хартия С-400 изглежда наистина блестящо. Твърди се, че мобилният оръжеен комплекс може както денем, така и нощем да прихваща всевъзможни летящи цели в рамките на радиус от 400 километра и на височина до 30 километра. С други думи: системата може да поразява както балистични ракети, така и ниско летящи дрони и дори невидимите за радарите американски самолети F-22 и F-35. За сравнение: американската система THAAD също може да сваля ракети, но не и самолети\", пише изданието и изброява още предимства на руското оръжие.  Първо, С-400 може да се задейства извънредно бързо. И второ, докато руската система може да се зарежда с ракети с различен обсег на действие, възможностите на американските „Пейтриът“ се изчерпват при радиус от близо 100 километра. В техническо отношение С-400 действително превъзхожда американските системи, казва пред \"Ди Велт\" Симон Веземан, оръжеен експерт от стокхолмския мозъчен тръст СИПРИ.  Но дали популярността на тази руска оръжейна система се дължи единствено на техническите ѝ преимущества? Московският оръжеен експерт Руслан Пухов твърди, че за да се отговори на този въпрос, трябва да се познава начина, по който функционира световният пазар за високотехнологични оръжейни системи: „Доскоро на този пазар имаше само двама продавачи на противоракетни системи: американците и руснаците. Американците обаче са труден партньор - те предлагат най-модерните си оръжейни системи само на най-близките си съюзници, и то след сложна процедура на обстойни проверки, която обикновено не е по вкуса на тоталитарните режими. При руснаците е друго - те доставят много по-лесно и значително по-бързо“, казва експертът.  Отскоро руснаците и американците си имат нови конкуренти от Китай и от Европа. Но докато моделът SAMP-T на един френско-италиански консорциум е относително нова разработка, която тепърва трябва да доказва своите качества, руската система за противоракетна отбрана е завършен продукт, който вече е на въоръжение в руската армия, обяснява Симон Веземан.  И все пак  Но световният оръжеен пазар не се регулира единствено от търсенето и предлагането - всяка покупка на оръжие е и политически акт. По думите на руския оръжеен експерт Пухов, \"чужденците купуват не толкова С-400, колкото дързостта на Путин\". С други думи: агресивната външна политика на Русия се явява един вид реклама за нейната противоракетна система. Дори самото намерение да се закупи тази система дава възможност на потенциалните купувачи да се инсценират като суверенни държави, които не позволяват на американците да ги командват.  Особено ярък пример в това отношение е Турция, която още през 2019 ще получи руската С-400. От военна гледна точка не е особено ясно за какво точно ѝ е притрябвала на Анкара подобна оръжейна система. \"В случая става дума за послание към Вашингтон. И към Брюксел\", твърди руският оръжеен експерт Руслан Пухов. Затова той е убеден, че сделката ще се осъществи. Независимо от натиска, който упражнява Вашингтон.  Въпреки това Русия трябва да е наясно, че за много страни по света най-важна цел си остава подсигуряването на оръжия и военна помощ от САЩ. А покупките на руско оръжие са просто средство за оказване на натиск в преговорите с Вашингтон, гласи заключението на \"Ди Велт\".  ", "date": "2019.06.14", "title": "\"Дойче веле\": Експерти твърдят, че руската система С-400 няма равна на себе си "}
{"url": "http://epicenter.bg/article/EK--Nablyudenieto-nad-Balgariya-shte-otpadne--kogato-izpalni-vsichki-iziskvaniya-/185704/7/0", "text": "Европейската комисия заяви днес, че се запазва целта да се прекрати наблюдението над България до есента, предаде БТА.  Мога да потвърдя, че целта, поставена от председателя на ЕК Жан-Клод Юнкер в началото на мандата, е да прекрати наблюдението до края на мандата (31 октомври - бел. ред.), заяви говорител на комисията.  Естествено, изпълнението от България на всички изисквания е решаващо, добави той.  Говорителят поясни, че по изпълнението на препоръките от последния доклад от миналата година по механизма за наблюдение се оценява какво остава да бъде извършено, за да се изпълни обещанието на Юнкер.  Говорителят направи този коментар в отговор на въпрос, свързан със заявката на министъра на правосъдието Данаил Кирилов да се оттегли, ако тази година наблюдението над нашата страна не отпадне.    ", "date": "2019.06.14", "title": "ЕК: Наблюдението над България ще отпадне, когато изпълни всички изисквания "}
{"url": "http://epicenter.bg/article/ENP-ne-priznava-Vestager-za-vodesht-kandidat-za-shef-na-Evrokomisiyata/185707/7/0", "text": "Евродепутатът от Европейската народна партия от досегашния парламент Елмар Брок заяви, че не признава кандидатката на новата либерална  група „Обновете Европа“ Маргрете Вестагер за неин водещ кандидат. Това предаде кореспондентът на БНР в Брюксел Ангелина Пискова.  Германският политик  мотивира тезата си така: „Ако госпожа Вестагер се бе кандидатирала за шпиценкандидат, тя щеше и да бъде такава. Но ние искаме кандидатите да отидат при хората, а не да излизат пред тях, след като хората вече са си казали думата. В това е основната разлика“.  Либералната група – по-рано АЛДЕ, а сега „Обновете Европа“, е против системата „водещ  кандидат“ и вместо това предложи няколко претендента за поста преди евроизборите. Еврокомисарят за конкуренцията Вестагер се появи на дебатите с останалите водещи кандидати непосредствено преди и след изборите за  Европейски парламент. Според Брок до последния момент е имало неяснота кой е реалният кандидат на либералите за председател на Европейската комисия - Вестагер или лидерът на групата Ги Верхофстат. Брок и френският му колега Ален Ламасур дадоха брифинг пред журналисти, на който защитиха процедурата за водещ кандидат седмица преди заседанието на Европейския съвет следващата седмица. На него се очаква да бъде взето решение за фигурите, които ще поемат важни постове в ЕС, включително и председател на следващата Еврокомисия. На въпрос на „Хоризонт“ не е ли странно един френски евродепутат да работи срещу собствения си президент, Ламасур отговори: „Не, защото не знам позицията на френския президент. Той направи интерпретация на прочита на договорите, но не е казал кой иска да е начело на Комисията. Хвалил е доста хора, и Мишел Барние сред тях, но не само него. Това, което сега искаме да напомним е, че договорът от Лисабон задейства парламентарна система. При нея държавните и правителствени ръководители трябва да предложат име на ръководителя на изпълнителната власт за гласуване в Европейския  парламент, но те трябва да държат сметка за резултата от изборите“.  Френският президент Еманюел Макрон е против системата за шпиценкандидат, а според медийни публикации, той подкрепя за високия пост главния преговарящ по Брекзит Мишел Барние. Последният правеше обиколки в  редица страни членки по време на предизборната кампания, без да огласява публично срещите си. ", "date": "2019.06.14", "title": "ЕНП не признава Вестагер за водещ кандидат за шеф на Еврокомисията"}
{"url": "http://epicenter.bg/article/Napadnaha-s-kamani-kortezha-na-albanskiya-premier--ima-raneni-demonstranti--VIDEO--/185708/7/51", "text": "Демонстранти нападнаха кортежа на албанския премиер Еди Рама с камъни край град Либражд, намиращ се непосредствено до албанско-македонската граница, предават „Макфакс“ и Агенция \"Фокус\".  Според информацията, полицията е имала трудности да свали блокадата срещу конвоя на Рама.  Автомобилът на министър-председателя все пак е успял да заобиколи голяма част от тълпата, използвайки странични пътища. Няколко демонстранти са получили наранявания, след като са били ударени от коли в кортежа на Рама.  Македонската агенция отбелязва, че това се случва в момент, когато албанският парламент осъди президента Илир Мета за неговото решение да отмени местните избори, които трябваше да се състоят на 30 юни. Това влоши политическата криза в Албания, където опозицията провежда масови протести срещу правителството на социалистите от месеци.  Колата на албанския премиер Еди Рама, както и други превозни средства от ескорта, бяха атакувани с яйца, твърди предмети и пиротехника в град Либражд, на около 60 км от граничния пункт Кафасан на границата между Албания и Македония, пък съобщава скопското електронно издание „Локално“.  Според изявление на полицията инцидентът се е случил при влизането в града, където Рама трябваше да проведе изборен митинг, докато привържениците на опозицията се опитаха да го предотвратят.  Бившият депутат от Демократическата партия Аурел Булугагши, председателите на клоновете на партията в Либражд и съседния град Перес, Аржан Карурик и Буяр Врето, бяха задържани във връзка с инцидента. Още пет души бяха арестувани, други 23 са задържани, а 16 от тях ще бъдат лишени от свобода за определен срок.  Полицията съобщи, че арестът е базиран на кадри от охранителни камери, а извършителите ще отговарят за „организиране на незаконни протести, възпрепятстващи движението на превозни средства и възпрепятстване на избирателните органи“.  Опозиционният лидер Лулзим Баша нарече ареста „дяволски план на човек, който е в пълна паника заради това, че губи властта си“, визирайки премиера Еди Рама.  ", "date": "2019.06.14", "title": "Нападнаха с камъни кортежа на албанския премиер, има ранени демонстранти (ВИДЕО) "}
{"url": "http://epicenter.bg/article/Berlin--Videoto-na-amerikanskite-voenni-ne-dokazva-vinata-na-Iran-v-intsidenta-v-Omanskiya-zaliv-/185713/7/0", "text": "Министърът на външните работи на Германия Хайко Маас заяви в петък, че разпространеният от Централното командване на Въоръжените сили на САЩ (СЕНТКОМ) видеозапис не е достатъчно доказателство за вината на Иран в атаката срещу танкерите в Оманския залив, предават ТАСС и Агенция \"Фокус\".  „Видеото не е достатъчно. Разбира се, можем да разберем какво се показва, но за мен това не е достатъчно за окончателната оценка“, заяви Маас, цитиран от агенция „Ройтерс“.  Министърът добави, че Германия категорично осъжда нападението срещу танкери. „Това не е само заплаха за свободната търговия, то представлява заплаха за света“.  Текущата ситуация в близкоизточния регион, както и условията на външен натиск и санкции обуславят необходимостта от по-тясно взаимодействие между Русия и Иран, заяви междувременно президентът на Ислямската Република Хасан Роухани след преговорите с руския си колега Владимир Путин на срещата на върха на Шанхайската организация за сътрудничество (ШОС) в Бишкек.  „Текущата ситуация в региона обуславя необходимостта от по-тясно сътрудничество между нашите страни. В тези условия при наличието на сериозно външно въздействие, въвеждането на външни санкции, необходимостта от взаимодействие между страните в региона и конкретно между нашите страни се актуализира с всеки ден“, обясни иранският държавен глава.  Роухани отбеляза, че Москва и Техеран си сътрудничат в много сфери. „Много по-лесно е да се каже, че няма сфери, в които не си взаимодействаме“, подчерта той.  Освен това в хода на срещата той поздрави Путин за Деня на Русия и обърна внимание, че отношенията между Москва и Техеран „носят образцов характер и всеки ден се придвижват напред“.  ", "date": "2019.06.14", "title": "Берлин: Видеото на американските военни не доказва вината на Иран в инцидента в Оманския залив "}
{"url": "http://epicenter.bg/article/Lili-Ivanova-s-grandiozen-kontsert-v-Slanchev-bryag/185686/6/0", "text": "С концерт на голямата Лили Иванова комплексът Слънчев бряг отбеляза своята 60-годишнина и символично даде старт на сезон 2019.  Час и половина примата на българската музика забавлява без почивка гостите в едно от хитовите заведения в курорта. Посетителите чуха най-новите парчета на певицата, както и някои от златните ѝ хитове. Публиката аплодираше бурно всяко от изпълненията, като истински фурор предизвика златният хит „Щурче”.  Официални гости на събитието бяха министърът на туризма Николина Ангелкова, изпълнителният директор на „Слънчев бряг“ АД Златко Димитров, областният управител на област Бургас Вълчо Чолаков. Сред присъстващите бяха забелязани членове на местната власт, лица от шоубизнеса и представители на туристическия бранш.  Гостуването на най-ярката звезда на българската музика върна на дневен ред и темата за възраждането на фестивала „Златният Орфей”.  „Имаме огромното желание да възстановим поне малка част този фестивал, защото Слънчев бряг и „Златният Орфей” са две неразделни части. Но има трудности относно мястото за провеждане. „Златният Орфей” беше неразривно свързан с Летния театър. Те бяха две институции, които вървяха заедно”, коментира Златко Димитров.  В допълнение на неговите думи министърът на туризма Николина Ангелкова заяви, че идеята за възраждането на фестивала може да се обсъжда в контекста на създаването на голям конгресен център в курорта.  „В момента не мога да дам подробности, но има идея да се проучи възможността за изграждането на конгресен център в Слънчев бряг. Ако това се случи, сградата би могла да се използва и за провеждането на събития, подобни на „Златният Орфей”, допълни Ангелкова. И уточни, че идеята за възстановяване на музикалния фестивал вече е била обсъждана с изпълнителния директор на „Слънчев бряг” АД", "date": "2019.06.14", "title": "Лили Иванова с грандиозен концерт в Слънчев бряг"}
{"url": "http://epicenter.bg/article/Anya-Pencheva-i-Stefan-Danailov-styagat-kufari-za-Tsarevo/185705/6/0", "text": "Аня Пенчева стяга куфарите за родното Черноморие. Заедно с нея заминава и Стефан Данаилов. Двамата са сред звездите на фестивала „Арт Поток” в Царево.   Те ще играят в нашумялото представление „Актрисата“ от Питър Кулитър. В постановката участват още Ненчо Илчев, Кирил Ефремов, Иван Панев и Павел Иванов.   Зрителите ще могат да се насладят на „Актрисата“ на 28 юли на плажа пред Hacienda Beach в морския ни курорт Лозенец.   „Със сигурност това ще е едно от централните събития на лятото, не само в арт средите, но и за всички хора, които ще почиват по южното Черноморие. Мисията на Hacienda винаги е била да представим спектакли в една различна среда, да бъдат по-достъпни и по-интересни за всички почитатели на изкуството.   И както преди време Лили Иванова се съгласи да пее в един нетрадиционен за нея формат, на плажа, сега и Стефан Данаилов реши същото. Нашата идея е да направим нещо като рок версия на театъра. Да е на сцена, но хората да не седят на столове, а да са прави или седнали на барбарони. Надявам се времето да бъде с нас и да няма бурно море. Ще се радваме всички приятели и почитатели на Стефан Данаилов да дойдат на това място, което той много обича“, сподели Димитър Тодоранов. Ал Пачино: Ще бъда мъж, докато има жени, които не миришат на цигари и бира Стругар грабна 50 000 лв. от \"Гласът на България\" Димчо Дебелянов: Аз искам да те помня все така... Фестивалът „Арт Поток“ се организира от Hacienda Beach за четвърта поредна година и ще се проведе от 19 до 30 юли. Тази година форумът ще получи подкрепа и от Министерство на културата. Представленията ще се играят на сцената на местното читалище от 21:00ч. Фестивалът стартира с премиера на представлението „Направо от асансьора“ от Жерар Лозие, постановка на Иван Радоев. Във френската комедия на ситуациите участват Стефания Колева, Елен Колева, Маринела Ангелова, Евгени Будинов, Кирил Ефремов, Павел Иванов и Теодор Папазов. Любов, флирт, съмнение, недоверие, ревност, глупост, безумие и много смях събрани в един апартамент, на един етаж, направо от асансьора. Едно задъхано препускане между врати, балкони и стени. Нашумялата пиеса „Любовникът“ от Харолд Пинтър с участието на театралните звезди Деян Донков и Радина Кърджилова също ще зарадва почитателите на театралното изкуство. Комедийната драма „Вечеря с приятели“ от Доналд Маргулис , наградена с Пулицър, постановка на проф.Ивайло Христов ще е част от театралния маратон край морето. Зрителите ще се забавляват заедно с актьорите Асен Блатечки, Мария Сапунджиева, Ненчо Илчев и Кристина Янева.", "date": "2019.06.14", "title": "Аня Пенчева и Стефан Данаилов стягат куфари за Царево"}
{"url": "http://epicenter.bg/article/US-zhurnalist--Isteriyata-sreshtu-Rusiya-zapochna--kogato-amerikantsite-osaznaha--che-Putin-ne-e-Eltsin-/185662/11/33", "text": "   по време на президентската надпревара от 2016 г., на практика, няма никакви признаци, че новата студена война с Москва ще намали интензивността си. И това се използва, за да се оправдае разширяването на НАТО до границите на Русия, което донесе милиарди долари печалби на американските производители на оръжие. Това се използва за демонизиране на критиците на САЩ и алтернативните медии, представяйки ги като агенти на чужда сила.   Използва се и за дискредитирането на идеята за разреждане на напрежението между двете най-големи ядрени сили на света. И още - използва се, за да се оправдае ограничаването на гражданските свободи както в САЩ, така и в чужбина, включително и в страни като Сирия и Венецуела.  Тази нова студена война предшества новата президентска кампания на Тръмп. Новата студена война беше подготвена преди повече от десетилетие от американската военна промишленост и разузнавателната общност. Те знаеха, че ако успеят да предизвикат конфликт с Русия, ще могат да консолидират своята власт и да увеличат своите печалби.   когато аз го интервюирах за моето телевизионно предаване „В контакт“. Коен е почетен професор по политология в Принстънския университет, където беше директор на програмата за руските изследвания и почетен професор по руски език и история в университета на Ню Йорк. „Трябва да се запитате защо Вашингтон нямаше проблеми с продуктивната дипломация при съветските комунистически лидери. Помните ли Ричард Никсън и Леонид Брежнев? Това беше празник на любовта. Бяха заедно да ловуват в Съветския съюз. Но сега, тук идва постсъветският лидер Владимир Путин, който не е комунист, а даже антикомунист. Но Вашингтон го мрази още от 2003-2004 година. Това изисква известно обяснение. Защо харесваме комунистическите лидери на Русия повече от руския антикомунистически лидер? Това е загадка“.   то тогава трябва да се върнете към времето преди Путин, към 90-те години“, казва Коен, който публикува своята нова книга „Война с Русия? От Путин и Украйна до Тръмп и Русиягейт“   Първият постсъветски лидер бе Борис Елцин. Президентът на САЩ е Клинтън. И между тях имаше фалшиво псевдо партньорство и приятелство, докато всъщност администрацията на Клинтън се възползва от факта, че Русия е в състояние на колапс. Страната почти загуби своя суверенитет. Живях там през 90-те. Хората от средната класа загубиха професиите си. Възрастните хора загубиха пенсиите си. Мисля, че би било правилно да се каже, че промишленото производство през руските 90-те години падна повече, отколкото по времето на нашата Велика депресия. Това беше най-тежката икономическа и социална депресия в мирно време. А за Русия беше катастрофа“.   Брутният вътрешен продукт падна с 50%, страната бе разтърсена от хиперинфлация. Хората протестираха срещу наглата корупция, която доведе до това, че държавните предприятия се продаваха за смешни суми на руските олигарси и на чуждестранните корпорации в замяна на щедри рушвети и подкупи. Имаше недостиг на храна и гориво. Заплати и пенсии не се изплащаха. Нямаше основни услуги, включително и медицинските услуги. Продължителността на живота спадна. Появи се експлозивен ръст на насилствените престъпления. Авторитаризмът на Елцин, който водеше непопулярна война в Чечня, се засили“.   Но по времето на неговото президенство, Елцин беше високо оценен и подкрепян от Вашингтон. По време на предизборната му кампания през 1996 г. САЩ го подкрепи, включително и със заем от Международния валутен фонд в размер на 10,2 млрд. долара. Този заем позволи на правителството на Елцин да плаща огромните суми за заплати и пенсии на милионите руснаци и тези плащания често се правят в навечерието на изборите.  Освен това около 1,5 млрд.долара от този заем бяха използвани за прякото финансиране на президентската кампания на Елцин. Но когато Елцин беше принуден да напусне поста си през декември 1999 г., неговият рейтинг беше спаднал до 2%. Вашингтон, изгуби Елцин, и тръгна да търси друг гъвкав руски лидер и първоначално си помисли, че е намерил такъв в лицето на Путин“.   Буш каза, че „щом е погледнал в очите му, е видял добра душа“. Това беше меден месец. Защо се обърнаха срещу Путин? Той не се оказа Елцин. Имаме много интересен коментар за това от Николас Кристоф, колумнист на New York Times, който пише, че собственото му разочарование от Путин е, че се оказал „трезвен Елцин“. Вашингтон се надяваше да получи покорен, просещ постсъветски руски лидер, но получи по-млад, по-здрав и такъв, който не пие. Смятаха, че и Путин е такъв. Та нали Елцин докара Путин на власт. Или поне хората от обкръжението на Елцин\".   казва Коен за вашингтонския елит. „Не беше това, което очакваха. Оттогава си мисля, че след 1990-те години ние бяхме много щастливи с Путин, защото той имаше много по-лоши съперници за поста. Познавах някои от тях. Не искам да им казвам имената. Но някои от тези хора бяха наистина сурови хора. Путин беше точния човек в точното време, както за Русия, така и за руските международни отношения“.  „Това продължи три години“, казва Коен за Русиягейт. „Ние пропуснахме смисъла на всички обвинения. Но хората, които създадоха Русиягейт, буквално и почти три години казват, че президентът на САЩ е руски агент или че е компрометиран от Кремъл. Ние се усмихваме, колко е готино това. Но вашингтонският елит, предимно демократите, макар и не само те, го приеха сериозно“.   казва Коен. „Това обвинение причинява такива щети на нашите собствени институции, на президентството, на нашата избирателна система, на Конгреса, на основните американски медии! Да не говорим за щетите, които нанесе на американо-руските отношения, за щетите, които нанесе на руснаците, руския елит, младите руснаци и как днес гледат на Америка. Цялата тази Русиягейт е не само измама, но и катастрофа“.   казва Коен. „Първият беше след смъртта на Сталин, когато Студената война беше много опасна. Този епизод е по времето на Дуайт Айзенхауер, републикански президент. Вторият епизод бе времето на Ричард Никсън по съвет на Хенри Кисинджър и бе наречен „разреждането на Никсън и Брежнев“. Третият, а ние го смятаме за най-успешния, бе епизодът на Роналд Рейгън и Михаил Горбачов. Това разреждане на напрежението беше толкова успешно, че наследникът на Рейгън, Буш-старши, каза, че Студената война е свършила завинаги“.   „Германия се обедини и възникна въпросът: „Къде ще бъде обединена Германия?“. Западът искаше Германия да бъде в НАТО. Горбачов не можеше да приеме това. 27,5 милиона съветски граждани загинаха на Източния фронт във войната срещу Германия. Противно на това, което ни се казва, САЩ не победиха нацистка Германия с десанта в Нормандия. Поражението на нацистка Германия беше нанесено предимно от съветската армия. Как може Горбачов да се върне у дома и да каже: „Германия се обедини отново? Отлично! И тя ще бъде в НАТО. Това беше невъзможно. Те казаха на Горбачов: „Ние обещаваме, че ако се съгласите на обединението на Германия да стане в НАТО, НАТО няма да се придвижи и на един инч на изток“ и това беше казано от държавният секретар Джеймс Бейкър. С други думи, НАТО няма да се мести от Германия към Русия. Но НАТО се премести“.   По-късно казаха, че Горбачов е излъгал или че е бил разбран погрешно. Такова обещание не е давано. Но в архивите на националната сигурност във Вашингтон всички документи от преговорите през 1990 г. бяха подготвени. И не само Буш участва в тези преговори. Участва и френския лидер Франсоа Митеран, там беше и Маргарет Тачър от Англия. И всеки западен лидер обеща на Горбачов, че НАТО няма да се движи на изток“.  „И какво се случва днес?“ пита той. „Предателство. Във всеки разговор за руско-американските отношения днес всеки един информиран руснак ще Ви каже: „Ние сме загрижени, че Вие ще ни предадете отново“. А Путин каза, че има илюзии за Запада, когато дойде на власт“.   И това е изявление за разреждане на напрежението. И какво привлече вниманието ми към него. Именно тогава започна този разговор, че Тръмп е агент на Кремъл. Човек трябва да си зададе въпроса, въпреки че аз не мога да го докажа, но трябва да се мисли логично. Дали това обвинение, не се е родило някъде във висшите ешелони на властта в Америка от хората, които не искаха президентът да бъде предразположен към разреждане на напрежението? И те си мислеха, че колкото и малък да е бил Тръмп в онзи момент, за да победи в изборите, тези негови думи за сътрудничество с Русия, наистина не са им харесали. Това и задвижи онова, което ние наричаме Русиягейт“.   „И демократите по време на този период на разведряване се държаха двусмислено. Особено, това, което се наричаше „крилото на Хенри Джаксън“. Това беше много твърдо идеологическо крило на Демократическата партия, което не вярваше в разведряването. Но някои демократи вярваха. В продължение на много години живеех в Москва, както в съветската, така и в постсъветската епоха. Ако говорите с руснаци, или със съветски политици, те обикновено предпочитат кандидата за президент да е републиканец“. Според Коен демократите се възприемат от руските лидери за по-идеологизирани.   казва той. „Най-важната лобистка група, създадена през 70-те години на миналия век, е наречена Американският комитет за споразумение между Изтока и Запада. Тя е създадена от американски лидери, които искаха да правят бизнес в Съветска Русия“.  „Единственото и най-важното нещо, което САЩ имат в международните си отношения, са отношенията с Русия“, продължава Коен „И не само заради ядрените оръжия. Русия все още е най-голямата страна в света. Тя граничи с всеки регион, който нас ни безпокои. Разреждането на напрежението с Русия не е приятелство, не е партньорство, не е алианс, не е намаляване на конфликтите, а е необходимост. И все пак, какво се случи през 2016 г.“.   за предполагаемия контрол на Кремъл върху Тръмп и предполагаемата „кражба от Русия“ на нашите избори, са дълбоко обезпокоителни. Клапър и Бренън наричаха Тръмп „агент“ на Кремъл. Бренън нарече речта на Тръмп на пресконференцията с руския президент във Финландия „нищо повече от предателство“.   (Facts and Fears: Hard Truths From a Life in Intelligence) твърди, че намесата на Путин в президентските избори през 2016 г. от името на Тръмп е „поразителна“.  „Разбира се, че усилията на Русия повлияха на резултата“, пише Клапър. „Изненадаха дори и себе си, и те обърнаха изборите, и дадоха победата на Тръмп. Невъзможно е да се стигне до друго заключение, без да се наруши логиката и здравия разум. По-малко от 80 000 гласа в три ключови щата обърнаха изборите. Аз не се съмнявам, че големите усилия на руснаците им донесоха повече гласове от този брой“.   Бренън, например, лъжливо отричаше факта, че ЦРУ е следило компютрите, използвани от сътрудниците на Сената за изготвяне на доклада за изтезанията. Председателят на Комитета за разузнаване на Сената Даян Файнстийн обвини Бренън и ЦРУ за евентуалното нарушение на Конституцията на САЩ и в престъпни действия, свързани с опити за шпионирането на разследването, проведено от нейната комисия. Тя описа ситуацията като „определящ момент“ за политически надзор. Бренън също така твърди, че програмата за убийствата с дронове не е довела до нито един случай на съпътстваща смърт, и че Осама бин Ладен е използвал съпругата си като „жив човешки щит“ по времето, когато е бил застрелян по време на американското нападение в Пакистан, и настояваше на това, че изтезанията или това, което се има предвид под „засилено разпитване“, осигуряваха ценна разузнавателна информация. Но нито едно от тези твърдения не е вярно.   наречено Националната агенция за геопространствено разузнаване, и отговарящо за интерпретирането на снимките от разузнавателните спътници, както и за данните на въздушните частици и пробите от почвата, измисли историята за тайното сдобиване от страна на Садам Хюсеин с несъществуващи оръжия за масово унищожение. Той нагло лъжесвидетелстваше пред Сената, когато го разпитваха за програмите за наблюдението на населението в САЩ. Той беше попитан: „Дали АНС (Агенцията за национална сигурност) събира информация за милиони или стотици милиони американци?“ Клапър отговори: „Не, сър. ... умишлено не“. А Клапър знаеше много добре, че това беше лъжа.   и самите тези ведомства, които фабрикуват информация, за „държавите в сянка“, говори за смъртта на демокрацията. Служители на разузнаването, които изглежда имат пълномощията да лъжат, а сред тях са Бренън и Клапър, държат в ръцете си зловещите инструменти за наблюдение, сплашване и принуда, с които ефективно запушват устата на критиците, ограничават разследването на техните действия и превръщат своите агенции в неподлежащи на отчет“.  „Имаме досието на Стийл, което по ужасен начин се разпространи по американските медии“, казва Коен за доклада, съставен от Кристофър Стийл. Докладът бе поръчан от компанията Fusion GPS и бе заплатен от щаба на Хилари Клинтън и Националния комитет на Демократическата партия. Боб Уудърд съобщи, че Бренън е пробутал досието на Стийл в оценката на разузнавателната общност за намесата на Русия в изборите.   „Аз получих информацията от източници на най-високо ниво“. Щабът на кампанията на Клинтън финансира тази операция. Но факторът Стийл е много важен. Той е бивш британски разузнавач, ако наистина е бивш, и който е служил в Русия и се е специализирал по Русия. Той казва, че има някаква информация в досието, че Тръмп си играе с проститутки. За това, че Тръмп е бил корумпиран преди няколко десетилетия той получава тази информация от високопоставени „кремълски“ източници. Това е нелепо. Това е нелогично.“   казва Коен. „Но момчетата в Кремъл около Путин хранеха с мръсотии за Тръмп, човекът с името Стийл? Щом шефът го иска, няма никакво значение това за Вас?“  „Защо това е важно?“, пита Коен. „Днес десните консервативни американски медии и по-специално Fox News, обвиняват Русия за всичко това. Казват, че Русия е предоставила тази лъжлива информация на Стийл, който я качва в нашата система, и това е довело до Русиягейт. Но това не е вярно“.  , пита Коен. „Това е измислено от нашите специални служби? Днес те обещават да разследват всичко, включително и главния прокурор на САЩ. Всички те искат да разследват ФБР. Но те трябва да разберат какво са направили Бренън и ЦРУ. Това е най-лошият скандал в американската история. Това е най-лошото нещо, от времето на Гражданската война. Трябва да знаем как всичко започна. Ако нашите разузнавателни служби са излезли извън контрол до такава степен, че могат първо да се опитат да унищожат кандидата за президент, който след това става президент, тогава не ме интересува дали това е Тръмп или може би Хари Смит ще е следващия път или някаква жена. Ако те могат да го направят това, ние трябва да знаем“.   казва Коен. „А това беше много важен договор. Той се пречеше в разполагането на противоракетната отбрана. Ако нещо се случи с противоракетната отбрана, той може да си помисли, че има възможност да нанесе първия удар. Русия и САЩ ще могат да нанесат удари по другата страна без възмездие. Веднага след като Буш се оттегли от договора, ние започнахме да разполагаме системата за противоракетна отбрана около Русия. Това беше много опасна стъпка.   за която научихме миналата година“, казва той. „Това са хиперзвукови ракети. Русия вече има ядрени ракети, които могат да избегнат и да се изплъзнат от всяка система за противоракетна отбрана. Намираме се в една нова и по-опасна точка на 50-годишната надпревара в ядрените оръжия. Путин казва: „Ние ги разработихме заради това, което направихте Вие. Можем да се унищожим взаимно един друг“.   И какво получаваме? Русиягейт. Русиягейт е една от най-големите заплахи за националната сигурност. В своята книга аз изброявам петте заплахи. Русия и Китай не са там. А Русиягейт е на първо място.   ", "date": "2019.06.14", "title": "US журналист: Истерията срещу Русия започна, когато американците осъзнаха, че Путин не е Елцин "}
{"url": "http://epicenter.bg/article/Prelastena-i-izostavena--Makedoniya-nyama-da-poluchi-data-za-pregovori-prez-yuni--OBZOR-/185665/11/33", "text": "През последните две години Македония се съгласи да сключи договор за добросъседски отношения с България и да сложи точка на спора с Гърция, като промени името си. И всичко това в името на членството в НАТО и Европейския съюз. Първото вече е факт, но за второто изглежда югозападната ни съседка ще трябва да почака, въпреки дадените от Брюксел обещания.  Обещанието, че през септември Бундестагът ще даде зелена светлина на началото на преговорите за македонското членство в Европейския съюз и поздравления за резултатите на правителството. Това са посланията, които министър-председателят Зоран Заев, според македонската делегация, е приел от канцлера на ФРГ Ангела Меркел на срещата в Берлин, която се състоя в четвъртък.  Германия обаче не е единствената, която бави процеса. Лидерите на Общността изглежда възнамеряват да отложат началото на преговорите за членство с Албания и Северна Македония, въпреки предупрежденията, че по-нататъшното забавяне може да подкопае продемократичните усилия за реформи и в нестабилния регион на Балканите.  Очаква се на срещата на върха в Брюксел следващата седмица европейските лидери да обсъдят кандидатурите на Албания и Северна Македония, но председателят на Европейския съвет Доналд Туск, сигнализира по-рано тази седмица, че не всички страни искат да започнат преговори в момента. „През последните две години Вашата страна даде всички правилни политически сигнали, които ЕС очаква от кандидатите”, каза Туск на среща с президента на Северна Македония Стево Пендаровски. „Но искам да бъда честен с Вас: не всички държави-членки са готови да вземат решение за започване на преговорите през следващите дни“, добави Туск.  Резултатите от визитата на македонската делегация в Берлин даде повод на опозицията в страната да поднови атаките си към правителството на премиера Зоран Заев. От ВМРО-ДПМНЕ поискаха от министър-председателя да престане да манипулира обществеността и да напусне властта.  „Република Македония за съжаление не получи дата за начало на преговорите през юни тази година, точно както не успя да получи и миналата година, когато Зоран Заев и неговите сътрудници го обявиха в правителствения самолет. Република Македония не получава дата, защото няма реформи, а престъпността и корупцията имат епидемични размери. Докато Зоран Заев е на власт, Република Македония ще търпи неуспехи. Зоран Заев трябва да излезе от властта, за да може Македония да продължи напред“, бе казано в изявление от ВМРО-ДПМНЕ.  Малко по-късно министърът на отбраната на Северна Македония и вицепредседател на управляващия СДСМ Радмила Шекеринска разкри, че партията ще обсъди възможността за провеждането на предсрочни избори на среща в Охрид, която ще се състои в неделя, 16 юни.  „В неделя Централният съвет ще проведе среща в Охрид и ще обсъди ситуацията след срещата с канцлера (на ФРГ Ангела) Меркел. Казахме, че се грижим за общото положение в страната. Имахме възможността да проведем парламентарни избори заедно с президентските, но не искахме да даваме алиби, казвам, че ги отложихме, защото искахме да видим какво ще се случи. В неделя в Охрид това решение ще бъде обсъдено от партийните органи“, обяви Шекеринска в предаването „Пътят към\", излъчено по телевизия „Алсат-М“.  Така Северна Македония, която получи статут на страна-кандидат за членство в ЕС под името Македония през 2005 г., ще трябва да почака още за началото на присъединителните преговори. Колко точно остава неясно засега.    Министърът на отбраната на Северна Македония и вицепредседател на управляващия СДСМ Радмила Шекеринска разкри, че партията ще обсъди възможността за провеждането на предсрочни избори на среща в Охрид, която ще се състои в неделя, 16 юни, съобщава проправителственото електронно издание „Слободен печат“.   „В неделя Централният съвет ще проведе среща в Охрид и ще обсъди ситуацията след срещата с канцлера (на ФРГ Ангела) Меркел. Казахме, че се грижим за общото положение в страната. Имахме възможността да проведем парламентарни избори заедно с президентските, но не искахме да даваме алиби, казвам, че ги отложихме, защото искахме да видим какво ще се случи. В неделя в Охрид това решение ще бъде обсъдено от партийните органи“, обяви Шекеринска в предаването „Пътят към\", излъчено по телевизия „Алсат-М“.    Информацията от Берлин, че Македония няма да получи дата за започване на преговори с Европейския съюз през лятото предизвика бурни реакции от политическите субекти във властта и опозицията в страната. От най-голямата опозиционна партия ВМРО-ДПМНЕ поискаха премиера да престане да манипулира обществеността и да напусне властта, предава скопският телевизионен канал „Сител“.   „Република Македония за съжаление не получи дата за начало на преговорите през юни тази година, точно както не успя да получи и миналата година, когато Зоран Заев и неговите сътрудници го обявиха в правителствения самолет. Република Македония не получава дата, защото няма реформи, а престъпността и корупцията имат епидемични размери.  Докато Зоран Заев е на власт, Република Македония ще търпи неуспехи.  Зоран Заев трябва да излезе от властта, за да може Македония да продължи напред“, се казва в съобщението на ВМРО-ДПМНЕ.    Президентите на Австрия и Словения Александър ван дер Белен и Борут Пахор изразиха подкрепа за продължаване на процеса на разширяване на ЕС и за започване на преговори за присъединяване с Македония и Албания, предава агенция „Макфакс“.  „За доверието към ЕС би било добре, ако в този случай предприемем мерки и не разочароваме хората в тези страни“, посочи ван дер Белен на съвместна пресконференция със словенския си колега във Виена.  Председателят на австрийския парламент Волфганг Соботка заяви в разговор с Пахор, че Австрия подкрепя европейската перспектива на страните от Западните Балкани.  Пахор и Соботка посочиха също, че интеграцията на балканските страни е дълъг процес, който изисква търпение.  В същото време, според изявлението на австрийския парламент, президентът на Словения посочи, че Западните Балкани в преговорите за ЕС трябва да се разглеждат като едно цяло.    Лидерите на Европейския съюз изглежда възнамеряват да отложат началото на преговорите за членство с Албания и Северна Македония, въпреки предупрежденията, че по-нататъшното забавяне може да подкопае про-демократичните усилия за реформи и стабилността в нестабилния Балкански регион, пише електронното издание на гръцкия вестник Kathimerini.  Перспективата за членство в ЕС е мощен двигател на реформите на Балканите, след като бивша Югославия се разпадна по време на войната в началото на 90-те години, а изпълнителната власт на ЕС, Европейската комисия, препоръча миналия месец да бъдат поканени да започнат преговори.  На срещата на върха в Брюксел следващата седмица лидерите на ЕС ще обсъдят кандидатурите на Албания и Северна Македония, но председателят на Европейския съвет Доналд Туск, сигнализира в сряда, че не всички страни искат да започнат преговори в момента.  „През последните две години Вашата страна даде всички правилни политически сигнали, които ЕС очаква от кандидатите”, каза Туск, заедно с президента на Северна Македония Стево Пендаровски. – „Ти направи всичко, което се очакваше от теб“.  „Но искам да бъда честен с вас: не всички държави-членки са готови да вземат решение за започване на преговорите през следващите дни“, добави Туск.  Ръководителят на външната политика на ЕС Федерика Могерини предупреди миналия месец, че Европа е на кръстопът, когато става дума за разширяването на Балканите. „Винаги казваме, че това е процес, основан на заслуги, така че когато заслугите се оценяват като положителни, трябва да бъдат признати“, каза тя.  „Неуспехът да се признае и да се отговори на обективния напредък ще навреди на доверието в Европейския съюз“, подчерта Могерини, добавяйки, че това може също да „подкопае стабилността и сериозно да обезкуражи по-нататъшните реформи“.  Нейното предупреждение дойде ден след като Сърбия постави армията си в пълна готовност, когато въоръжената косовска полиция използва сълзотворен газ и арестува около двадесет души в доминираното от сърби Северно Косово в хода на „операция срещу организираната престъпност“.  Северна Македония получи статут на кандидат за членство под името Македония през 2005 г., но присъединителните преговори никога не започнаха, най-вече поради спора с Гърция за името й. Съседните държави постигнаха споразумение за названието миналата година , с което бе отворен пътя на Скопие към влизане в НАТО и евентуално в ЕС.    Македония няма да получи дата за преговори с ЕС през това лято, информира премиерът на страната Зоран Заев след срещата с германския канцлер Ангела Меркел в Берлин, като отбеляза още, че Бундестага ще одобри започването на разговорите за членство със Скопие през септември, предава македонският „Фокус“.  Освен това министър-председателят изрази убеждение, че Македония ще започне преговори със Съюза през тази година.  „Канцлерът Меркел ме информира, че Бундестагът ще вземе решение за одобряване на започването на преговори между ЕС и Северна Македония през септември... На срещата канцлерът подчерта, че Северна Македония е изпълнила очакваното и че Берлин гледа на това много позитивно. В Германия, както и в други държави-членки, резултатите от реформите, подчертани в доклада на Европейската комисия, са безспорно признати и препоръката на ЕК за започване на преговори за членство в ЕС е положителна“, написа Заев в своя профил във „Фейсбук“.  Обещанието, че през септември Бундестагът ще даде зелена светлина на началото на преговорите за македонското членство в Европейския съюз и поздравления за резултатите на правителството. Това са посланията, които министър-председателят Зоран Заев, според македонската делегация, е приел от канцлера на ФРГ Ангела Меркел на срещата в Берлин, предава Deutsche Welle в македонската си редакция.  От македонското правителство заявиха, че са доволни от това, което са чули от Меркел по време на срещата. В официалното изявление на правителството се посочва, че септември остава месеца, в който Бундестагът ще обсъди и е вероятно ще одобри започването на преговорите със Северна Македония за влизане в ЕС. Няма информация за това дали позицията на министър-председателя на югозападната ни съседка се е променила с оглед новата ситуация. По-рано Заев предупреди, че ще подаде оставка, ако не страната не получи дата за преговори през юни.  ", "date": "2019.06.14", "title": "Прелъстена и изоставена: Македония няма да получи дата за преговори през юни (ОБЗОР)"}
{"url": "http://epicenter.bg/article/Kitay-prizovava-za-sdarzhanost-sled-atakite-sreshtu-petrolni-tankeri-v-Omanskiya-zaliv-/185667/11/33", "text": "Китайското външно министерство заяви в петък, че всички страни трябва да проявят сдържаност след вчерашните нападенията срещу петролни танкери в Оманския залив.  \"Никой не иска да види война в Персийския залив и Китай се надява всички страни да разрешат различията си посредством диалог\", заяви говорител на министерството, цитиран от Ройтерс и Агенция \"Фокус\".  Изявлението е факт, след като Съединените щати обвиниха Иран в нападенията над два петролни танкера в Оманския залив, като атаките доведоха до рязко повишаване на цените на петрола и до нарастване на опасенията за ескалация на конфронтация между САЩ и Иран, въпреки че властите в Техеран категорично отрекоха американските твърдения.  Междувременно водещият германски национален ежедневник Die Welt коментира новата криза в Оманския залив, като твърди че „САЩ и Иран се готвят от години за този сценарий“.  В Близкия изток има две критични точки: Омрузкия пролив и Баб ел-Мандеб. Два танкера бяха подложени на атака в едно от тези две места. Ако наистина инцидентите се окажат нападения, това може да се превърне в искрата, която да разпали региона.  „Сатаната седи на царски трон, който държи всички богатства на Индия и Омруз“. Това е написал поетът Джон Милтън през 1667 г. в своя монументален епос „Изгубения рай\".  Милтън може да е познавал скалистия остров край персийското крайбрежие, тъй като португалците са защитавали християнско царство от десетилетия, защото е важна база за техния търговски път до Индия. Днес Омрузкият пролив е нещо като артерия на световната икономика. Ето защо ескалация на кризата в залива би била много опасна.  Все още не е напълно ясно защо в четвъртък два танкера се подпалиха. Според някои медийни доклади, те са били ударени от торпедо. Ако това се окаже истина, би могло да бъде индикация, че зад атаките стои държава или поне подкрепян от такава актьор.  Не е толкова лесно да се купи и използва торпедо – за разлика от експлозивите, които може да бъдат направени на терен дори от индустриални торове. Дълго време имаше подозрения срещу Иран: твърдеше се, че Техеран е организирал нападението срещу четири други танкера през последните седмици, плюс един газопровод.  Всъщност Иран има подразделение в Революционната гвардия, което могат да извършват асиметрични атаки в морето. Със съответното оборудване.  „Почти сигурно\" Техеран стои зад инцидентите, заяви тогава съветникът по националната сигурност на САЩ Джон Болтън.  По-късно и държавният секретар на САЩ Майк Помпео обвини Иран за предполагаемите атаки. „Оценката на САЩ е, че Ислямската република е отговорна за нападенията\", заяви Помпео в кратко изявление пред медиите във Вашингтон.  Въпреки това, доказателствата все още не са налице. Инцидентите все още се разследват. Американските наблюдатели като консервативния експерт по външна политика Макс Боут дори смятат, че е възможно администрацията на Тръмп умишлено да манипулира ситуацията, за да провокира война с Иран.  Боут припомня за инцидент от 1964 г., при който САЩ създадоха претекст за влизане във Виетнамската война, като умишлено извършиха нападение с торпедо (или симулираха). Но има голяма разлика: ако в Залива пламне война, тя би имала много по-сериозни последици, отколкото конфликт в Южнокитайско море.  Ако наистина има военна конфронтация между САЩ и и Иран, тогава Техеран би могъл просто да блокира Ормузкия проток, за който португалците са воювали преди 500 години. Днес повече от една трета от петрола, пренасян с танкери, или 20% от световното производство на петрол, преминава през пролива. Омруз е най-тясната точка на залива – бряг до бряг разстоянието е едва 39 км. Това е точката, от която е най-лесно да се затвори залива.  Блокирането на пътя може да доведе до взрив на цените на петрола на световните пазари. Но дори само повишената несигурност в Персийския залив може да предизвика пазарни колебания.  От години Иран и САЩ се готвят точно за този сценарий. Когато Техеран заплаши да блокира пътя през 2012 г., тогава от Вашингтон предупредиха, че иранците целенасочено са придобили необходимите умения, за да блокират морския проход „за известно време\".  Америка, от своя страна, е планирала противодействие при подобно развитие на ситуацията. Борбата между американците и иранците обаче не е само за петрола, не става въпрос единствено и за „хормони“. Серизона опасност за световната икономика има и на около 2000 километра на югозапад: Баб ел-Мандеб.  „Портата на сълзите\" е проток между Азия и Африка, който разделя Индийския океан от Червено море и Суецкия канал - включително Азия и Европа. През миналата година през канала преминаха над 18 000 кораба, или 10% от световната търговия. Той е изключително важна част от глобалния бизнес, защото през него минава най-бързият търговски път между Китай и Европа. Ето защо трафикът се е увеличил със 77% през последните единадесет години и продължава да нараства. Това е другата гореща точка на иранската криза.  Точно на Баб ел-Мандеб е Йемен, където подкрепената от Иран шиитска милиция изгони международно признатото правителство и превзе столицата Сана. Коалиция, водена от Саудитска Арабия и Обединените арабски емирства, води война срещу бунтовниците вече четири години.  ООН описва ситуацията, в която е поставено цивилното население, като най-лошото хуманитарно бедствие на нашето време. И двата лагера инвестират пари и преди всичко оръжия, които също могат да бъдат опасни за евро-азиатската търговия.  Шиитите са оборудвани с едни от най-мощните оръжия от иранския арсенал. Те включват ракети със среден обсег, с които са в състояние да ударят дори саудитската столица Рияд.  Нападението срещу саудитския газопровод, което се случи почти едновременно със саботажа на корабите в Персийския залив, е единственият от инцидентите, чийто произход се смята за сигурен – шиитските милиции признаха отговорност, демонстрирайки при това гордост от използването на дрон за атаката.  Едва ли е съвпадение, че през последните години Иран е инвестирал много в технологиите за създаване на безпилотни самолети. Един от иранските безпилотни летателни апарати вече навлезе в израелското въздушно пространство. И в миналото хутите са използвали безпилотни летални апарати срещу кораби - особено когато плават под флага на държава, враждебна към Иран. Ако в тези води се разпали конфликт, то той ще засегне няколко континента. И потребителите на тях.  ", "date": "2019.06.14", "title": "Китай призовава за сдържаност след атаките срещу петролни танкери в Оманския залив "}
{"url": "http://epicenter.bg/article/Mirela-Kostadinova--Prof--Harlambi-Tachev-izrabotva-parviya-proekt-na-Botevata-kashta-v-Kalofer/185601/11/105", "text": "През 1908 г. проф. Харламби Тачев е поканен да представи проект на строящата се тогава Централна градска баня на София. Той прави фриз от многоцветна мозайка, който и до днес краси сградата. По негова идея също е изработена и фасадата на централните хали и портала на трамвайното депо. Създава украсата с мозайка, орнаментите и стенописите на Синодалната палата, както и фасадата на бившия богословски факултет.   Тачев първи у нас въвежда и популяризира старобългарската орнаментика в декоративното изкуство. Създава поздравителни адреси за юбилея на Марин Дринов, до стенографа Антон Безеншек, книжовника Никола Начов. Рисува адреси-отговори на тронните речи на монарха и поздравления до него. Твори адреси до короновани особи, до руския император, до румънския патриарх Мирон, до Уилям Гладстон при посещението му в България.   Тачев преподава в Рисувалното училище декоративно изкуство, българска орнаментика и стилознание. Води вечерни курсове, организирани от Търговско-индустриалната камара за фирмописци и бояджии. Представя множество изложби у нас и в чужбина по български мотиви и из българската история. Правил е проекти за интериори, за външна украса и фасади, за календари, дипломи, полици, рекламни етикети, акции, пощенски и фондови марки. Първите голямоформатни български марки са посветени на 25 годишнината от Шипченската епопея и са отпечатани през 1902 г. по негов проект.   Често е канен от съда като експерт при дела за фалшифициране на подписи върху документи. До нас са достигнали негови илюстрации, заглавки, винетки, публикации в областта на хералдиката. Негови са много от декоративните орнаменти и плетеници на храма „Ал. Невски“. Работи върху декорирането на църкви в Пловдив, Търново, Русе, Габрово, Варна.   Тачев е първият художник в България, който се занимава със стъклопис. По негов проект е изработен стъклопис за Централната пощенска палата, разрушен по време на бомбардировките. Същата е участта и на този в Министерство на финансите. Изпод ръката му се раждат част от стъклописите в аулата на ректората и парадния портал на Софийски университет. По негова идея е изработена и ректорската огърлица. Той прави реставрацията на мавзолея на Батенберг. По негови проекти са сечени монети. През 1935 г. неговия проект печели конкурс за герб на Габрово.   По време на Ботевите дни, които отбелязват 50 години от гибелта на поета, проф. Тачев създава украсата на Калофер. Започва също издирвания за къщата, в която е живял поета. Предложил на Калоферската община своите идеи за строеж на такава сграда, където да идват на поклонение хора от цяла България. Два пъти пропадат скиците за възстановяване на къщата, в която Ботев е прекарал детството си.   Защо Х. Тачев се е заел с къщата на Ботев? „Предполагам, че майка ми Параскева Тачева, която също беше художничка му е разказвала за родния си град Калофер. Може би тя е събудила у него интерес и към Ботевата къща. А може би той по начало си е имал чувство за историзъм. Съвсем млад, още гимназист, баща ми направил скица на къщата в Пловдив, където Вазов живял през 90-те години на миналия век. Скицата била публикувана в „Общински вестник“ и така сега може да се види как е изглеждал домът на Иван Вазов. Тогавашната сграда била съборена от собственика след земетресението през 1928 г.“, пише дъщеря му Тамара Тачева.   Затворените и сдържани калоферци го приемали за свой човек. В свое изложение до Калоферската община Тачев пише: „Още през 1926 г., когато бях в Калофер се породи у мене мисълта да издиря и узная рождената къща на великия революционер и поет Христо Ботев, макар да не знаех, че цял Калофер е бил опожарен през 1877 г. Мислех си поне по показанията на разни лица в Калофер и вън от него – съвременници на Христо Ботев или на баща му Ботю Петков – да се помъча да изработя проект за възстановяването ù“   Художникът започва своите издирвания. Няколко пъти се среща и разговаря с Никола Начев, виден калоферски общественик. Той познавал отчасти къщата, в която живеел Ботев, но подробности не помнел.   Разговаря с Ботевия четник Световидов, със стария шивач Георги Шипков, с Димитър Тошков, с Атанас Големанов, който бил ученик на Ботю Петков и по-късно на самия Ботев. Води разговори и с генерал Кирил Ботев, брат на поета.   „Вероятно уплахата и отчаянието от опожаряването на Калофер са въздействали силно върху хората, които след завръщането си са мислели за възстановяване на своите домове. Друг е въпросът, че Ботев е представен по-късно в големия си ръст…“, така разсъждавал Тачев през 30-те години на миналия век. Той продължавал търпеливо да събира сведения за Ботевата къща, да издирва близки и далечни съвременници.   Преди да скицира проектите Тачев се среща и с генерал Ботев. Той твърдял, че Христо се е родил в една от стаите на тогавашното мъжко училище. Тази стая била дадена от настоятелството на Ботю Петков. В нея той живял като ерген, но и след като минал под венчило. По-късно се преместил в къщата на някой си Хаджи Нестор. Дворното място било доста голямо. Семейството на Ботю Петков живеело там под наем. Къщата имала пет стаи.   След като провел разговорите и сверявал по няколко пъти сведенията, Тачев заключил: „Семейството на Ботев не е притежавало собствена къща в Калофер, а е живяло под наем. По силата на всички събрани свидетелства и щом се констатира, че от рождената къща не е останало нищо, заех се да изработя проект за възстановяване поне жилището, в което е живяло цялото Ботевото семейство, а също така проект и за онази къща, която се е намирала в сегашния Ботев парк.   Тачев подготвя два варианта, може би не е бил сигурен за верността на данните, събрани след толкова много години. Почти всички, с които разговарял, започвали с уговорката „доколкото си припомням…“. Вероятно Тачев е искал да даде възможност на Карловската община да избира коя от двете къщи да възстанови.   Нито за едната, нито за другата можело да се говори като за Ботевата къща. Когато са започнати проучванията и двете са били разрушени. Но представата за „Ботевата къща“ така завладяла Тачев, че той не могъл да намери по-добър израз. Имал силно желание да се издигне сграда, която да отговаря на истинската и да остане за бъдещите поколления като Ботевата къща.   Къде са проектите на Х. Тачев не е известно и до днес. Наследниците му след години, по молба на Градския съвет на Калофер изпращат оригиналните му скици, по които работи окончателните проекти. Но в сградата на съвета избухнал пожар и този път скиците на художника са унищожени. Синът на художника Звездомир Тачев успява да ги заснеме заедно с копия от изложението към проектите.", "date": "2019.06.14", "title": "Мирела Костадинова: Проф. Харламби Тачев изработва първия проект на Ботевата къща в Калофер"}
{"url": "http://epicenter.bg/article/Vasil-Prodanov--SASht-imat-nad-19-pati-poveche-bedni-ot-Kitay-/185679/11/33", "text": "  Според линията на бедност на Световната банка бедна е онази част от населението, която разполага с по-малко от 1,90 долара на ден. През 2015 г. в Китай само 0,7% от населението са под това равнище. Или 9,9 млн. от 1397 млн. души. За сравнение, през 1981 г. бедните в Китай са 88% от населението.  Оттогава 850 милиона души са извадени от бедността. Никога в историята на човечеството такова гигантско количество хора не са излизали за толкова кратко време от бедността.  Каква е ситуацията с основния конкурент на Китай – САЩ, водещи днес търговски, технологични, финансови, информационни, кибер и какви ли още не войни, за да направят „Америка отново велика“? Според най-известните данни там 13,5% от населението живеят под равнището на бедност, което е повече, отколкото 40 години по-рано – през 1975 г. Това са 43,1 млн. човека от 321-милионното население на САЩ. В същото време там живеят най-много милиардери в света.  В абсолютен брой, в САЩ в бедност живеят близо 4,5 пъти повече хора, отколкото в Китай. Относително обаче, като се има предвид процентното съотношение, в САЩ има над 19 пъти повече бедни, отколкото в Китай – в Китай са 0,7%, а в САЩ – 13,5%.  Две системи с различни стратегии на развитие, с различни базисни характеристики, които са постигнали коренно различни резултати по отношение на бедните и бедността. Първата е на САЩ, известна у нас като „демокрацията“, а на Запад – като неолиберален капитализъм. През изминалите 30 години тя бе и нашето ново виждане за „светло бъдеще“ , преследвано в много по-екстремни крайности, тъй като доведе до разрушаване и разграбване на национално богатство в размери, непознати в 1300-годишната ни история.  Втората е на Китай, която самите китайци наричат „социализъм с китайски характеристики“, развивал страната със скорост и в мащаби, непознати за нито една друга система в световната история.  Само за десетилетието между 2002 и 2012 г. средните доходи на домакинство в Китай са се увеличили 4 пъти. А през 2013 г. вече са 5 пъти повече в сравнение с 2002 г.  Ние някога имахме система на съветски социализъм. Делът на бедните тогава, през 1988 г., беше 2% от населението. Ентусиазирано, с крясъци „Демокрация“, „Кой не скача е червен“ и „Времето е наше“, направихме преход към американски неолиберален капитализъм, наричан от системните леви и десни партии у нас „демокрацията“. Този модел увеличи дела на бедните около 11 пъти.  За това време Китай e намалил броя на бедните от 213 милиона на 9,9 милиона, т.е. около 22 пъти. Според стратегията, която е приел, Китай трябва да сложи край на бедността през 2020 г. Само след година да няма повече нито един китаец под равнището на бедността.  У нас няма внушаваща оптимизъм стратегия за премахване на бедността и не се вижда перспектива тя да изчезне. По пътя на американския неолиберален капитализъм, маскиран като „преход към демокрация“, стигнахме до 11 пъти повече бедни в сравнение с времето, което се наричаше „реален социализъм“. Превърнахме хиляди хора в клошари и просяци. Създадохме стотици гета.  От началото на 80-те години на миналия век насам Китай е намалил броя на бедните си между 80 и 90 пъти. Само след година там повече няма да има изобщо хора под равнището на бедност. А какво обещават нашите политици на родените в годините на българския преход към американизиран неолиберален капитализъм?  В САЩ днес делът на бедните е по-голям, отколкото преди 40 години, и не се вижда перспектива те да изчезнат в обозримо бъдеще.  Може ли някой от нашите политици, които три десетилетия ни обещават какво ли не, като същевременно увеличават непрекъснато дела на бедните, да каже кой път е по-верен?  ", "date": "2019.06.14", "title": "Васил Проданов: САЩ имат над 19 пъти повече бедни от Китай "}
{"url": "http://epicenter.bg/article/-quot-Nova-Makedoniya-quot--Sofiya-shte-postavya-usloviya-do-posledniya-den--do-posledna-kapka-krav--/185684/11/33", "text": "Електронното издание на първия вестник в югозападната ни съседка - „Нова Македония“ публикува коментар под заглавие „Българите нападат – ние мълчим“. Агенция „Фокус“ представя статията на Панде Колемишевски без редакторска намеса.  Ако при постигането на договора основната максима и принцип се съдържаха в изречението „Не гледайте в миналото, а в бъдещето“, въпросът е защо сега от българската страна извират националистически страсти.   няма да има подкрепа за влизането й в Европейския съюз. Изявленията на министрите дават индикации, че българското правителство не само ще поставя условия, но и ще дава оценка на Северна Македония по последния ден, до последната капка кръв, образно казано, де…  Така, както започва да се повишава температурата на въздуха, както започват да напичат слънчевите лъчи, така се увеличава и ултравиолетовото излъчване и се нажежава атмосферата около македонския въпрос във високите ешелони на политическата власт в България.   Може да се вярва, че техните изявления не са свързани с атмосферните и климатичните промени, не са резултат от метеорологичното влияние върху функционирането на мисловните процеси в главите на двамата министри.  И двамата ясно подчертава червените линии, до които достига българската подкрепа за Македония за бъдещото членство в ЕС. В даден исторически момент това ще означава - няма македонци, т.е. македонците са българи.   Ако новоизлюпените северномакедонци (след гръцка заповед) не са съгласни с посочения факт, т.е. че те са българи, няма нищо от европейската Северна Македония.  Безспорно е, че от деня, в който македонската национална мисъл за македонците като отделна, самостоятелна нация, през втората половина на XIX век, историята ни е свързана (с близките ни, но никога справедливи) трима ключови съседи: България, Сърбия и Гърция.   че там има най-силен израз на революционното движение за освобождението от турците, движение, което се разпространи по цялата територия на тогавашната географска Македония. Както, от друга страна, е безспорно, че същите хора са били под тяхната окупация, или, меко казано, под тяхното управление, ако думата окупация е пресилена и не е по политическата европейска мода. Не само сред македонците, но и сред по-възрастните българи съществува емоционално разделение по отношение на миналото на Македония. Някои го смятат за най-трагичната част от тяхната история, други за най-романтичната, но всички съжаляват за пропуснатия шанс за създаване на Велика България.  И двамата министри, вероятно недоволни от работата на членовете в съвместната комисия за корекция и сближаване на учебниците по история, ясно предупреждават, че няма да правят компромиси, които биха били в обща или македонска полза. Нито събития, нито личности, нито Гоце Делчев, нито Илинденското въстание, нито някой от хората от онова време, които са македонци по географски принцип, а по националност – българин.   сегашната Македонска православна църква. Известен е опитът за сближаване между двете църкви, но още по-известно е, че сближаването чрез формата майка-дъщеря бе експресно прекъснато.  В интерес на истината, и Захариева, и Каракачанов имат цял куп аргументи, които може да докажат българската истина. За тях и българите изобщо не е спорно, че цялата територия на Македония е било развито силно българско национално чувство.   така както българите са посрещнали руските войници. Но още се пазят скришом портрети и на цар Борис, Сталин и Тито.  Сегашната офанзива на такова високо ниво вероятно не е случайна, така както не е случаен странният повод за корекция на учебниците, като се премине от експерти към супер-екстра политическо ниво. Вероятно целта е не само да се критикуват техните преговарящи, но и да се изпрати съобщение до македонските власти да следят какво правят и докъде може да стигнат с исканията на Македония.   който - според известната политическа практика - ще има последната дума. Със сигурност обаче думите му не може да се различават от тези на двамата му най-важни служители. Зад Захариева, адвокат и бивш адвокат, няма опашки от български националисти, които не може да се каже за Каракачанов. Този сътрудник на бившата държавна служба за сигурност по времето на комунизма, сега председател на българската ВМРО и министър на отбраната, носи знамето на българския национализъм, най-категоричен в твърдението, че никога не е имало, а в бъдеще не може да има македонци като отделен народ.  Ако историята е спорна, настоящето не е спорно: дори и днес в Македония има граждани с българско национално чувство, има искания да бъдат вписани в Конституцията, да се образуват асоциации, дори партии и други подобни. Факт, изключително неблагоприятен за оцеляването на македонската нация, е, че   с които са намерили работа и са мигрирали в развитите страни на Запад. Това са факти, върху които може да се изгради бъдещото приятелство, а не твърдата теза, че македонците са българи и че всичко в македонската история е българска работа.  Не може да се избегне впечатлението, че провокациите, отправени тези дни, са преднамерен опит ситуацията да бъде докарана до положение, в което от македонците да се иска невъзможното. Честно казано, по този аспект, във всяко отношение,    Докато в бивша Югославия Македония имаше силата, а България - страх, сега е обратното. България е силата, а страхът е в Македония. Но когато правителството на Зоран Заев показа силна воля за изграждане на нови мостове на приятелство, когато изминаха две години от подписването на Договора за приятелство и сътрудничество, в който принципите на това сътрудничество са установени като цяло, настоящите български тревожни реакции не само са преувеличени, но и могат да бъдат категоризирани като враждебни и етикетирани като опити за разрушаване на постигнатото споразумение. Те не са в духа на този документ, в който ясно се посочва, че трябва да се избягват остри думи и черна пропаганда от двете страни.  Ако при постигането на договора основната максима и принцип се съдържаха в изречението „Не гледайте в миналото, а в бъдещето“, въпросът е защо сега от българската страна извират нациоаналистически страсти. Отделен е въпросът кому са нужни отворените закани, че ако Македония не приеме исканията на българите за историята, няма да има подкрепа за влизането й в Европейския съюз.   Те заявяват, че няма да направят компромис с истината, забравяйки, че всяка истина има две страни, а едно събитие, една история има дузина версии.  Какво прави македонското правителство, нашите министри, какво правят нашите „видни\" интелектуалци, анализатори и политици? Те не правят нищо, защото погледите им са вперени в бъдещето, колкото и да е далечно и неясно.    Интересуващи се само от власт, те имат усещането, че са забранени, тъй като се страхуват да защитят македонските интереси, те не могат да обиждат чужд или вътрешен фактор, натрапчив посланик. Какво правят македонските медии, как реагират на такива ситуации? Те мълчат, прескачат, омаловажават македонските национални интереси за сметка на своите собствени доходоносни интереси.  ", "date": "2019.06.14", "title": "\"Нова Македония\": София ще поставя условия до последния ден, до последна капка кръв... "}
{"url": "http://epicenter.bg/article/Aleksandar-Tomov-v-pismo--Dragi-Lambo--BSP-ne-mozhe-da-polbedi-sama-parite-na-Borisov/185711/11/0", "text": "  Това пише в писмо до Стефан Данаилов политикът и икономист проф. Александър Томов, провокиран от днешното интервю на Ламбо в   в които той коментира с острота и болка случващото се в БСП. Според Данаилов издигането на кандидатурата на Маая Манолова за кмет на София от страна на Томов е несериозно.     Формалната причина да ти пиша е, че споменаваш моя позиция за Мая Манолова в интервю с Валерия Велева, но не ти пиша за това, нито за да ти припомням неща от далечното минало. Въпросът е принципен за начина, по който може да се промени управлението на България, да се постигне ускорено развитие и да се спре обезбългаряването на нашата родина.   Проблемът е, че БСП сама не може. Това го доказаха и отминалите избори за европарламент и последните няколко парламентарни избора. Решението е в много широка национална коалиция, която да обедини всички тези, които не са съгласни с управлението на ГЕРБ. Повярвай ми, те са огромното мнозинство, но по-голямата част от тях са отчуждени, омерзени. От тази група на недоволните само 1/3 или ¼ са поддръжници на БСП, но тези гласове не стигат, за да преборим администрацията и парите на Бойко Борисов.    Затова ние преди няколко месеца издигнахме призива „Заедно“. Не да се явяваме за гласове, а да призовем за максимално широка коалиция за промяна. За политика на протегнатата ръка, обединяваща доктрина на подобна коалиция не може да бъде идеология – лява или дясна, червена, синя или зелена, а Програма, която води до ускоряване на икономическия растеж и повишаване на доходите на хората. От тук е идеята за Мая Манолова. Ако Мая бъде издигната като партиен кандидат, ако нейният Инициативен комитет се доминира дори от най-голямата опозиционна партия, шансовете й няма да бъдат големи. Ако обаче нейните качества да говори с хората, да отстоява тяхните интереси, да приобщава различни социални и професионални слоеве, се превърне в политика, ГЕРБ със сигурност ще загуби изборите в София, а от тук е възможно да загуби и цялата власт.   Тези идеи, които развих преди няколко месеца, са достатъчно сериозни, за да бъдат определяни като „смешни“, както ти твърдиш. Те не засягат някакви амбиции на Александър Томов, а определена философия, която може да доведе до нова политика, различна от последните 10 години на Борисов, но и от предишните 15-20 години, през които българската държава бе обезличена, индустрията унищожена, а България превърната в най-бедната и корумпирана страна на Европа.   Иначе ти желая успешен и мъдър партиен Конгрес, помня много добре, че ти изигра решаваща роля за избирането и на Жан Виденов, и на Сергей Станишев, сега те призовавам да подкрепиш политика на национално единение срещу авторитарното управление, корупцията и унизителните доходи на българските граждани. Бъди ми жив и здрав!", "date": "2019.06.14", "title": "Александър Томов в писмо: Драги Ламбо,БСП не може да победи сама администрацията и парите на Борисов"}
{"url": "http://epicenter.bg/article/Angelkova--Mobilni-ekipi-proveryavat-dali-5-zvezdnite-hoteli-otgovaryat-na-kategoriyata-si-/185694/4/0", "text": "С началото на летния сезон стартираха и нашите активни проверки навсякъде по Черноморието, както по отношение на плажовете, така и по отношение на местата за настаняване. Тук сме на проверка по сигнал, който сме получили на нашия телефон от туристи, за това, че има определени нарушения в комплекс „Емералд Ризорт“ в Равда. Това каза пред журналисти министърът на туризма Николина Ангелкова, предаде репортер на Радио „Фокус“ - Бургас.  „Колегите ни от контролна дирекция направиха проверка и се установи, че има нарушения, свързани с неспазване на изискванията по наредбата за съответната категория \"пет звезди“, каза още Ангелкова. Тя уточни, че едното е свързано с това, че алармената система, която е изключително важна за сигурността на хората и туристите, не работи и съответно има допълнителни изисквания към оборудването по стаите, което не отговаря на изискванията за пет звезди.  „Предстои да издадем предписания, за да може тези нарушения да бъдат отстранени, като съответно и налагане на глоба от 1000 до 3000 лева в зависимост от тежестта на нарушението“, заяви Ангелкова. Тя добави, че ако до тези 30 дни предписанията не бъдат изпълнени и нарушенията не бъдат отстранени, ще изискват намаляване на категорията на хотела, за да могат да са сигурни, че се спазва качеството и изискванията на Закона за туризма и Наредбата за категоризация на местата за настаняване.  По отношение на подадения сигнал, свързан с хигиената, директорът на Областна дирекция по безопасност на храните д-р Георги Митев заяви, че не са открити нарушения.  „Общият брой на обектите, които са под наш контрол в целия комплекс, са 6 на брой. Не открихме нарушения относно хигиената, както и относно регистрацията“, каза още Митев. По думите му четири от обектите са дадени под наем, те са регистрирани при тях, като два от обектите се оперират от фирмата, която е регистрирана от 2014 година.  „Заради това издаваме предписания, не пристъпваме веднага към процедура за намаляване на звезди, защото смятаме, че в рамките на 30-дневен срок ще могат да бъдат отстранени нарушенията и хотелът ще отговаря на категорията „пет звезди“, каза още министър Николина Ангелкова.  Стартираме незабавни проверки за установяване на нерегламентирано предлагане на услуги от нелицензирани туроператори и турагенти. Това каза пред журналисти министърът на туризма Николина Ангелкова във връзка с проведената приемна за гражданите и бизнеса в Слънчев бряг.  „Радвам се, че стартирахме тази инициатива и за първи път правим такава открита приемна, за да може всички, които нямат възможност да присъстват в София и на срещите, които организираме, да споделят своите проблеми и становища, идеи и мнения“, заяви Ангелкова. Тя обясни, че в приемната са взели участие представители на туроператорския и турагентския сектор, които са изразили своите притеснения относно нерегламентираното предлагане на услуги от нелицензирани туроператори и турагенти, за да може да се реагира адекватно и да не се нарушава качеството на продукта.  „Така че стартираме незабавни проверки, за да установим на практика това и да бъдат предприети незабавни мерки. Друго, което коментираха, е свързано с нерегламентирано предлагане на транспортни услуги“, заяви министърът на туризма и добави, че е разговаряла с министъра на транспорта и следващата седмицата ще се срещнат с ДАИ и с представители на контролните органи на общините, за да може да бъде решен и този проблем.  „Ще продължим с тези изнесени приеми, защото съм сигурна, че по този начин ще бъдем много полезни и за гражданите“, заяви Ангелкова. По думите ѝ пилотно тази година инициативата е стартирала в двата най-големи курорта. „И разбира се, ако има резултат и хората са доволни от това, ще продължим всяка една година още от май месец, за да има наистина най-адекватна обратна връзка“, уточни министърът на туризма.  ", "date": "2019.06.14", "title": "Ангелкова: Мобилни екипи проверяват дали 5-звездните хотели отговарят на категорията си "}
{"url": "http://epicenter.bg/article/Metalna-vrata-zatisna-5-godishno-momche-na-sportno-igrishte-v-Pazardzhik/185661/3/0", "text": "В Хирургичното отделение на МБАЛ - Пазарджик е настанено 5-годишно момче, пострадало при инцидент с метална врата на спортно игрище. Това съобщи началникът на отделението д-р Васил Ковачев, предаде Радио „Фокус“ – Пазарджик.   Той обясни, че детето е прегледано и е в стабилно състояние. „Изключени са паренхимни, кухинни и мекотъканни увреди. Установено е, че то е със счупена дясна ключица“, уточни д-р Ковачев. Той обясни, че инцидентът е станал при падане на метална врата. „Това са съобщили родителите на дежурния лекар, като те са обяснили, че детето е било затиснато от металната врата на спортно игрище.   По думите на майката това са две игрища с метална врата, която ги свързва. При преминаване от едното в другото майката и по-голямото дете са били по-напред, а металната врата е паднала и е затиснала по-малкото“, коментира д-р Ковачев.   По информация на родителите инцидентът е станал снощи в двора на Спортното училище в Пазарджик. \"В полицията в Пазарджик и на телефон 112 няма подаден сигнал за пострадалото дете\", каза говорителят на полицията Мирослав Стоянов.", "date": "2019.06.14", "title": "Метална врата затисна 5-годишно момче на спортно игрище в Пазарджик"}
{"url": "http://epicenter.bg/article/Arnaudova--Chrez-700-hil--potrebiteli-v-siviya-sektor-sobstvenitsi-na-kabelni-televizii-ukrivat-danatsi/185663/3/0", "text": "По предварителна информация, която към момента се потвърждава, на основните телевизии в България БТВ, Нова телевизия и HBO стойността на щетите е 10 млн. 524 хил. лева. Това каза на брифинг говорителят на главния прокурор Румяна Арнаудова във връзка със специализираната операция в офиси на кабелни телевизии, предаде репортер на Агенция „Фокус“.   „Напълно възможно е да се увеличи размерът на нанесените щети“, прогнозира тя. „Въпрос на доказване е конкретният размер на действително причинените вреди“, коментира Арнаудова.   „Преди повече от два месеца в прокуратурата и ГДБОП постъпиха сигнали от български национални и от чуждестранни телевизии за това, че в България се разпространяват телевизионни програми без разрешение на носителя на авторското право“, обясни тя.   „Установена беше не само достоверността на сигнала и фактите, но и извършващи се престъпления в почти цялата Южна България, дори и по отношение на телевизионни програми и телевизии, които не бяха сигнализирали за нарушаване на авторските права“, допълни говорителят на главния прокурор и изтъкна, че се касае за изключително голям процент сив сектор в тази област.   „Явните ни действия бяха по три основни направления- наказателно преследване на извършители на данъчни престъпления и на такива против интелектуалната собственост; данъчни проверки и нарушения, констатирани от КРС“, поясни Румяна Арнаудова. „Претърсени са помещенията с техниката и касите, където се събират финансовите средства от потребителите на кабелните телевизии. Претърсванията са извършени с предварително разрешение на Окръжните съдилища“, уточни тя.   „В Благоевградския регион започна разследване по повод дейността на две кабелни телевизии, които разпространяват телевизионни програми в почти цялата Югозападна България“, съобщи Румяна Арнаудова. „Оперативната информация беше потвърдена с годни доказателствени средства. Събрахме изключителен обем от доказателства. Установихме техника, която позволява разпространение без разрешението на носителите на авторските права“, заяви тя.   „Установихме и парични средства, които не са били декларирани, както и нарушения на данъчното законодателство“, коментира Арнаудова. „Обемът от доказателства със сигурност ни води до изводи за привличане на обвиняеми за извършени престъпления“, обяви тя.   2,4 млн. са потребителите на телевизионни програми, от тях 700 хил. са в т.нар. сив сектор, за които държавата официално не знае. Чрез тях собствениците на кабелните телевизии, осъществявайки престъпление против интелектуалната собственост укриват данъци в значителни размери, каза говорителят на главния прокурор.   „Вчера бяха осъществени видими в достатъчна степен според нас действия на няколко органа на държавното управление. Проведоха се оперативно- издирвателни мероприятия, извършиха се процесуално следствени действия по разследване в Бургас, Кърджали, Кюстендил, Благоевград, Петрич, Сандански и Дупница за престъпления срещу интелектуалната собственост, които касаят нарушения на авторски права и съвместни разследвания за данъчни престъпления“, припомни тя. „Заявяваме отговорно, че това, което установяваме и разследваме е схема чрез извършване на престъпления против интелектуалната собственост реално паралелно с тях и благодарение на тях се осъществяват и данъчни престъпления“, обяви Румяна Арнаудова.   Има задържан IT специалист в Дупница, който по време на извършване на проверките от НАП си позволява да им пречи, като изключва и прекъсва връзката с касовия апарат, за да попречи на проверката, каза още говорителят на главния прокурор.   „Няма задържани собственици на кабелни оператори“, заяви тя.   „Обвинения към този момент няма, престъпленията са сложни и има необходимост от доказване“, коментира Арнаудова.   „Трябва да имаме техническа експертиза, която да докаже изпълнителното деяние разпространението. Имаме нужда и от точност в размера на укритите данъци“, обърна внимание тя.   „Разпространявани са 60 телевизионни програми, чуждестранни и български, без разрешение и съгласие на носителя на авторските права“, съобщи говорителят на главния прокурор и допълни, че пет са кабелните оператори, извършвали престъпленията в Югозападна България.   „В останалата част на България, където също работят кабелни оператори, продължава извършването на оперативно- издирвателни мероприятия. Въпрос на време е отново да узнаете, че действаме и там“, обяви Румяна Арнаудова.   „Кабелните оператори си позволяват да извършват престъпления водени според нас от чисто финансови интереси, което не можем да допуснем“, подчерта тя. „Имахме затруднения във всеки град, от различно естество. Получихме отпор от собствениците на кабелни телевизии, имахме информация за теч и за опити на собствениците да предотвратят и да не допуснат извършване на действия“, каза още Арнаудова.   Всички други кабелни оператори в страната, които извършват определени закононарушения, ще бъдат проверени в съвсем кратки срокове. Това каза на началникът на отдел „Компютърни престъпления“ в ГДБОП комисар Явор Колев.   „Операцията, която започна вчера, продължава и в момента. След като е било преустановено излъчването на програми без уредени авторски права, се контролира дали ще има възстановяване и престъплението вече ще има друг характер“, заяви той. „Наблюдението на петте кабелни оператори ще продължи и в бъдеще с регулярни проверки“, посочи Явор Колев.   „Повод за извършване на проверката на петте кабелни оператори са сигналите и потвърждаването им. Вчера бяха установени над 60 програми без уредени авторски права“, съобщи той.   „Ще се търсят правоносителите, за да можем да установим щетите и върху тези авторски продукти“, коментира комисарят.   „В Бургаската телевизия и в Сандански бяха иззети сървъри, които поддържаха собствено тяхно приложение за интернет телевизия“, обясни той. „Никой няма за цел да унищожава какъвто и да било бизнес, както се твърдеше в медии. Целта е този бизнес да не нарушава правата на другите и да бъде легален“, посочи Колев.   „Петте кабелни оператори са били периодично проверявани и предупреждавани. Срещу част от тях е имало досъдебни производства, и прекратявани такива“, допълни говорителят на главния прокурор Румяна Арнаудова.  ", "date": "2019.06.14", "title": "Арнаудова: Над 10,5 млн. лева са нанесените щети от кабелни оператори в Югозападна България"}
{"url": "http://epicenter.bg/article/Kyustendil--Gotse-Delchev-i-Blagoevgad-sa-bez-kabelna-televiziya-i-internet-sled-aktsiyata-na-GDBOP/185664/3/0", "text": "Стотици абонати в Кюстендил от снощи и тази сутрин са без кабелна телевизия и интернет след акцията в четвъртък на ГДБОП в офисите на единствения кабелен тв оператор в града „Кабел САТ Запад“, предаде БНР.   Гневни клиенти на услугите на операторите се събраха пред входа на касите на оператора тази сутрин с настояване да се внесе яснота кога ще бъдат възстановени програмите и доставките. Администраторка им обеща това да стане до края на деня.   Някои от дошлите пред офисите на оператора настояваха да прекратят договорите си, предплатили са за месеци наред. Най-недоволни са хората от третата възраст, след като снощи не могли да гледат любимия сериал. Поне българските канали да им пуснат.   И офиси на фирми и дружества ползват интернет на тв оператора, какъвто тази сутрин нямаше.   Според коментари в Кюстендил и Дупница акцията, която се води от Европол и българските власти, цели унищожаването на малките кабелни оператори от „крупни медийни олигарси“. Целта била да бъдат наказани тв операторите заради заявения от тях преди два дни готовност за протест срещу промени в Закона за електронните оператори. От кабелната телевизия в Дупница дори призовали гражданите да протестират.   В Гоце Делчев също са без интернет и кабелна телевизия, а снощи там се проведе протест срещу акцията, извършена от ГДБОП в офисите на „Кабел Сат Запад“. Десетки се събраха пред офиса на фирмата, за да протестират, че половината град е без кабелна телевизия и интернет, предаде БГНЕС.   Акция на ГДБОП срещу фирмата вчера се проведе в Югозападна България в градовете Кюстендил, Дупница, Благоевград и Гоце Делчев. Абонатите на „Пирин СОТ“ в Благоевград също се без интернет, посочва БГНЕС.", "date": "2019.06.14", "title": "Кюстендил, Гоце Делчев и Благоевгад са без кабелна телевизия и интернет след акцията на ГДБОП"}
{"url": "http://epicenter.bg/article/Plenumat-na-VSS-shte-razreshava-razsledvaniya-sreshtu-trimata-golemi-v-sadebnata-vlast-/185685/3/0", "text": "Пленумът на Висшия съдебен съвет (ВСС) ще разрешава разследванията срещу председателите на ВКС, ВАС и главния прокурор. Като това трябва да стане с квалифицирано мнозинство от 17 гласа от общо 25 членове на съвета. Това стана ясно по време на дебата в работната група за изготвяне на предложения за законодателни промени, засягащи разследванията срещу председателите на ВКС, ВАС и главния прокурор, предава Канал 3.  Проектът за промени в НПК беше представен от министъра на правосъдието Данаил Кирилов и касае особените правила в случаите, при които има извършено умишлено престъпление от общ характер от някой от тримата висши магистрати.  Проектът посочва, че предложението за такова разрешение от ВСС и за временно отстраняване от длъжност на \"тримата големи\" в съдебната система може да направи министъра на правосъдието или не по-малко от трима от членовете на съответната колегия на ВСС. То трябва да бъде придружено от подробни писмени мотиви и да се разгледа не по-късно от седем дни от постъпването му. По време на разглеждането трябва да бъде изслушан и предложеният за временно отстраняване от длъжност.  Срокът на временното отстраняване не може да бъде по-дълъг от посочения общ срок за продължителност на разследването в НПК.  Решението на пленума на ВСС ще подлежи на обжалване в тридневен срок от постановяването му пред петчленен състав на ВАС, определен на принципа на случайния избор измежду всички съдии от този съд. Решението се постановява в седемдневен срок от постъпване на жалбата и е окончателно.  Разследването на висшите магистрати ще се извършва от прокурор от Спецпрокуратурата и Софийската градска прокуратура, според това на кой съд е подсъдно делото.  Съдът в открито заседание, в състав от трима съдии, определени на принципа на случайния избор, се произнася по обосноваността и законосъобразността на постановлението в едномесечен срок от постъпване на делото, с определение, което е окончателно. В състава на съда не могат да участват младши съдии, предвижда още проектът.  На първа инстанция дела от такъв тип ще се разглеждат от трима съдии и от пет съдии в случаите, когато престъплението предвижда наказание не по-малко от петнадесет години лишаване от свобода или друго по-тежко наказание. На втора инстанция делото също трябва да се гледа от петима магистрати. Като в съставите не могат да участват младши съдии.  Обсъждането на проекта на министър Данаил Кирилов продължава, като в него участват представители на ВСС, магистрати и експерти.  Кирилов посочи в началото на дебата, че проектът е част от изпълнението на мерките от Механизма за сътрудничество и оценка на ЕК спрямо България.  По думите му с приемането на на проектозакона ще се отговори на обществените очаквания за гарантиране на обективно и безпристрастно провеждане на разследване срещу \"тримата големи\".  ", "date": "2019.06.14", "title": "Пленумът на ВСС ще разрешава разследвания срещу тримата големи в съдебната власт "}
{"url": "http://epicenter.bg/article/MVR-pokaza-snimki-i-video-ot-masiranata-aktsiya-sreshtu-kabelnite-operatori-/185687/3/0", "text": "Действия по съвместното разследване срещу нарушаване на интелектуалната собственост бяха реализирани вчера на територията на няколко области в Южна България след предварителна оперативна работа, предприета по сигнал от български национални телевизии отпреди около два месеца за незаконно разпространяване на телевизионни програми без разрешението на носителя на авторските права и паралелно осъществявани от кабелните оператори данъчни престъпления. Това съобщиха от пресцентъра на МВР.  Към момента безспорно е установена значителна разлика между реалните потребители на ТВ съдържание в страната и официално регистрираните, като   и ощетяват фиска, съобщи говорителката на главна прокуратура Румяна Арнаудова.  Служителите на отдела за компютърни престъпления в ГДБОП, ръководен от комисар Явор Колев, установиха, че проблемът е основно в Южна България. Своевременно предприехме и различен подход за работа и създадохме разширен екип за анализ на престъпленията от този тип, като целта бе анализ на наказателната практика досега и извеждане на ефективен подход за пресичане на подобна престъпна дейност. Изводът е, че при действия по такива разследвания е необходимо участието и на други компетентни служби.   в общата мисия за предприемане на мащабни действия бяха поканени и представители на Комисията за регулиране на съобщенията, която технически да установи конкретните нарушения от страна на кабелните оператори и да изясни авторските права за разпространение на съответните канали, допълни Арнаудова.   ползвани от кабелни оператори, след предварителни разрешения от съответните окръжни съдилища. Към този момент не просто бе потвърдена оперативната информация, но и е събран изключителен по обем от доказателства, установени са недекларирани парични средства, нарушения на данъчното законодателство.   Тя припомни, че въпреки действията през годините, още практикуват кабелни оператори-пирати, които си позволяват да получават немалки суми като такси, но извършват престъпление срещу интелектуалната собственост и укриват данъци. Разпространявани са 60 програми - чужди и български, без разрешение и съгласието на носителите на авторските права.  Обществената опасност на това престъпление е достатъчно голяма,   През 2018 г. страната ни бе извадена от този списък, но последните сигнали отново насочиха вниманието към службите към този казус. Мащабната реакция на институциите е в отговор на тези незаконни действия и за защита на интелектуалните права и на фиска, каза Арнаудова и допълни, че извършените вчера проверки са на пет кабелни телевизии, незаконно разпространявали защитени авторски програми в Южна България, а за останалата част от страната продължават оперативно-издирвателните действия.  Според събрания до момента доказателствен материал, има основания за повдигане на обвинения, като те ще бъдат уточнени след резултатите от назначените експертизите - авторско-правна и техническа. Необходима е точност и за размера на укритите данъци, допълни Арнаудова.   като изключвал връзката между касовия апарат и НАП по време на проверката. Говорителят на главния прокурор благодари на експертите от ГДБОП за професионалните действия, на служителите от жандармерията, осигурили достъпа до офисите на операторите. „Признателни сме на екипа от Европол, оказали неоценимо съдействие със знания и логистика“   естеството и стъпките в осъществяването на този вид престъпления. Той допълни, че операцията продължава и в настоящия момент. След като е преустановено разпространяването на програми без уредени авторски права, в момента контролираме дали ще има възстановяване на практиката и тогава престъплението ще е с друг профил. Регулярни проверки предстоят на всички кабелни оператори в страната, тези, за които има данни, че извършват определени нарушения, ще бъдат проверени в съвсем кратки срокове.   Престъпната дейност на разпространяване на програми в нарушение на авторското право, ще преустановена, категоричен бе Колев.  Проведената операция срещу пиратската дейност е една от най-големите за цяла Европа, заяви представителят на Европол Богдан Чинару от Центъра за борба с престъпленията, свързани с интелектуалната собственост. Той поясни, че екипът на европейската полицейска служба е в страната ни за да подкрепи колегите му от отдел \"Киберпрестъпност\" на ГДБОП и да подпомогне акциите с доставените два мобилни офиса.   ", "date": "2019.06.14", "title": "МВР показа снимки и видео от масираната акция срещу кабелните оператори"}
{"url": "http://epicenter.bg/article/Shestima-sa-postradali-pri-masov-boy-kray-Hisarya-/185692/3/0", "text": "Шестима са пострадали при масов бой в хисарското село Старосел. Сигналът за възникналото напрежение е подаден в 3 часа тази сутрин в местното РУП, съобщават от ОД на МВР – Пловдив.  Незабавно към мястото бил насочен екип от полицаи, който предприел действия за прекратяване на физическата саморазправа. При последвалата проверка е установено, че от 21 часа предната вечер започнало голямо семейно тържество, към което се присъединили няколко мъже от друга фамилия. Конфликтът между тях е възникнал след употреба на голямо количество алкохол.  В резултат на сбиването са нанесени материални щети по къщата. Медицинска помощ е оказана на ползвателите й, 62-годишни мъж и жена, и на техен 26-годишен родственик.  С наранявания са и тримата инициатори, на 23, 26 и 32 години, които са задържани с полицейска заповед.  По случая е образувано досъдебно производство и процесуално-следствените действия продължават под наблюдение на районната прокуратура.  Обстановката в селото е спокойна, осигурено е полицейско присъствие до пълното възстановяване на обществения ред.  ", "date": "2019.06.14", "title": "Шестима са пострадали при масов бой край Хисаря "}
{"url": "http://epicenter.bg/article/Golyam-pozhar-izbuhna-do-zavoda-za-olio--quot-Biser-quot--v-Stara-Zagora/185701/3/0", "text": "Пожар избухна в трафопост на предприятие \"Ате пласт\" в Стара Загора. Пламъците са обхванали хидроизолацията на покрива. Няма пострадали при инцидента.   На място има три противопожарни автомобила, съобщи stz24.com, предаде Канал 3. Два са на мястото на инцидента, а третият пази съседния завод \"Бисер Олива\", информираха от пожарната.   Всички работещи са евакуирани своевременно. Пожарът е локализиран. Фирмата се занимава с производство на гъвкави полимерни фолиа и опаковки за индустрията.  ", "date": "2019.06.14", "title": "Голям пожар избухна до завода за олио \"Бисер\" в Стара Загора"}
{"url": "http://epicenter.bg/article/Borisov-obsadi-s-ministara-na-vanshnite-raboti-na-OAE-satrudnichestvoto-mezhdu-dvete-darzhavi-/185683/2/0", "text": "След като активизирахме отношенията между България и Обединените арабски емирства, е важно да запазим тази динамика и да продължим да развиваме ползотворно сътрудничество. Това заяви министър-председателят Бойко Борисов по време на срещата си в Министерския съвет с министъра на външните работи и международното сътрудничество на ОАЕ шейх Абдула бин Зайед бин Султан Ал Нахаян. Това съобщиха от Правителствената информационна служба.  Премиерът Борисов определи като добра стъпка работата на посолство на ОАЕ в София, което предстои да бъде открито официално по-късно днес. Министър-председателят изтъкна, че това създава допълнителни условия за улесняване на двустранния диалог и търговско-икономическото сътрудничество.  Според премиера Борисов динамичното развитие на българо-емиратските отношения през последните години се дължи не само на добрата политическа воля за това, но и на важната регионална роля и значение на всяка от страните и на общия стремеж към сътрудничество в широк спектър от области. Само за шест месеца, от октомври 2018 до март 2019, са проведени редица посещения, като най-значимото събитие беше официално посещение на министър-председателя Борисов в ОАЕ, което е и първата двустранна визита на най-високо правителствено ниво.  По време на срещата в Министерския съвет премиерът Бойко Борисов отбеляза също, че Обединените арабски емирства са важен и перспективен външнотърговски партньор на България сред страните от района на Залива. Министър-председателят посочи предимствата на страната ни като инвестиционна дестинация и потенциала на ОАЕ да диверсифицира инвестиционния си портфейл у нас. Според премиера Борисов ще бъде от взаимен интерес, ако се предприемат повече конкретни стъпки в сферата на икономическото сътрудничество, увеличаването на стокообмена, взаимодействието в области като информационните технологии, селско стопанство, туризъм, транспорт, сигурност и енергетика. Премиерът Борисов изтъкна също възможността да бъде проведена и първа сесия на Смесената икономическа комисия.  Министър-председателят Бойко Борисов отправи поздравления към ОАЕ за домакинството на EXPO 2020 в Дубай и благодари за поканата България да участва във форума. Премиерът добави, че страната ни работи активно за подготовка на българското участие и изрази увереност, че събитието ще донесе икономически ползи.  ", "date": "2019.06.14", "title": "Борисов към министъра на външните работи на ОАЕ: Важно е да продължим активно сътрудничеството си"}
{"url": "http://epicenter.bg/article/Ekaterina-Zaharieva--S-sheyh-Abdula-govorihme-za-uvelichenie-na-targovskiya-obmen-mezhdu-Balgariya-i-OAE/185688/2/0", "text": "Говорихме за увеличение на търговския обмен между двете държави, който направо е нищожен, в сравнение със възможностите, които имат и България, и ОАЕ като пазар. Това каза вицепремиерът и министър на външните работи Екатерина Захариева след среща с министъра на външните работи и международното сътрудничество на Обединените арабски емирства шейх Абдула бин Зайед бин Султан ал-Нахаян, който е на официално посещение в България, предаде Агенция „Фокус“.   „За мен е радост да посрещна шейх Абдула като продължение от няколкото срещи, които имахме - посещението ми миналата година и това на министър-председателя през ноември миналата година“, посочи тя.   „Вярвам, че 10 години след посещението му в България, днес договорихме всичко, за което се разбраха престолонаследникът на ОАЕ и премиера Бойко Борисов в Абу Даби - да издигнем отношенията ни на по-практично ниво и да установим директни канали за комуникация за бързо изпълнение на договореното“, допълни Захариева.   „Само в рамките на последните няколко месеца има над 12 посещения на министри от двете държави. На нас много ни се иска да видим и по-бързи резултати от тези посещения“, заяви външният министър. „   Считам, че 3 хил. българи, които живеят в ОАЕ, които са най-голямата българска общност в арабска държава, също дават една добра основа на топлите връзки, които има между двете държави“, коментира Екатерина Захариева.   „С държавата, която направи от пустинята градина и от морето земя, и развива най- много високи технологии, много ми се иска България да осъществява близко сътрудничество в сферата на високите технологии и изкуствения интелект“, каза още тя.   Важното е, че се разбрахме да установим редовен контакт между нашите дипломати, така че да увеличим познанията си за регионите ни. Можем да си бъдем много полезни един на друг, каза още вицепремиерът.   „Поехме ангажимент българското правителство по-бързо да придвижи процедурата за даване на разрешение за т.нар. „пета свобода на авиокомпания“, която иска да оперира на българския пазар“, посочи Захариева.   „Много конкретни неща се разбрахме. Много работа има нашият екип да върши“, коментира тя и допълни, че трябва да се подпишат споразумения в сферите на икономиката, образованието и земеделието, за които съгласуването е започнало.   Дълбоко осъждаме и сме изключително притеснени от новата ескалация и атентата върху двата кораба в Оманския залив, каза още Захариева.   „Няма как външни министри да не обсъждат и ситуацията в региона. За съжаление, ескалацията от вчера в Оманския залив“, коментира тя.   „Атентатът е само месец след като отново имаше нападение срещу 4 кораба в Оманския залив. Малко по-късно имаше и нападение срещу тръбопровод в Кралство Саудитска Арабия“, изтъкна външният министър. „Цялото това нагнетяване на напрежението в региона е изключително опасно. Призоваваме за бързо разследване и установяване на извършителите на нападенията от вчера и от миналия месец“, заяви Екатерина Захариева.   „България е много близко до региона, не само географски. Споделяме общи предизвикателства. Това, което ни обединява, е непримиримостта и решението да се борим със всички средства срещу тероризма и екстремизма“, обяви тя.   „Сътрудничеството между ОАЕ и България в сферата на сигурността е едно от най-важните“, обърна внимание министър Захариева.   „Призоваваме за мъдрост, търпение от всеки една от страните в региона. Прибързани заключения не следва да се правят, но се случва два пъти за един месец“, посочи тя.   Отношенията между ОАЕ и България са отношения на доверие и желание за развитието им. Такива възможности има. Това каза министърът на външните работи и международното сътрудничество на Обединените арабски емирства шейх Абдула бин Зайед бин Султан ал-Нахаян след среща с вицепремиера и министър на външните работи Екатерина Захариева.   „Ще положим усилия с екипите на двете правителства да развием тези отношения и да разкрием нови перспективи за тях“, заяви той. „Споделям казаното, че не сме доволни от нивото на отношенията ни в сферата на икономиката, на туризма, на инвестициите“, коментира шейх Абдула.   „Трябва да работим сериозно, за да увеличим цифрите така че да отговарят на мястото, което отреждаме на отношенията ни, и на възможностите на двете ни страни“, обяви той.     Онези, които се опитват да дестабилизират региона са хора, които нямат висши цели, каза още шейх Абдула бин Зайед бин Султан ал-Нахаян.   „Ние сме държави, които са в състояние да постигнат двойно по-големи развитие и растеж в региона на Близкия Изток, но гласовете на изостаналостта, на екстремизма, на онези които гледат към миналото и не искат да гледат към бъдещето, да гледат расистки на нещата, а не човешки и хуманно, които смятат, че са по-добри и по –висши от другите, са фашистки по същността си“, заяви той.   „Ние се намираме в труден регион, но това е и регион с много ресурси, необходими на света, като газа и петрола. Бихме искали потокът на газ и петрол да бъде постоянен и сигурен, което е в полза на световната икономика“, изтъкна шейх Абдула.   „Разчитаме на наши приятели, каквато е България, не за да водим въоръжена конфронтация, а за да водим идейна такава. За да пръскаме просвета, толерантност, да разпространяваме успех“, коментира той.   „Няма да говоря за вчерашното нападение в Оманския залив, тъй като нямам достатъчно информация. Нападенията над четирите кораба преди месец-два на Саудитска Арабия, един емиратски и един норвежки, и доказателствата ни и на други държави, сочат ясно, че става дума за взривяване вън от кораба“, посочи шейх Абдула. „Досега не можем да кажем, че има достатъчно доказателства, които да сочат определена държава“, съобщи той.  ", "date": "2019.06.14", "title": "Екатерина Захариева: С шейх Абдула говорихме за увеличение на търговския обмен между България и ОАЕ"}
{"url": "http://epicenter.bg/article/Valeri-Zhablanov--Politicheskiyat-doklad-za-predstavyaneto-na-BSP-na-evrovota-e-priet-s-konsensus-/185693/2/0", "text": " заяви пред   Валери Жаблянов, ръководител на работната група, която е изготвила 25-страничния документ.  и, изпълнено е решението на последния пленум на БСП за добработка на текста и докладът ще бъде представен на конгреса от мен, подчерта Жаблянов.   Така той обори появили се публикации, че на заседанието е избухнал скандал, след като  предложил на членовете на работната група напълно подменен доклад, нямащ нищо общо с приетия от Националния съвет на партията. Някои от присъстващите дори познали в текста пасажи, преписани директно от някои медии, хулещи традиционно БСП.    Работата върху доклада е била много сериозна, били са обсъдени всички предложения от членовете на Националния съвет, подчерта той. На последния пленум бе решено политическият анализ на евровота да бъде направен от 17-членна комисия, начело с Жаблянов, в която влизат Велислава Дърева, Антон Кутев, Ана Пиринска, Кирил Добрев, Георги Свиленски, Александър Симов и др.  Пленумът не хареса доклада на ИБ на БСП, критични оценки за него дадоха Георги Пирински, Сергей Станишев. \"Поставената цел беше победа на евроизборите и предизвикване на предсрочни парламентарни избори и спрямо това трябва да се отчита успех или неуспех, а не къде сме подобрили резултатът в отделни общини\", обясни тогава Пирински.  В неделя делегатите на конгреса ще чуят оценката за евровота, минала пред аналитичния поглед на бившия председател на парламента Валери Жаблянов.  ", "date": "2019.06.14", "title": "Валери Жаблянов: Политическият доклад за представянето на БСП на евровота е приет с консенсус "}
{"url": "http://epicenter.bg/article/Ramadan-Atalay--Borisov-predlozhi-partiynata-subsidiya-da-bade-1-lv--zaradi-Slavi-Trifonov/185696/2/0", "text": "  Това заяви пред \"Плюс минус\" по Нова тв депутатът от ДПС Рамадан Аталай.  На въпрос дали това не е популизъм Аталай отговори, че изборите за европейски парламент са приключили преди седмица-две. \"Ако предложението ни за намаляване на ДДС беше популистко, щяхме да го направим преди евроизборите. Дошло е времето всички политици да седнем и да разговаряме по темата. Един диференциран подход в сферата на храните няма да доведе до такова сътресение, което да учуди финансовия министър и той да не знае как да реагира. Проблемът при хлебопроизводителите е много голям и най-сериозен, но трябва да се започне от някъде. Вчера срещата с хлебопроизводителите беше близо 2 часа. Назрява общата идея за намаляване на ДДС-то в цялата хранителна верига. Време е да облекчим онази част от обществото, която вече изнемогва. ДПС трудно може да бъде обвинено в популизъм. За детските градини важи същото, ако наистина искаме да има реално и качествено образование, както и да дадем равен старт на всички деца. Ние сме конструктивна опозиция и съм убеден, че министърът на финансите ще се радва да обсъдим тези теми\", категоричен беше Аталай.  На въпрос на кой хляб точно ще се намали ДДС - този с лимец или обикновения хляб Аталай каза, че срещите, които водят с бранша, са плодотворни и ще назрее общата идея да погледнем на смяна по цялостната хранителна верига. \"Време е да облекчим хората и част от парите, които се харчат от държавата да остане в ръцете на хората\", убеден е депутатът от ДПС.  Ако наистина искаме образованието да създава социална среда на децата и да се възпитават и до 12 клас да продължат, трябва да се почне от детските градини. Убеден съм, че Владислав Горанов е доволен от този разговор, предположи Аталай.  На въпрос за намалените субсидии на партиите Аталай каза, че това е популизъм.   \"За мен популизъм е темата за партийните субсидии. Ние не успяхме да обясним на хората как се стига до тези 11 лева и за какво ги използват партиите. Разходите, които са необходими за поддържането на една политическа партия, трябва да бъдат ясни, открити и поставени на масата. Ако сринем сегашната система, трябва да се обясни как ще се финансират партиите. За нас, ако не е 11 лева субсидията, тя трябва да стане 0 лева и да минем към американската система - изцяло на дарения, обяви депутатът от ДПС.   Той предположи, че Бойко Борисов е казал, че субсидията трябва да бъде 1 лв. е заради Слави Трифонов. \"Като отговорни политици трябва да се представи как ще съществуват политическите формации, между първо и второ четене имаме предложения\", каза Аталай и припомни за американската система.  Ако не са 11 лв. на глас, предлагаме 0 лв. и преминаване към дарения, да приемем Закон за лобизма, предложи депутатът от ДПС. Той добави, че могат да предложат партиите, които имат милиони на влогове в банка и са ги натрупали, да ги върнат в бюджета, за да се построят с тях детски градини.", "date": "2019.06.14", "title": "Рамадан Аталай: Борисов предложи субсидията да е 1 лв. заради Слави Трифонов"}
{"url": "http://epicenter.bg/article/Petya-Avramova--Blizo-3-mlrd--evro-se-investirat-v-balgarskite-regioni/185697/2/0", "text": "Близо 3 млрд. евро се инвестират по Оперативна програма „Региони в растеж“ и няколко програми за европейско териториално сътрудничество в страната през програмния период 2014-2020 г. Средствата се влагат за осигуряване на добре свързани, безопасни и добре управлявани градове и региони чрез създаване на растеж и работни места, справяне с изменението на климата и енергийната зависимост, намаляване на бедността и социално приобщаване, забавяне на тенденцията за обезлюдяване.   Това каза в Букурещ министърът на регионалното развитие и благоустройството Петя Аврамова при участието си в неформалната среща на министрите от Европейския съюз, отговарящи за градската политика, организирана от румънското председателство на Съвета на ЕС, съобщиха от пресцентъра на МРРБ.   За България е важно да се продължи полагането на усилия за постигане на балансирано териториално развитие, така че да се намалят негативните демографски и икономически характеристики в малките и средни градове. България е сред държавите – членки с най-голям принос за изпълнението на дейностите за устойчиво и интегрирано градско развитие през този програмен период и за реализирането на своите политики в градовете успешно съчетава финансиране от ЕС, заеми от международни институции, национални ресурси и финансови инструменти, подчерта министърът.   Включването на градове от всякакъв мащаб от различни части на Европа към тематичните партньорства на Градския дневен ред на ЕС заедно с други заинтересовани страни и институции, предостави възможности за съвместно разработване на принципи и действия, които биха могли да имат значително влияние върху градското развитие занапред. Градовете получиха гласност при обсъждането на важните предизвикателства пред тях на европейско, регионално и национално ниво.   Страната ни допринася активно за изпълнението на Градския дневен ред на ЕС, като участва в партньорства по темите градска мобилност, цифров преход, адаптиране към климата, както и в новото партньорство „Култура и културно наследство“, каза министър Аврамова. Решение за създаването му, както и на партньорството на тема „Сигурност в публичните пространства“, държавите-членки взеха по време на българското председателство на Съвета на ЕС.   Основен приоритет на България е преодоляване на различията между регионите и справяне с негативни тенденции като обезлюдяване, безработица, изоставане в икономическото развитие. България е амбицирана да използва ефективно всички инструменти, за да преодолее тези проблеми. Правителството предприема сериозни мерки за превъзмогване на дисбаланса между Севера и Юга с подобряване на инфраструктурата, градската среда и насърчаване на инвестициите.   По време на неформалната среща държавите се обединиха около „Декларацията от Букурещ - за обща рамка за градско развитие в Европейския съюз“.   Чрез нея се изразява подкрепа за изпълнението и продължението на Градския дневен ред на ЕС в съответствие с „Новата харта от Лайпциг”, за да се гарантира съгласувана политическа рамка на ЕС за градско развитие и осигуряване на координация между различните инициативи за справяне с ключови европейски предизвикателства като териториална и обществена фрагментация, и разрастване на градовете.   В рамките на форума министър Петя Аврамова разговаря с вицепремиера и министър на регионалното развитие и публичната администрация на Румъния Василе-Даниел Сучиу.", "date": "2019.06.14", "title": "Петя Аврамова: Близо 3 млрд. евро се инвестират в българските региони"}
{"url": "http://epicenter.bg/article/Radev-i-Orban-obsadiha-neobhodimostta-ot-reforma-v-migratsionnata-politika-na-ES-/185699/2/0", "text": "Партньорството между България и Унгария е изградено върху дълбоки исторически, културни и духовни връзки и е независимо от политическите промени, в която и да е от двете държави, беше общата позиция на държавния глава Румен Радев и унгарския министър-председател Виктор Орбан, които проведоха среща в Будапеща в рамките на официалната визита на българския президент в Унгария. Това съобщиха от прессекретариата на президента.  Двамата бяха категорични, че Европейският съюз все още няма кризисен план в случай на внезапен миграционен натиск по външните европейски граници и това трябва да се промени.  Обсъдено беше и двустранното сътрудничество в сферата на енергетиката, подходите в двете държави за енергийна диверсификация и по-голяма сигурност в доставките на енергийни ресурси.  Българският държавен глава оцени високо активната политика на унгарското правителство, насочена към създаването на перспективи за професионална реализация на младите хора в Унгария и за предоставянето на социални и данъчни облекчения на семействата.  Във втория ден от официалната визита в Унгария президентът Румен Радев се срещна и с председателя на парламента Ласло Кьовер. По време на разговора беше откроено доброто междупарламентарно сътрудничество, което разкрива благоприятни перспективи за последващо задълбочаване на приятелските връзки между България и Унгария.  ", "date": "2019.06.14", "title": "Радев и Орбан обсъдиха необходимостта от реформа в миграционната политика на ЕС "}
{"url": "http://epicenter.bg/article/Georgi-Harizanov--Ima-kabelni-operatori-s-po-80-nakazatelni-postanovleniya-za-piratstvo-/185703/2/0", "text": "Повече от 27 000 са легално декларираните абонати. При акцията на ГДБОП е установено, че над 700 000 абонати са гледали 60 програми, без това да бъде декларирано от операторите. Да се говори за репресия в случая е нелепо. Важно е зрителите да знаят, че техните пари се крадат. Това заяви политическият анализатор Георги Харизанов в предаването \"Плюс - Минус\" по Нова телевизия. Думите му са по повод разбитата схема за пиратско разпространение на телевизионни канали.  „Това е продажба на чужда собственост на крадена вещ и го продаваш, а след това слагаш парите в собствения си джоб“, изтъкна той.  „Изведнъж в България се усетихме, че има подобни престъпни схеми. Това пречи на инвестициите и развитието на телевизиите“, коментира издателят д-р Пламен Иванов.  „Има фирми и кабелни оператори с по 80 наказателни постановления за пиратство, които не отварят на полицията и продължават дейността си“, разкри Харизанов. Той изрази надежда тази акция да даде резултат.  „Глобални корпорации са потърпевши от това пиратство“. „Закони има, въпросът е как се прилагат“, посочи Иванов.  Харизанов допълни, че има пропуски в регулацията на този вид дейност. „Има бездействие от страна на Комисия за регулиране на съобщенията (КРС). Те не са активната страна и не проверяват дали се заплаща за броя на реалните абонати или само някаква символична цена“. ", "date": "2019.06.14", "title": "Георги Харизанов: Има кабелни оператори с по 80 наказателни постановления за пиратство "}
{"url": "http://epicenter.bg/article/Rumen-Radev-i-Yanosh-Ader--Proekti-kato-paketa--quot-Mobilnost-quot--razedinyavat-Evropeyskiya-sayuz-/185706/2/0", "text": "Икономическото и социално сближаване между Източна и Западна Европа е залог за единството и дееспособността на Европейския съюз както във вътрешен, така и в международен план, беше позицията на президентите на България и Унгария Румен Радев и Янош Адер, които проведоха днес среща в Будапеща. Българският държавен глава е на официално посещение в Унгария по покана на своя колега. Двамата президенти бяха единодушни, че са необходими политическа воля и финансов ангажимент в рамките на ЕС за подобряването на транспортната и енергийна свързаност в Централна и Югоизточна Европа като най-ефективна мярка за преодоляване на дисбалансите в развитието на отделните държави-членки. Това съобщиха от прессекретариата на държавния глава.  „Трябва да работим така, че независимо от увеличената фрагментарност в Европейския парламент, по-бързо да преодолеем различията си, да формираме ефективни институции, като работим за социално и икономическо сближаване между Севера и Юга, Изтока и Запада“, подчерта Румен Радев.  Конкурентоспособността на отделните страни в Европейския съюз не трябва да бъде поставяна под административен натиск, подобно на Пакeта „Мобилност“, защото това насърчава разделението, беше подчертано още на срещата в Будапеща. Президентът Радев открои необходимостта от придържане към заложените в Римската декларация принципи за по-силна кохезия в ЕС, а Янош Адер открои необходимостта от запазване на институционалния баланс в Европа като се спре постоянното разширяване на компетентностите и правомощията на европейските институции и се спазват общите договори, гарантиращи четирите основни принципа за свободно движение на хора, стоки, услуги и капитали.  България и Унгария ще работят за по-ефективна европейска политика по отношение на миграцията, опазването на външните европейски граници, ясното разграничаване на бежанците от икономическите мигранти и тяхното връщане, както и много по-интензивно сътрудничество с тези държави, от които произхождат мигрантите, стана ясно още на срещата. Румен Радев благодари на Янош Адер за своевременната подкрепа на Унгария, оказана на България по линия на ФРОНТЕКС и за осигуреното допълнително европейско финансиране за охраната на външните граници на страната ни.  Румен Радев и Янош Адер направиха преглед и на двустранното икономическо и инвестиционно сътрудничество. През последните години, благодарение и на активната българска общност в Унгария, унгарските инвестиции в българската икономика достигат 2 млрд. евро, а годишният стокообмен вече надхвърля 1,6 милиарда евро. Увеличава се и броят на българите, които избират да почиват в Унгария, както и на туристите от Унгария у нас.  На срещата Румен Радев изрази признателност на Янош Адер и за активната подкрепа на унгарската държава за българската общност в страната за съхранение на нейния роден език, национална идентичност и историческа памет. Президентът Радев изрази увереност, че този европейски подход, който сближава още повече двете приятелски държави, ще продължи и в бъдеще да създава благоприятни предпоставки за всестранното партньорство между България и Унгария. Президентът Адер посочи, че българската общност в Унгария е известна и ценена за своя честен труд и припомни традициите на българите-градинари. „Ние ценим българите тук, а много унгарски туристи обичат да посещават България“, каза още президентът Адер и посочи, че не само интересът на туристите е голям към България, но и на унгарските предприятия.  По-рано през деня президентът Румен Радев и неговата съпруга Десислава Радева бяха посрещнати с официална церемония от унгарския държавен глава Янош Адер и съпругата му Анита Херцег.  В Будапеща българският президент проведе срещи и с министър-председателя Виктор Орбан и с председателя на парламента Ласло Кьовер.  ", "date": "2019.06.14", "title": "Румен Радев и Янош Адер: Проекти като пакета \"Мобилност\" разединяват Европейския съюз "}
{"url": "http://epicenter.bg/article/MON-otchete-rekordno-niski-otsenki-na-maturata-po-balgarski-ezik-/185709/2/0", "text": "Средното ниво от матурите по български език през 2019 г. е достигнало оценка от \"Добър 4.06\" - най-слабото представяне на завършващите средно образование от въвеждането на системата за държавни зрелостни изпити.   Това става ясно от анализа на МОН, който беше представен в петък.  Зрелостниците, получили 100 от 100 точки на матурата по български език, са се увеличили в сравнение с 2018 г. - от 215 до 226. В същото време има седемкратно увеличение на броя ученици с 0 точки.  Възпитаниците на четири гимназии в София са сред тези с най-добър резултат от матурата по български език и литература - 91 НЕГ \"Проф. Константин Гълъбов\", 73 СУПЧЕ \"Владислав Граматик\", 164 ГПИЕ \"Мигел де Сервантес\" и Американския колеж. Най-слаби постижения са отчетени в училища в Шумен, Хасково, Разград, Ямбол, Силистра и Кърджали.  Оценките от втория задължителен изпит са на средна оценка от \"Много добър 4.67\", съобщават от МОН. Най-високите точки в този изпит се получават по предмети, избирани от най-малко зрелостници - немски, френски или испански език. Най-ниски оценки са получени при изпитите по география и икономика, биология или философия за 12-токласниците.  Слаби резултати са засечени и в матурата по история. За сметка на това се забелязва сравнително високо средно ниво на изпита по английски език, който е избран от над 14 000 зрелостници.  МОН е отчел необичайно разместване в класацията на училищата с най-висок резултат на втората матура - оказва се, че на трето място по успех се нарежда СУ \"Христо Ботев\" от село Чепинци, в област Смолян. Това училище е надминало по резултат Американския колеж, Испанската гимназия, Природоматематическата гимназия в София и др. ", "date": "2019.06.14", "title": "МОН отчете рекордно ниски оценки на матурата по български език "}
{"url": "http://epicenter.bg/article/Krasimir-Yankov-izdigna-kandidaturata-si-za-lider-na-BSP/185710/2/0", "text": "Депутатът Красимир Янков, член на Националния съвет на БСП, издигна  официално кандидатурата си за председател на партията.   \"БСП не се нуждае от спасител, а от ръководител. БСП има нужда от диалог, от спад на напрежението, от това да си подадем ръка и да поставим цели, с които да увлечем хилядите социалисти\", заяви той  в предаването ''Още от деня'' по БНТ.   \"Преди 2 седмици Нинова подаде оставка и това предизвика хората да търсят алтернатива за председател на Националния съвет. До този момент съм имал виждания как трябва да работи БСП. Вътре в партията трябва да се направят много компромиси и никакви компромиси навън\", смята той.   \"Не трябва да има възможности за задкулисия, да бъдат зазидани \"странични и задни входове\", каза още Янков, но отказа да каже конкретно дали досегашното ръководство е ползвало \"задкулисни\" ходове.   Янков нарече \"обвинение от страна на Корнелия Нинова\" твърдението, че той е от групата в БСП, която е за \"по-топли връзки\" с ГЕРБ. \"Това послужи за вменяване на вина, на \"вътрешна опозиция\", добави той.   \"Нинова има стил и метод на работа непознат досега, ние досега не сме имали пленум за политики, ръководството отказваше да обсъждаме политики\", заяви той.   \"Дори знакови фигури като Румен Овчаров признават, че стилът на работа на Нинова е проблем. Моят призив е да спрем с личните квалификации\", каза Янков по повод подкрепата за Нинова от Стефан Данаилов, който персонално го обвинява в лични причини за конфронтация. ,,Не приемам термина ''вътрешна опозиция''. В БСП няма опозиция, а хора, които изразяват своето мнение и несъгласие, а такива хора не могат да бъдат опозиция'', уточни Янков.  ,,Наложително е вътре в партията да има диалог, тъй като всички са загрижени за бъдещето на БСП. Що се касае за процесите навън, крайно време е лидерът на БСП да влезе през централния вход, а не да има задкулисие. Тоест трябва да бъдат зазидани всякакви задни и странични входове, отваряни през годините'', подчерта още той.  ,,Мисля, че свиканият Конгрес ще бъде последният ден, в който ще има разминаване на мненията. След това новият председател трябва да организира новото ръководство, което да се ползва с кредит на доверие и да се започва подготовката за местните избори. Смятам, че в рамките на десет дни всичко това трябва да бъде завършено, за да можем да използваме капацитета на партията и да предоложим алтернативи за местната власт'', добави кандидатът за председателстото място при социалистите.  На въпрос дали има вероятност БСП да се разцепи Янков категорично заяви, че това няма как да се случи, припомняйки случая преди години с АБВ.  ,,Президентът още преди шест месеца ни припозна като алтернатива. Да, той е загрижен, но това не е негова грижа отсега'', заяви в заключение Красимир Янков.   Варненският социалист е един от критиците на Нинова. Той смята, че  грешката в предизборната им кампания е била, че е фокусирала дебатите си върху вътрешната политика, а не върху бъдещето на Европа. Според него, ГЕРБ има по-висок резултат на изборите не защото са по-силната партия, а заради слабостта на БСП и грешката им в предизборната кампания. Янков е убеден, че Нинова трябва да понесе политическа отговорност и смята, че не е имало друг вариант освен оставката й и че дори тя е закъсняла.  Янков е на мнение, че процедурата за избиране на лидер на партията на БСП е ясна - чрез предложения от хората, а не самопредлагане. \"БСП не може да бъде лидерска партия, колективното начало трябва да бъде възстановено\", смята депутатът. , който ще представи на конгреса политическия доклад за резултатитте на БСП в евровота. И двамата участваха в лидерската битка през 2016 година, когато Корнелия Нинова спечели срещу Михаил Миков.  ", "date": "2019.06.14", "title": "Красимир Янков издигна кандидатурата си за председател на БСП"}
