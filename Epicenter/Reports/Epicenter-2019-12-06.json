{"url": "http://epicenter.bg/article/Radev--Vrachvaneto-na-nagradite-na--Dobrovolcheska-initsiativa--e-istinski-praznik-za-horata-s-golemi-s/200838/2/0", "text": "За мен е изключително удоволствие за пореден път да бъда домакин на този много важен за нашето общество конкурс. В рамките на инициативите посветени на Международния ден на доброволеца и да приема тук достойни българи от различни краища на родината. Това каза президентът Румен Радев по време на церемонията по връчването на годишните награди в конкурса „Доброволческа инициатива“ за 2019 година, предаде „Фокус”. „Връчването на наградите на „Доброволческа инициатива“ е истински празник за хората с големи сърца. Искрено вярвам, че такива има много и вашето присъствие го доказва\", добави Радев. „Най-голямата награда е удовлетворението, лично ваше, че сте подали ръка в нужда. Удовлетворението, че сте показали на хората нови хоризонти и нови възможности. Затова и аз искам да благодаря на инициативата и на фондация „Лале за ежедневните усилия, за това повече българи да припознават доброволчеството като своя собствена инициатива\", каза още държавният глава. По думите му едно общество е силно и има бъдеще, когато всеки един негов член осъзнае, че трябва да прави така, че всички около него да се чувстват по-добре. „Аз съм особено обнадежден от факта, че все повече млади хора се включват в тези и инициативи. Това означава, че вие ни давате увереност, че бъдещето на България е в ръцете на достойни, добри, човеколюбиви инициативи\", допълни президентът. „Благодаря за отделеното време и енергия в полза на другите. Дори да промениш един единствен човешки живот към по-добро, ти променяш света\", завърши Румен Радев.", "date": "2019.12.06", "title": "Радев: Връчването на наградите на „Доброволческа инициатива“ е празник за хората с големи сърца"}
{"url": "http://epicenter.bg/article/Yordan-Tsonev--Dogovorkata-mezhdu-GERB-i-BSP-vklyuchvashe-i-izbiraneto-na-Valeri-Simeonov-/200841/2/0", "text": "„Във вчерашния ден има един губещ и това е премиерът, защото всъщност стъпкаха неговата дума. Той обеща многократно и през лятото го изпълни, че субсидията ще бъде 1 лев“.   Така заместник-председателят на парламентарната група на ДПС Йордан Цонев коментира в кулоарите на НС вчерашното решение на парламента да повиши на 8 лева на получен глас държавното финансиране на партиите.    От Движението продължават да обвиняват в договорка управляващите и БСП, след като предложението на левицата за 8 лева субсидия получи подкрепа след извънредно прегласуване на чл. 64 от Закона за държавния бюджет за 2020 година. От ДПС припомниха, че още когато премиерът и лидер на ГЕРБ Бойко Борисов оповести решението на партията му да подкрепи драстичното намаляване на париите за партиите от 11 на 1 лев, те първи са изразили несъгласие с това и са аргументирали необходимостта за преминаване към друг тип финансиране.    Според Цонев при вчерашното второ четене на закона за бюджета имало предварителен сценарий с различни варианти. Единият от тях е предвиждал преди гласуването на субсидията ГЕРБ умишлено да останат с по-малко депутати в залата, за да може да бъде одобрено предложението на левицата.    „17 души бяха излезли по време на дискусията преди гласуването. Имахме човек, който ги броеше, през различните входове. Поискахме поименна проверка и вече трябваше да се гласува. Така сценарий „А“ отпадна и влезе в сила сценарий „Б“ - няма да се гласува бюджета по-нататък“, обясни Цонев.   Той увери, че въпреки отричанията от страна на ГЕРБ, Патриотите и БСП, такава договорка е имало, а тя е включвала дори и избирането на Валери Симеонов за заместник-председател на парламента.   По-късно председателят на ПГ на ГЕРБ д-р Даниела Дариткова, заяви, че ултиматумът на „Обединени патриоти“ към коалиционните им партньори за размера на партийната субсидия е създал риск за това да не бъде приет бюджетът на страната за 2020 година.    Тя подчерта, че след създалата се вчера безпрецедентна ситуация, при която партиите се оказаха с нула лева държавно финансиране, Патриотите са настояли да бъде подкрепено предложението на БСП за 8 лева субсидия на получен глас. Ако това не стане, са заявили, че няма да продължат да участват в гласуването на останалите текстове от закона за бюджета.  „Бяхме в комуникация с г-н Бойко Борисов през цялото време и съзнаваме, че отговорността, която носим ние, като най-голяма политическа сила, е най-голяма. Но ние не можем сами да реализираме това управление. Така ни е е подредил българският избирател, че ние нямаме мнозинство в този парламент. Нашите решения трябва винаги да се пречупват през призмата на това, че искаме да избегнем криза и държавата да бъде стабилна, като има бюджет за 2020 година“, обясни Дариткова.   Темата коментира и лидерът на НФСБ Валери Симеонов. „Ниската субсидия убива демокрацията“, категоричен бе той и продължи: „С едно такова решение на Народното събрание – за нула лева субсидия, нашите партии загиват. Ще останат само ГЕРБ и БСП, известни с обръчите от фирми, които ги подхранват непрекъснато“, обвини той.   На обвиненията на ДПС за договорка между управляващите и левицата за повишаване на размера на държавното финансиране, Симеонов отговори така: „Толкова глупости се чуха и се изговориха вчера. Ако се хванем да влизаме в обяснителен режим, означава да ги легитимираме с техните измишльотини“.    ", "date": "2019.12.06", "title": "Йордан Цонев: Договорката между ГЕРБ и БСП включваше и избирането на Валери Симеонов "}
{"url": "http://epicenter.bg/article/Kultovite-repliki-na-Stoyanka-Mutafova---ot-stsenata-i-izvan-neya/200851/2/0", "text": "Почина легендата на българския театър Стоянка Мутафова. Тя си отиде на 97-годишна възраст след продължително и тежко боледуване. В нейна памет нека си припомним някои от най-култовите й реплики.                         Обичаната българска актриса почина на 97-годишна възраст в петък след продължително и тежко боледуване. ", "date": "2019.12.06", "title": "Култовите реплики на Стоянка Мутафова:Знайте, че сте българи и се старайте да надминете европейците!"}
{"url": "http://epicenter.bg/article/Eksperti--Povishi-li-se-opasno-naprezhenieto-v-balgaro-ruskite-otnosheniya--/200852/2/0", "text": "„Има известно обтягане на отношенията между Русия и България и няма как да е иначе, след като са експулсирани дипломати. Всяка такава мярка е знак“.   Това коментира пред БНР журналистът и дългогодишен кореспондент на радиото в Москва Валери Тодоров по темата за българо-руските отношения на фона на дипломатическите скандали и изказването на президента Владимир Путин, че ако България продължава да бави своята отсечка от „Турски поток“, то тогава Русия ще намери друг път за природния газ.    „Ключовият елемент в изказването на Путин е, че българското ръководство бави „Турски поток“ заради натиск отвън. Притеснителното е, че има още съвпадения – когато от България беше изгонен руският дипломат, малко преди това се върнаха хора от нашето ръководство от Вашингтон. Русия явно се притеснява за съдбата на енергийните проекти тук, на Балканите“, допълни в предаването „Хоризонт за вас“ историкът Александър Сивилов.    Валери Тодоров подчерта, че нашият национален интерес е пакетиран с този на Европейския съюз и на Русия е ясно, че не можем да избягаме от рамката:    „Живеем в условията на хибридни войни, всеки хибридничи, различни сили по различен начин оказват натиск върху ситуацията… Да се изострят отношенията и то в този момент е непрактично… Има изнервяне и около „Газпром“.    Според Сивилов българското правителство се опитва да показва независимост по един друг начин:    „Ако си спомним случая „Скрипал“, имаше неочаквано решение. В този момент смятам, че от нашата страна първите стъпки бяха продиктувани от външен натиск и по този начин е логично, че Русия може да отговори. За България е важно да търси своя собствен интерес… За Русия сме част от другия свят, част от ЕС, част от НАТО и няма как да излезем от това“.    По думите на историка проруското лоби в България е изключително слабо.    Според Тодоров е важно България да бъде гъвкава и прагматична и да остави лобитата да говорят, „но между думите и политиката винаги трябва добър прагматичен баланс“.  ", "date": "2019.12.06", "title": "Експерти: Повиши ли се опасно напрежението в българо-руските отношения? "}
{"url": "http://epicenter.bg/article/Tsonev--V-BNR-Silviya-Velikova-i-podopechnite-na-Soros-i-Prokopiev-prokarvat-samo-edna-gledna-tochka/200853/2/0", "text": "“Eдни олигарси могат да те уволнят, ако си позволиш да напишеш не това, което трябва. И това го видяхме, че се случи в Националното радио. Аз между другото, тъй като вие сте управляващи, се надявам да имате повече информация за това какво се случи в Националното радио и да ни разкажете как се случи така – кой го е натискал Костов, как е станало, защото това са важни неща\". Това заяви Антон Кутев по време на дебатите в Народното събрание за кризата в БНР и оказвания натиск върху журналиста на БНР Силвия Великова.    Председателят на медийната комисия Вежди Рашидов от ГЕРБ репликира:  “Защо Великова я върнахме - ами върна я премиерът Борисов. Кой я върна? Да не би вие или някой друг? Върнаха я - да, защото не бива така агресивно да бъде наказан, освободен един журналист. Ами слушайте й предаванията, може би пък да е имало причина, не знам. Нали обществените медии трябваше все пак да бъдат балансирани, да има и едното и другото мнение\".    “Силвия Великова, отнет ѝ бил ресорът. Знаете ли, г-н Кутев, че имаме в момента писмо в същата комисия. От други журналисти, на които новото ръководство, под влиянието на протестърите на същата групичка и на новоназначения от СЕМ директор, което е отнело на други журналисти ресорите и ги е пренасочило\", заяви Йордан Цонев от ДПС, който е член на временната комисия, проучваща фактите за случилото се в Националното радио.    И продължи:\"Да чухте за протести? Аз не ви чух и вас от тук да протестирате. Само че комисията ще се занимае сега и ще ги изслуша. Виждате ли за кое лицемерие става въпрос - в една и съща медия?! Обществена медия, където Силвия Великова и подопечните на Сорос организации и на Прокопиев прокарват само една гледна точка“.    Тома Биков от ГЕРБ предупреди, че проблемът не може да се превръща в личен, тъй като плурализмът в Националното радио е налице:    “Плурализмът съществува обаче в обществените медии. Там, където държавата участва, където обществото със своите пари участва. И никой не може да оспори, че в българските обществени медии има плурализъм на гледните точки.    Трябва да продължим да водим този дебат, но в дълбочина, не от гледната точка на своите пристрастия. Ние не бива да бъдем страна по този въпрос“.    Депутатите възложиха на правителството до 31 март да изготви план за развитието на медийната среда в България. Планът трябва да съдържа и модел за финансиране на обществените медии, гарантиращ финансовата и редакционната им независимост. Решението беше част от проекта за разисквания за свободата на словото и беше внесен от БСП.", "date": "2019.12.06", "title": "Цонев: В БНР Силвия Великова и подопечните на Сорос и Прокопиев прокарват само една гледна точка"}
{"url": "http://epicenter.bg/article/Sofiyski-gradski-sad-othvarli-molbata-za-registratsiya-na-politicheska-partiya--Nyama-takava-darzhava-/200860/2/0", "text": "  Това съобщиха от пресцентъра на съда, предаде Агенция \"Фокус\".    Мотивът на съдебния състав с председател Татяна Костадинова е, че    Според съдебния състав представеното графично изображение не само не разколебава, ...а засилва формирания по-горе извод, че „интегрираните цветове бяло, зелено, червено“ биха могли да внушават за използване на знамето на Републиката.   Относно името на партията съдът приема, че   Когато обаче той окачествява не държавността, а състоянието на държавата, изразът се явява по-скоро оценка, а не обида.   Цялото решение на съда е публикувано  .   Решението може да се обжалва или протестира пред Върховния касационен съд в седемдневен срок от връчване на препис.     В учредителната декларация на партията пък има текстове, които противоречат на Конститузията.    \"Има основания съдът да не регистрира учредената вчера партия на шоумена Слави Трифонов \"Няма такава държава\". Такова мнение изрази юристът и бивш служебен премиер и бивш председател на Народното събрание проф. Огнян Герджиков днес пред БНР.       \"Няма такава държава\" е нещо, което трудно може да бъде защитено, все пак ние сме демократимна, правова държава с всичките му кусури, с много недостатъци, наистина с проблеми.  Той не изключи и изборът на наименование да е целенасочено действие, провокация, защото \"няма лоша реклама\" и едно евентуално спиране от съда би могло да консолидира подкрепа.   Според преподавателя по конституционно право     това написа Слави Трифонов в свой коментар във Фейсбук по повод отказаната регистрация на партията му.  ", "date": "2019.12.06", "title": "СГС отказа да регистрира партията на Слави Трифонов заради името и емблемата"}
{"url": "http://epicenter.bg/article/Prezidentat-Rumen-Radev-shte-pochete-pametta-na-poeta-Nikola-Vaptsarov-na-7-dekemvri/200861/2/0", "text": "Президентът Румен Радев ще почете паметта на големия български поет Никола Вапцаров от 9.00 часа на 7 декември, събота. Той ще се включи в отбелязването на 110-ата годишнина от рождението на твореца пред паметника му в София (на ул. „Московска“, зад Националната художествена галерия). Това съобщиха от прессекретариата на държавния глава. От 10.00 часа президентът Радев ще присъства на тържествена литургия в католическия катедрален храм „Успение Богородично“ в столицата. Тя ще се отслужи по повод издигането от Негово Светейшество папа Франциск на апостолическата екзархия в София в ранг на Епархия, възлагайки й името „Софийска епархия Св. Йоан XXIII за католиците от византийско-славянски обред в България“.", "date": "2019.12.06", "title": "Президентът Румен Радев ще почете паметта на поета Никола Вапцаров на 7 декември"}
{"url": "http://epicenter.bg/article/Donchev--Tryabva-da-bade-ovladyana-isteriyata--che-nyakoy-shte-vzeme-detsata-na-horata--Sacheva-shte-se-spravi/200864/2/0", "text": "Трябва да бъде овладяна масовата обществена истерия, че някой ще вземе децата на хората и ще ги транспортира до Норвегия с неясни цели. Това заяви във Велико Търново вицепремиерът Томислав Дончев,    По думите му това е въпрос на комуникация, и точно такава трябва да бъде ролята на социалния министър. Според Дончев той трябва да е публичен комуникатор.    „Деница Сачева ще се справи с това, защото има богат опит, заместник-министър е била в същото министерство и в Министерството на образованието. Освен всички традиционни предизвикателства пред социалното министерство е важно да се обърне внимание на въпроса, свързан с пазара на труда, където има дефицити и огромни нужди“, коментира Дончев.    Той допълни, че все още в обществото има групи, които не са на пазара на труда, заради липсата на трудови навици и квалификация, а социалното министерство има инструментите да ги мотивира за да започнат да си търсят работа.    Томислав Дончев смята, че е важно да се направи стратегически преглед на всички социални услуги, които се предоставят към момента и техните перспективи поне за десетилетие напред.    Дончев коментира и субсидиите на партиите, които Народното събрание гласува, с думите: „Голяма бъркотия се получи“.    Той посочи, че трябва да се направи анализ на текстове и процедури дали това има шанс да бъде поправено и отбеляза, че в много случаи по сериозните въпроси нещата се случват бързо с едно парламентарно гласуване, а би било хубаво да има дискусия и дебат.    Вицепремиерът Томислав Дончев и ректорът на Великотърновския университет проф.Христо Бонджолов връчиха дипломите на 241 студенти от професионалните направления „Администрация и управление“ и „Социални дейности“ на Стопанския факултет на Великотърновския университет.    Дончев посочи, че държавната администрация е конкурент на частния сектор и се бори за добри кадри.    Според него в последните години в публичната администрация са привлечени добри специалисти, а качеството на администрацията е критерий за качеството на публичните услуги.  ", "date": "2019.12.06", "title": "Дончев: Трябва да бъде овладяна истерията, че някой ще вземе децата на хората, Сачева ще се справи"}
{"url": "http://epicenter.bg/article/Ikonomicheska-politsiya-konfiskuva-nerazresheni-za-upotreba-lekarstva-v-Haskovo-/200798/3/0", "text": "Икономически полицаи иззеха неразрешени за употреба лекарства, съобщиха от ОД на МВР-Хасково, цитирани от Dariknews.    На 5 декември, заедно със служители от Изпълнителна агенция по лекарствата те са провели операция с цел установяване и документиране на неправомерно разпространение в интернет на лекарствени продукти, отпускани с рецепта или неразрешени за употреба на територията на страната.    В дом и склад на булевард „Раковски“ в Хасково са намерени 463 опаковки с лекарствени турски медикаменти, които са предадени с протокол от 52-годишният си собственик, познайник на полицията.    На търговеца е съставен акт от Закона за лекарствените продукти в хуманната медицина.", "date": "2019.12.06", "title": "Икономическа полиция конфискува неразрешени за употреба лекарства в Хасково."}
{"url": "http://epicenter.bg/article/Rekorden-rast-na-investitsiite-v-gratski-imoti/200805/4/0", "text": "Броят на разрешенията за пребиваване, издадени на граждани извън Европейския съюз, които инвестират най-малко 250 000 евро в гръцки имоти отбелязат значително увеличение през първите 11 месеца на 2019 г.. Програмата е известна като \"Златна виза\". Това съобщават местни медии, цитирани от news.bg.    Според данни, публикувани в сряда от Enterprise Greece, през годината до 1 декември са били издадени 2 008 нови разрешителни, докато броят на издадените разрешения достигна 4 059 между старта на програмата през 2013 г. и края на 2018 г. От над 6 000 Златни визи, издадени до момента, почти 70 процента (4,129 разрешителни) се отнасят до китайските инвеститори.    Тенденцията на растеж беше грандиозна през последните няколко месеца: от началото на септември до началото на декември Гърция издаде 742 нови разрешения за петгодишно пребиваване на инвеститори извън ЕС и техните семейства, като 90 процента (665 разрешителни) отиват за китайски купувачи.    Специалистите на пазара на имоти твърдят, че интересът от чужбина към гръцките недвижими имоти се покачва от избухването на икономическата криза преди десетилетие, като програмата \"Златната виза\" играе решаваща роля, тъй като представлява ключов стимул, вероятно е най-атрактивната програма за това тип в ЕС. Това се отразява и в данните на Bank of Greece, показващи 94% годишен приток на пари за закупуване на имоти през януари-юни 2019 г. до 736 милиона евро.", "date": "2019.12.06", "title": "Рекордeн ръст на инвестициите в гръцки имоти"}
{"url": "http://epicenter.bg/article/Denitsa-Sacheva---pod-krastosaniya-ogan-na-BPTs--roditeli-i-globalni-igrachi/200759/11/0", "text": "Министерският мандат на Деница Сачева започва с огромно напрежение. Не само защото поема чувствителната социална сфера, което моментално я конфронтира със синдикати, работодатели, уязвими групи или опозиционни искания.  , който трябва да влезе в сила от 1 януари 2020 г. На този етап Сачева е готова да отложи действието на разпоредбите и да изслуша всички различни позиции. Но предстои да се види как ще реагира неправителствения сектор.  За 7 декември бе обявен протест с призив „Спаси семейството, защити децата“, организиран от сдружение „РОД“.  Още в края на ноември пък Светият синод на Българската православна църква публикува дълго и детайлно становище, в което се казва, че  Законът бе гласуван от Народното събрание през март, но трябваше да влезе в сила от началото на годината. На   парламентарната група на Обединените патриоти внесе проект за отлагането му с половин година. Още при одобрението на новия социален министър се подразбра, че това е било условието те да подкрепят Сачева. В дебата на  депутатът от ВМРО Искрен Веселинов заяви, че Сачева се е вслушала в притесненията около новите правила в Закона за социалните услуги и на този етап имало разбиране, че те трябва да бъдат отложени, да има дебат, да се изяснят текстовете и да бъдат ремонтирани. На   самата Сачева потвърди, че подкрепя отлагането и че    Напрежението около закона не е от тези дни, но масовата аудитория научи за заложените в него капани след истерията в Сливен, когато за броени минути местните роми изпразниха училището, като прибраха децата си по домовете. Паниката бе предизвикана от слух, че социалните идват да им ги вземат, а случаят можеше да мине за куриозно изключение или локален инцидент, ако просветното министерство не изнесе тревожните факти, че сходни ситуации са се разиграли в Сливен, Карнобат, Сунгурларе, Ямбол, Силистра, кв. „Факултета“ в София. Накратко, не става дума за случайност, а за реално подплатена тревога или, както се казва, няма дим без огън.  , които не станаха правен факт, но фокусираха вниманието върху опитите на неправителствения сектор да се вклини здраво в държавната политика за закрила на децата. Нещо повече –   Различими ли са подобни амбиции в новия Закон за социалните услуги, който прави изменения и в други правни актове като Закона за закрила на детето, Семейния кодекс, закона за социално подпомагане? Според Светият синод на православната ни църква – категорично да. В подробния анализ, на който висшият клир подлага законовите текстове, се казва следното:  И още:  Църквата е убедена, че „функции на държавата, свързани с основните права на гражданите на Република България, се предоставят на частни доставчици на социални услуги, които могат да осъществяват и финансирането им.“    И това са само малка част от възраженията и изводите на православната църква.  Мониторинг на реакциите около спорния закон показва, че от другата страна на своеобразната барикада са глобални бенефициенти, които от години действат в България, като сменят каузите и фондациите, с които са се ангажирали. Те са силно ангажирани в подкрепа на новите разпоредби. В последните месеци те не само обработват общественото мнение в желаната от тях посока, но и откровено иронизират и се подиграват със страховете на родители и граждани, които съвсем не са лишени от основание. Социалните мрежи са пълни с подмятания, че норвежците идват да товарят български деца и други подобни безвкусици.  А проблем в новия закон има и той не засяга само децата, а всички уязвими хора и групи, които имат и ще имат нужда от социална помощ и грижа.   Тя се нарича Агенция за качеството на социалните услуги, ще има нов чиновнически апарат, ще бъде към социалния министър, а задачата й е да контролира предоставянето на социални услуги. И да лицензира частните доставчици!   Фундаменталната промяна е точно тук – отменя се сегашният регистрационен режим (в момента се лицензират само организациите, работещи с лица до 18 г.) и се създава  лицензионен режим, както е в банковия и редица други сектори.  По парадоксален на пръв поглед начин държавата хем преотстъпва терен на частни доставчици на социални услуги (разбирай и неправителствени организации), хем хваща здраво ножа, като предстои да определя кой точно ще усвоява увеличаващите се пари за социална дейност. Ще го кажем така:   Нямаш лиценз, не можеш да извършваш социална дейност. Точка.  Правата на частните доставчици на социални услуги, които ще подлежат на лицензиране, са много, а периметърът им на действие – голям. Големи са и парите, които предстои да се дават за социални дейности.  Който трябва, мисли още отсега как  да бъдат усвоени милиардите.  Подчертаваме отново - новият регламент не засяга само децата.  Засяга и възрастните хора, например, за които ще се плащат скъпи социални услуги на частни структури, вместо да се подпомогнат с по-малко средства техни близки, ако могат да се грижат за тях. Засяга всички, които опират до нуждата от социална закрила. Налице са всички предпоставки за превръщане на социалната политика на държавата в комерсиална дейност, а последиците от подобна метаморфоза трудна могат да бъдат предвидени.   Предстои да се види чии аргументи ще чуе новият социален министър.  При радикализиралите се страни, зад които стоят страхове, емоции, мощни интереси и финансови ресурси, е редно в дебата да бъдат допуснати колкото се може повече независими становища. В противен случай напрежението, потушено тези дни, за пореден път ще се окаже само временно. ", "date": "2019.12.06", "title": "Деница Сачева – под кръстосания огън на БПЦ, родители и глобални играчи"}
{"url": "http://epicenter.bg/article/-Kotarakat-v-chizmi--prerazkazana-ot-Erih-Kestner--izliza-za-parvi-pat-v-prevod-na-balgarski/200818/6/0", "text": "Приказката „Kотаракът в чизми“, красиво преразказана от Ерих Кестнер, излиза за първи път в превод на български език на 6 декември! С хумор, лекота и изящество на стила авторът на „Конференцията на животните” разказва една от любимите приказки на милиони деца по света и на техните родители.  (превод: Жанина Драгостинова, цена: 10 лв.,стр. 80) е класическа поучителна история за верността, приятелството и победата над несправедливостта.   Приключенията на умния, смел и изобретателен котарак, който надхитрява силния, но глупав магьосник – великан, са извор на забавление за всички будни деца. А очарователните рисунки на известния художник карикатурист Валтер Трир, илюстрирал почти всички книги за деца на писателя, създават неповторима атмосфера, озарена от мъдрост, веселие и смях.    (1899–1974) е германски поет, белетрист, журналист, един от най-проницателните и най-четените детски писатели. Последователен пацифист и непримирим демократ, по време на нацисткия режим в Германия книгите му са забранени, а много от тях – публично изгорени. Неговите романи за деца, сред които „Емил и детективите“, „Антон и Точица“, „Двойната Лотхен“, „Хвърчащата класна стая“, му донасят световна слава и го превръщат в любим писател на няколко поколения. Написана през 1949 г., непосредствено след Втората световна война, „Конференцията на животните“ и до днес остава страстен апел за правата на децата, срещу насилието, глупостта и политическото невежество. Ерих Кестнер е носител на литературните награди „Ханс Кристиян Андерсен” и „Георг Бюхнер“.", "date": "2019.12.06", "title": "„Kотаракът в чизми“, преразказана от Ерих Кестнер, излиза за първи път в превод на български"}
{"url": "http://epicenter.bg/article/Norvezhki-deputat-predlozhi-NATO-za-Nobelovata-nagrada-za-mir/200789/7/0", "text": "Норвежки депутат обяви вчера, че е предложил НАТО, най-големия военен съюз в историята, за Нобеловата награда за мир за 2020 г., съобщи Франс прес, цитирана от БТА.  \"Със своето съществуване НАТО гарантира нашия мир от 70 години. Благодарение на НАТО избегнахме Студената война да стане гореща война\", написа във Фейсбук страницата си Ерлен Виборг, депутат от популистката десница, участваща в управляващата коалиция в Норвегия. \"Понякога ние сме зависими и от военни операции за постигането на мира\", добавя той.     Неговото послание беше отправено ден след срещата на върха на алианса в Лондон, където разногласията между САЩ, Франция и Турция излязоха на яве, отбелязва агенцията.     Нобеловият комитет приема всички предложения, ако те са изпратени преди крайния срок 31 януари, припомня АФП. Право да номинират имат хиляди парламентаристи и министри от всички държави по света, бивши лауреати, някои университетски професори и бивши и настоящи членове на самия комитет.     Друг норвежки депутат обяви през октомври, че предлага за Нобеловата награда за мир \"народа на Хонконг\".     Тазгодишната Нобелова награда за мир беше присъдена на етиопския министър-председател Абий Ахмед заради усилията му да прекрати 20-годишния граничен конфликт между Етиопия и съседна Еритрея.", "date": "2019.12.06", "title": "Норвежки депутат предложи НАТО за Нобеловата награда за мир"}
{"url": "http://epicenter.bg/article/Melaniya-zapali-svetlinite-na-glavnoto-koledno-darvo-vav-Vashington--Snimki-/200810/10/99", "text": "Първата дама  дърво във  в компанията на президента , съобщи ДПА, цитира Дарикнюз. Доналд Тръмп отправи празнични поздравления на церемонията в Елипс парк,  Тазгодишното коледно дърво е 9-метров син смърч от Пенсилвания. Доставено е още през октомври и е засадено с помощта на кран.   за националното коледно дърво на САЩ Светлините на първото са запалени от президента Калвин Кулидж през 1923 г.   Организаторите се стараят да модернизират традицията с акаунт в Туитър. Първото съобщение беше: \" Преди това председателката на Камарата на представителите Нанси Пелоси запали светлините на коледното дърво на западната морава на Капитолия.", "date": "2019.12.06", "title": "Мелания запали светлините на главното коледно дърво във Вашингтон (Снимки)"}
{"url": "http://epicenter.bg/article/Tramp--Lazha-e--che-izprashtam-12-hilyadi-voynitsi-v-Sauditska-Arabiya--falshiva-novina/200791/7/0", "text": "Президентът на САЩ Доналд Тръмп коментира последните съобщения в медиите за планове за увеличаване на американския военен контингент в Близкия изток. В публикация в „Туитър“ той спомена конкретно Саудитска Арабия, предава ТАСС, цитирана от Агенция \"Фокус\". „Днешната история, че изпращаме 12 000 войници в Саудитска Арабия, е лъжа или по-точно фалшиви новини!“ - подчерта американският лидер. В четвъртък CNN съобщи, че Министерството на отбраната на САЩ обмисля възможността за допълнително изпращане на 4-7 хиляди военни в Близкия изток, за да се противопостави на Иран в региона. Ден преди това ръководителят на пресслужбата на Пентагона Алиса Фарах отрече информация на The Wall Street Journal за възможно увеличение на американското присъствие в региона чрез прехвърлянето на 14 000 военнослужещи и десетки кораби. Министърът на отбраната Марк Еспер заяви през октомври, че в региона вече присъстват 14 000 американски войници. Министерството на отбраната на САЩ обяви на 11 октомври, че Вашингтон ще разгърне в Саудитска Арабия още 3000 военнослужещи, две изтребителни ескадрили, експедиционно въздушно крило, две противоракетни ракетни системи „Пейтриът“ и система за противоракетна отбрана THAAD. Това решение бе взето от администрацията на САЩ, след като през нощта на 14 септември бяха осъществени атаки срещу две предприятия на саудитската национална петролна компания Saudi Aramco с използване на безпилотни летателни апарати. Представители на бунтовническото йеменско движение Ансар Аллах поеха отговорност за това нападение. САЩ, Саудитска Арабия, Великобритания, Германия и Франция заявиха, че Иран стои зад атаката. В Техеран обявиха тези обвинения за безпочвени.", "date": "2019.12.06", "title": "Тръмп: Лъжа е, че изпращам 12 хиляди войници в Саудитска Арабия, фалшива новина"}
{"url": "http://epicenter.bg/article/I-velikata-Stoyanka-Mutafova-otletya/200786/2/0", "text": "Легендарната актриса Стоянка Мутафова почина днес на 97-годишна възраст. \"Тази сутрин в 6, 15 ч. загубихме Стоянка Мутафова. Нейния Нейчо си я прибра на Никулден! Поклон пред светлата й памет!\", съобщи личният й мениджър Евгени Боянов.   Човек - виелица, фурия, чудо! Така я вижда драматургът Юрий Дачев и предрича, че тя ще спре да играе тогава, когато се  подстригват мравките. Мисля си: от какви парчета е направен този живот? Любов, смърт, чест, пощада... – споделя в автобиографичната си книга Стоянка Mутафова. - Знам, че зад гърба ми някои мърморят: „Тая, дъртата, няма ли най-сетне да се насити да играе!?” Ами няма! Не се наситих. Ще играя и за внуците ви!\" И Чудото Стояна играеше, учеше текста с лупа, падаше, ставаше и пак играеше...   Стоянка Мутафова казваше:      Голямата българска актриса имаше напоследък здравословни проблеми и се намираше в реанимацията на Военномедицинска академия. До последно, на 97 години тя играеше на сцената на Сатиричния театър, като я е сред основателите му. Стоянка Мутафова бе оперирана през октомври от възпалена жлъчка, но получи усложениня и лекарите дълго се бориха за живота й. Актрисата постъпи в реанимацията на ВМА, където до последно бе и Стефан Данаилов, когото загубихме на 27 ноември.   Стоянка Мутафова е родена е на 2 февруари 1922 г. в София. Баща ѝ Константин Мутафов е драматург в Народния театър „Иван Вазов“. Роден е в град Русе, където малката Стоянка често гостува в своето детство. През 1941 г. завършва Първа софийска девическа гимназия. Завършва класическа филология в Софийския университет „Климент Охридски“, Държавна театрална школа към Народен театър „Иван Вазов“ в София (1946 – 1947) и театралния отдел на Академията за изкуства в Прага, Чехословакия (1947 – 1949). От 1946 г. до 1949 г. работи в театър в Прага, а от 1949 до 1956 г. в Народния театър.   Тя е сред основателите на Държавния сатиричен театър „Алеко Константинов“, където работи от 1956 до 1991 г., след това в Драматичен театър „Адриана Будевска“ в Бургас – от 1991 г.   Играе в над 90 театрални постановки. Популярна с ролите си във филмови и телевизионни продукции като „Големанов“, „Вражалец“, „Милионерът“, „Новогодишна шега“, „Топло“, „Любимец 13“, „Кит“ и др. Известни нейни сценични партньори са Георги Калоянчев, Георги Парцалев, Апостол Карамитев, Невена Коканова. На 94-годишна възраст през 2016 г., осъществява мащабно турне в театрални зали в САЩ, Канада, Германия, Нидерландия, Швейцария и Великобритания. На Стената на славата пред Театър 199 има пано с нейните отпечатъци. Кандидат за Световен рекорд на Гинес в категорията „Най-възрастна активно играеща на сцената актриса“.   От 1 ноември 2017 г. пътува в цялата страна заедно с дъщеря си Мария Грубешлиева, с която провежда творчески-срещи разговор и представяне на книгата „Добър вечер, столетие мое“.   Гостува с книгата си в Пловдив, Стара Загора, Кюстендил, Русе, Пазарджик, Хасково, Димитровград, Шумен, Велико Търново, Горна Оряховица, Перник, Велинград, Силистра, Тутракан, Балчик, Поморие, Трявна, Левски, Царево, Бургас, Асеновград, София, и др. По време на националното турне е получана близо 20 почетни знака, някои от които в градовете Левски, Трявна, Поморие, Бургас, Пловдив, Асеновград и др.   През 2019 г. Стоянка Мутафова отбелязва на своите 70 години на сцена и 97-ми рожден ден в зала 1 на НДК. Стоянка Мутафова има 3 брака.   През 1946 г. се жени за първия си съпруг, чешкия режисьор Роберт Роснер, когато е на 23 години, а той – на 51 г. След брака отиват да живеят във Виена, а после заради неговата работа се преселват в Прага. Там Стоянка Мутафова завършва второ висше образование към театралния отдел на Пражката консерватория.   Вторият ѝ съпруг е Леонид Грубешлиев, по професия журналист и преводач. От него е единствената дъщеря на актрисата – Мария Грубешлиева (Муки). Третият съпруг на Мутафова е артистът Нейчо Попов. За него тя казва, че е любовта на живота ѝ. За първи път се виждат в Народния театър, където тя започва да работи като актриса, а той е студент във ВИТИЗ. За него Стоянка Мутафова казва, че е голямат й любов. Поклон и аплодисменти!   Поклонението пред тленните останки на Стоянкаа Мутафова ще бъде в понеделник в Сатиричния театър.  ", "date": "2019.12.06", "title": "И великата Стоянка Мутафова отлетя"}
{"url": "http://epicenter.bg/article/Premierat-za-Stoyanka-Mutafova--Tya-vinagi-shte-bade-ot-simvolite-na-balgarskiya-teatar/200790/2/0", "text": "С пост във Фейсбук премиерът Бойко Борисов изрази своята почит към великата Стоянка Мутафова, която тази сутрин ни напусна.   \"Светла ѝ памет на Стоянка Мутафова! Отиде си един изключителен мил и добър човек. Тя винаги ще бъде от символите на българския театър. Поклон!\", това написа премиерът Бойко Борисов във Facebook в профила си след новината за кончината на легендарната актриса.", "date": "2019.12.06", "title": "Премиерът за Стоянка Мутафова: Тя винаги ще бъде от символите на българския театър"}
{"url": "http://epicenter.bg/article/Daritkova--Koalitsionnite-ni-partnyori-poiskaha-tvardo-da-se-opredeli-partiyna-subsidiya-/200815/2/0", "text": "Коалиционните ни партньори поискаха твърдо да се определи партийна субсидия и казаха, че само в такъв случай ще продължат да гласуват бюджета на държавата. Това каза председателят на ПГ на ГЕРБ д-р Даниела Дариткова пред журналисти по повод обвиненията на ДПС за договорки за субсидиите, предаде репортер на Агенция „Фокус“. В противен случай е можело да бъде застрашено приемането на бюджета, стана ясно от думите ѝ.    „Затова се състоя спешно съвещание с нашите коалиционни партньори. Те поставиха въпроса за субсидията и за това, че твърдо трябва да се определи такава. Казаха, че само в такъв случая ще продължат да гласуват с нас Закона за бюджета на държавата. Нашата отговорност е пред хората. Отговорността ни е за това държавата да има бюджет за 2020 г., който е по-добър, с възможноста за повече разходи за образование, с по-високи пенсии, с повече плащания в социалната сфера, с по-високи заплати за социалните работници. Тази наша отговорност е водеща. Знаем, че ще понесем и политическа отговорност за събитията от вчера, но ние сме тези, които сме отговорни за стабилността на държавата. За да избегнем кризата, приехме решението на нашите коалиционни партньори и подкрепихме единственото предложение, което имаше по отношение на субсидията, тя да бъде 8 лв.“, допълин д-р Дариткова.    Според Д-р Дариткова няма нарушение на правилника, защото предложението на БСП е било гласувано само веднъж.    „При всички положения правилникът се определя от народните представители. Те са единствените, които със свое гласуване могат да коригират“, каза още д-р Дариткова. Тя посочи, че е била в комуникация с лидера на ГЕРБ Бойко Борисов през цялото време.    „Съзнаваме, че отговорността, която носим ние като най-голяма политическа сила в парламента е най-голяма, но трябва да разберете, че ние не можем сами да реализираме това управление“, допълни още Дариткова.    С поведението си в пленарна зала ПП ГЕРБ вчера опроверга всякакви спекулации за договори, договорки и задкулисни сделки, каза още Дариткова.    „При гласуването на чл. 64 ние бяхме с максимално присъствие в зала и гласувахме за субсидия от 1 лв. При прегласуването останахме само ние поддръжници на тази тема. Получи се една законодателна празнота. В Закона за политическите партии е записано, че в Закона за бюджета се определя субсидията на партиите, а всъщност ние определихме никаква субсидия. Това не означаваше, че е нулева субсидията. Просто нямахме. При следващите гласувания 30 члена от Закона за бюджета не бяха подкрепени и останахме да ги гласуваме само ние от ГЕРБ“, каза Дариткова.  ", "date": "2019.12.06", "title": "Дариткова: Коалиционните ни партньори поискаха твърдо да се определи партийна субсидия "}
{"url": "http://epicenter.bg/article/Borisov-se-sreshtna-s-ruskiya-poslanik-Anatoliy-Makarov-/200816/2/0", "text": "Министър-председателят Бойко Борисов се срещна с посланика на Руската федерация у нас Анатолий Макаров.   В рамките на разговора им в Министерския съвет бяха обсъдени двустранните отношения, като беше изразено съгласие, че не съществуват предпоставки, които да възпрепятстват тяхното развитие в прагматичен и добронамерен дух и занапред.   Това съобщиха от правителствената информационна служба.    Премиерът Борисов изтъкна интереса на България да води равнопоставен и взаимноизгоден двустранен политически диалог с Руската федерация, при който страната ни се ръководи от националните си интереси и се придържа към общите европейски и евроатлантически политики.    Според министър-председателя Борисов, както България, така и Русия са заинтересовани да си сътрудничат в редица сфери като икономика, енергетика, туризъм, транспорт, образование, наука и култура, социална политика.  ", "date": "2019.12.06", "title": "Борисов се срещна с руския посланик Макаров, декларират заинтересованост от сътрудничество  (ВИДЕО)"}
{"url": "http://epicenter.bg/article/Fandakova-pokani-bivsh-ministar-da-poeme-transporta-v-stolitsata-/200819/2/0", "text": "Бившият министър Кристиан Кръстев е поканен от Йорданка Фандъкова да работи за подобряване на транспортната инфраструктура в София, предаде репортер на БГНЕС.    В Столична община Кръстев ще заема длъжността заместник-кмет по транспорт и транспортна инфраструктура.    Кристиан Кръстев беше министър на транспорта, информационните технологии и съобщенията в служебното правителство на Марин Райков през 2013 година. Преди това той управляваше нискотарифната авиокомпания Wizz Air у нас.    При представянето на екипа си днес Фандъкова съобщи, че до края на месеца трябва да заработи мониторинговата система за чистотата на въздуха с 22 станции. Тя ще бъде достъпна и за граждани.    Зеленото билетче за градския транспорт остава, съобщи още Фандъкова.  ", "date": "2019.12.06", "title": "Фандъкова покани бившия министър Кристиан Кръстев да поеме транспорта в столицата "}
{"url": "http://epicenter.bg/article/Poklonenieto-pred-Stoyanka-Mutafova-shte-bade-na-rozhdeniya-den-na-Stefan-Danailov/200821/2/0", "text": "Днес Българският театър отново осиротя. България посрещна Никулден с тъжната вест за смъртта на обичаната от всички Стоянка Мутафова.    Тя почина точно в 6,15 часа тази сутрин на 97 години. Тъжната вест идва дни, след като си отиде великият Стефан Данаилов.    Поклонението ще бъде на 9 декември в Сатиричния театър.    Припомняме, че рано сутринта днес на 97-годишна възраст почина легендата на българския театър Стоянка Мутафова.    На 12.09.2019 година на Мутафова бе поставен байпас, а два месеца по-късно претърпя тежка, животоспасяваща операция в следствие на възпаление на жлъчката. Актрисата бе преместена от болница \"Лозенец\" в реанимацията на ВМА заради сепсис и висока температура.", "date": "2019.12.06", "title": "Поклонението пред Стоянка Мутафова ще бъде на рождения ден на Стефан Данаилов"}
{"url": "http://epicenter.bg/article/Korneliya-Ninova-/200822/2/0", "text": "Напусна ни една от най-ярките личности, творец с мисия и човеколюбие - Стоянка Мутафова. Това написа в личния си профил във Фейсбук лидерът на БСП Корнелия Нинова.    С таланта си тя направи съпричастни с изкуството няколко поколения българи. След нея остава емоцията и любовта, които ни дари с всяка своя поява на сцената и на екрана. Поклон пред паметта й, пише още Нинова.  ", "date": "2019.12.06", "title": "Нинова: Напусна ни една от най-ярките личности, творец с мисия и човеколюбие - Стоянка Мутафова"}
{"url": "http://epicenter.bg/article/Karakachanov--Dovolen-sam-ot-byudzheta-za-otbrana-za-2020-g-/200825/2/0", "text": "Министърът на отбраната Красимир Каракачанов, началникът на отбраната генерал Андрей Боцев и флотилен адмирал Боян Медникаров откриха днес, 6 декември, обновения учебно-спортен комплекс на Висшето военноморско училище (ВВМУ) „Н. Й. Вапцаров“ във Варна. Това съобщиха от пресцентъра на министерство на отбраната.    Малко след това те се включиха и в тържествата по повод деня на закрилника на моряци и рибари Свети Николай Чудотворец (Никулден). Пред православния храм „Свети Николай Чудотворец” във Варна се проведе военен ритуал и бе отслужен молебен за здраве и сила за всички моряци. Раздаден бе рибен курбан на граждани и гости, приготвен в походна кухня от готвачи от ВМС.    Доволен съм от бюджета за отбрана за следващата година, защото той нараства от 1.51 на 1.61 процента от БВП и според мен ще достигне и малко по-високи нива, като реализираме поне един от двата проекта за модернизация и при сключване на договор ще има и авансово плащане по проектите. Това каза министърът на отбраната в отговор на журналистически въпрос и поясни, че в бюджета е заложено и поредно увеличаване на възнагражденията на военнослужещите.    „Доволен съм, защото през тези три години се направи толкова за армията, колкото не е правено през последните тридесет години“, подчерта министър Каракачанов.    В отговор на въпрос за некомплекта в армията министър Каракачанов заяви, че тази година има обръщане на негативната тенденция и броят на постъпилите е двойно по-голям от същия период за миналата година, което е и в резултат на информационна кампания „Бъди войник“, която ще продължи и през следващата година. Министър Каракачанов поясни, че не е даден нито лев за реклама по време на кампанията и благодари на медиите, че са я отразявали безплатно.    „Основният резултат при преодоляване на некомплекта ще дойде, когато успеем да решим всички проблеми, свързани със стандарта, обучението, модернизацията и когато хората виждат, че отиват да служат в една модерна армия“, каза в заключение министърът на отбраната.  ", "date": "2019.12.06", "title": "Каракачанов: Морското училище е еталон за висше учебно заведение и за военно училище не само у нас"}
{"url": "http://epicenter.bg/article/Geshev--Ne-sledya-tvorchestvoto-na-Lozan-Panov--nyamam-vreme-da-se-zanimavam-s-politika/200828/2/0", "text": "\"Не следя творчеството на Лозан Панов, защото имам работа\". Така в Бургас новоизбраният обвинител №1 Иван Гешев коментира думите на председателя на Върховния касационен съд (ВКС) Лозан Панов, който призова прокуратурата да разследва премиера Бойко Борисов и главния прокурор Сотир Цацаров за търговия с влияние. \"Нямам време да се занимавам с политика\", отсече той.    Гешев определи като политическа пропаганда тезата за безотчетност на главния прокурор и обяви, че няма нищо против, да бъдат въведени механизми за контрол, каквито прецени за удачни Народното събрание. \"Политическата теза за това, че главният прокурор е безотчетен и безотговорен, не е вярна. Главният прокурор има механизми за отчетност и пред ВСС и пред Народното събрание, и като обикновен магистрат\", допълни Иван Гешев.    Той даде и конкретен пример, от който се разбра, че осъден рецидивист води дело срещу бъдещия главен прокурор. \"В деня в който получих указа си, имах призовка за явяване в Софийския районен съд. Едно лице се почувствало засегнато, защото пред журналистите съм бил казал: Едно лице, което вие медиите наричате Крокодила. И това лице се е разпознало, че е точно той. Онагледявам колко безотговорен и как няма никакъв контрол върху главния прокурор. И това го разказах в Брюксел на някои колеги и те не повярваха. И после им стана много смешно. Това нещо едва ли може да се случи в страна от ЕС\", посочи Гешев.   И допълни: \"Вече лица, които се разпознават с прякор Крокодила, ме контролират, защо да не ме контролира и българското общество.\"   \"Трябва ясно и категорично да бъде казано: Не може да се презюмира, че главният прокурор е потенциален извършител на престъпление. Аз не се усещам такъв. И точно заради това не се притеснявам от каквито и да е механизми за контрол\", каза още новоизбраният обвинител №1.    \"Трябва да е ясно, че в България не живеем в страната на мутрите. Те свършиха. И тези, които си мислят, че ще се движат с кортежи, че ще нарушават закона, ще влизат в дискотеки и ще блокират половината дискотеки, ако не са разбрали, че не живеем в 90-те години, ще го разберат по трудния начин - като се сблъскат със закона\", коментира още Гешев задържането на сина на алкохолния бос Миню Стайков - Стайко.   Той се е возил в брониран автомобил с въоръжени мъже и отказал да даде документите си за проверка. А пред органите на реда обяснил, че е тръгнал на автостоп към Айтос и така се озовал в джипа. След това пък позвънил на тел.112 и съобщил, че е отвлечен. \"Явно при него това става рецидив. Защото се случва за втори път. Предния път пак беше отвлечен и не знаеше, че се издирва от полицията. Ще трябва да смени репертоара. Аз това препоръчвам- нещо да вкара по-така свежо\", коментира Иван Гешев.    \"Аз това го приемам като подигравка с колегите. А по повод твърденията му, че се е качил случайно на стоп-случайно в брониран автомобил с въоръжена охрана, никой не се качва. Правилата за движение по пътищата са еднакви за всички–независимо дали е милионер или си изкарва прехраната по честен път. Ако той беше оказал съдействие, щяхме да му пожелаем лек път и приятна вечер. Но тъй като той е отказал да изпълни разпорежданията на полицаите се е стигнало до задържането му\", каза и главният секретар на МВР комисар Ивайло Иванов.    ", "date": "2019.12.06", "title": "Иван Гешев: Политическата теза за това, че главният прокурор е безотчетен и безотговорен, не е вярна"}
{"url": "http://epicenter.bg/article/Karakachanov--Balgarskiyat-diplomat--obyaven-za-persona-non-grata-v-Moskva--veche-e-napusnal-Rusiya-/200829/2/0", "text": "Изгоненият от Кремъл дипломат от посолството ни в Москва е Георги Пройнов. Той е съветник в служба \"Търговско-икономически връзки\", предаде NOVA.    По-рано вицепремиерът и министър на отбраната Красимир Каракачанов съобщи, че българският дипломат, който беше обявен за персона нон грата в Москва, вече е напуснал Русия, съобщи БНР.    \"Имахме контакт с него, рано тази сутрин. Семейството му в рамките на следващите 10-12 дни също ще се прибере. Лично аз смятам, че ние трябва с Русия да държим добри отношения, да не даваме поводи за конфликти, но отношенията ни трябва да бъдат на принципна основа - като равнопоставени, взаимно уважаващи се страни, а не да бъдем третирани като малките неблагодарни деца на Балканите. Това не го приемам и не е нормално\".    Според Каракачанов, новият морски координационен център във Варна не може да бъде определен като американска военна база.    \"Не става въпрос за никаква база, американска база няма да е. Просто във Вашингтон президентът Тръмп подкрепи желанието на България този морски център да бъде на територията на пункта за базиране - Варна. Това е един център, който събира, анализира и предоставя информация\".   ", "date": "2019.12.06", "title": "Каракачанов: Българският дипломат, обявен за персона нон грата в Москва, вече е напуснал Русия "}
{"url": "http://epicenter.bg/article/Krum-Zarkov--Upravlyavashtite-tryabva-da-garantirat-prozrachnostta-na-mediite/200837/2/0", "text": "„С този проект на решение възлагаме определени задачи - Министерският съвет в определен срок да предостави план за подобряване на медийната среда в България, която има сериозни проблеми със свободата и демокрацията”. Това заяви Крум Зарков, зам.-председател на ПГ \"БСП за България\" в Народното събрание по време на парламентарните разисквания за свободата на словото, предизвикани от левицата.   Той обясни, че е наложително правителството  да не използва този закон за брутални препирни и нападения.    \"Управляващите трябва  да преустановят собствените си намеси в медиите, като например големите ресурси, които правителството разпределя под формата на реклама по различни програми. Там е  нужна много повече прозрачност”, допълни Зарков. Той каза, че трябва обществените медии да бъдат гарант на плурализма.   „Ако продължаваме да се замеряме с епитети и да лепим етикети на всеки, с когото не сме съгласни, тогава влизаме не в дебат, а във война. Няма нужда да заравяме главата си в пясъка, проблеми има, решения са възможни и съм сигурен, че можем да ги намерим”, завърши Крум Зарков.  ", "date": "2019.12.06", "title": "Крум Зарков: Управляващите трябва да гарантират прозрачността на медиите"}
{"url": "http://epicenter.bg/article/Maya-Manolova--Sazdavame-grazhdanskata-platforma-Izpravi-se-BG--ne-e-partiya-/200833/2/0", "text": "„Регистрираме гражданската платформа „Изправи се.БГ” като гражданско сдружение, с идеална цел в обществена полза. В общата мрежа „Изправи се.БГ” ще се включат отделни граждани, експерти, граждански сдружения, движения, инициативни комитети, браншови организации, синдикат.“ Това каза Мая Манолова при учредяването на гражданската платформа „Изправи се.БГ”, съобщиха от новата организация.    Манолова бе категорична, че гражданската платформа не е партиен проект и няма да прераства в партия. Тя представи учредителите в офиса на организацията в столицата, където провежда и безплатните приемни за граждани.    „Гражданската платформа ще работи за защита на базисните демократични ценности и за подкрепа и решаване на проблемите на обикновения човек, за конкретни казуси на гражданите“, каза Манолова и посочи девет области, в които организацията ще осъществява усилия и граждански натиск.    „Когато защитните средства на едно общество са изцяло подчинени на властта, гражданският натиск е последната надежда за коректив и възстановяване на справедливостта“, каза още Манолова.    В   са разписани девет основни области за работа - право на достойни доходи и работа за всеки, защита на обикновения човек срещу монополите, право на справедлива икономическа среда, подкрепа за малкия, средния и семейния бизнес, съдебна реформа и върховенство на правото, борба с корупцията, правото на справедлива социална система, достъпни здравни грижи и адекватно образование, свобода на медиите, словото и журналистите, право на честна изборна среда, право на чиста природа, чист въздух, чиста храна и срещу презастрояването.    Според Манолова „гражданите имат най-голямо право да изискват от властта, защото тя произтича от тях, а те плащат на институциите, на властта и на опозицията, да защитават интересите им. А плащат скъпо – по осем лева на глас, както вчера гласуваха заедно ГЕРБ, БСП, \"патриоти\" и всички”, добави още тя, визирайки гласуваните от Народното събрание партийни субсидии, които трябваше да бъдат по 1 лев на глас, но бяха осемкратно завишени.    „В екипа на гражданската платформа са хората, които се включиха в кампанията ми като кандидат за кмет на София“, каза Манолова и посочи: Никола Вапцаров – правозащитник и председател на ИК на Манолова като кандидат за кмет, Тихомир Валериев – представител на Инициативия комитет „Зелена Обеля”, адвокат Десислава Малинова – от гражданското движение за чист въздух, Вера Иванова от майките от „Системата ни убива”, Бисер Манолов – финансист, Пенка Георгиева от организация за защита правата на пациентите, ген. Валентин Цанков – бригаден генерал от Асоциацията на сухопътните войски, Десислава Бакърджиева – актриса, Борис Панкин – режисьор, Таню Киряков – олимпийски шампион по стрелба, Кристина Димитрова – изпълнител, Невена Андонова – кинорежисьор, Цветелина Хаджибонева – представител на Протестна група „Младост”, представители на Инициативния комитет Горубляне и Овча купел, Максим Генчев – режисьор, както и представители на Асоциацията на домоуправителите, на медицинските съсловия на фелдшерите и на медицинските специалисти, представители на Гражданско движение „Днес” и др.    Манолова посочи, че към „Изправи се.БГ” ще се присъединяват още индивидуални учредители и членове, както и цели организации, с които платформата ще партнира.    Тяхното присъединяване ще се осъществи в понеделник, на публично събитие от 18.00 ч. в Конгресния център на Кула Б (от кулите до КАТ - София), където колективни и други членове ще заявят влизането си в платформата и общите каузи, за които ще работим обясни пред журналистите Манолова.    „Ние заставаме зад общи каузи – защита на гражданските права, защита на основни ценности и свободи, защита и подкрепа на всеки човек, на правото му на достоен живот, на правото му на справедливост, добри доходи, работа, достъп до качествено здравеопазване и образование“, заяви Манолова.    „Ще постигаме целите си чрез активни позиции и действия по деветте акцента в декларацията, чрез приемните за граждани, които вече ще бъдат и извън София и чрез платформата за граждански натиск – електронна платформа за подаване на сигнали по градове и населени места от цялата страна“, обясни Манолова.    Дейността на гражданската платформа ще се финансира чрез дарения, както и в предизборната кампания, през онлайн платформа. До момента проектът се финансира от лични средства на учредителите и на Мая Манолова, посочи тя.    През следващата седмица Манолова и екипът й ще бъдат в Северозападна България. „Приемните, които ще организира платформата, ще продължат да са абсолютно безплатни“, подчерта тя.  ", "date": "2019.12.06", "title": "Мая Манолова: Създаваме гражданската платформа Изправи се.БГ, не е партия (ВИДЕО)"}
{"url": "http://epicenter.bg/article/Stranite-ot-ES-ne-postignaha-saglasie-za-byudzheta/200779/7/0", "text": "Посланиците на страните членки на ЕС не са постигнали съгласие по бюджета за следващия 7-годишен период. 16 от държавите членки, сред които и България, са били категорично против заложените в него параметри. Сред несъгласните са също така Италия, Испания, Малта и Кипър, съобщи БНР. Според оповестеното предложение на финландското председателство, в бюджета за периода 2021-2027 - ма година са заложени 1 трилион и 87 млрд. евро, като средствата по земеделската и кохезионната политика са орязани.   Финландското председателство на ЕС предлага парите за селскостопанска политика за следващия период да са с 39 милиарда евро по-малко, а намалението при средствата по кохезионна и регионална политика да е с 29 милиарда евро.", "date": "2019.12.06", "title": "Страните от ЕС не постигнаха съгласие за бюджета"}
{"url": "http://epicenter.bg/article/SASht-nalozhiha-sanktsii-na-7-ruski-kompanii-zaradi-kiberprestapleniya/200782/7/0", "text": "Министерството на финансите в САЩ наложи санкции срещу 7 руски компании, както и спрямо редица граждани заради киберпрестъпления, съобщава в сайта си ведомството.    Санкциите удрят 17 души, в списъка е включена групировката Evil Corp. Според САЩ тя е използвала вредното програмно приложение Dridex за заразяването на компютри и за събирането на данни от стотици банки и финансови учреждения в над 40 страни, като така е откраднала над 100 млн. долара.    Американското финансово министерство посочва някой си Максим Якубец като лидер на групировката и смята, че той оказва пряка помощ на злонамерените усилия на руските власти в сферата на киберпрестъпността.    Санкции са наложени и върху Денис Гусев заради активната му роля в развитието на дейността на Evil Corp. Той е генерален директор на останалите 6 компании, които попадат под ударите на санкциите.    Министерството подчертава, че през 2017 г. е обвинило двама сътрудници от Федералната служба за безопасност и още няколко руснаци за хакването на регистрационни записи в Yahoo. Въпросните са хакнали не по-малко от 500 млн. кореспонденции и са получили достъп до информация, представляваща разузнавателна и търговска тайна.", "date": "2019.12.06", "title": "САЩ наложиха санкции на 7 руски компании заради киберпрестъпления"}
{"url": "http://epicenter.bg/article/Britanski-miliarder-dari-edin-milion-liri-na-Boris-Dzhonsan/200787/7/0", "text": "Питър Харгрийвс, един от най-богатите хора във Великобритания и вторият най-щедър донор за кампанията за излизане от ЕС през 2016 г., направи дарение от 1 милион британски лири на премиера Борис Джонсън за предстоящите другата седмица парламентарни избори, предаде Ройтерс, цитирана от БТА.    Харгрийвс, който е съосновател на компанията за финансови услуги \"Харгрийвс Лансдаун\", заяви, че се тревожи от възможността Обединеното кралство да остане в Европейския съюз.    \"Избирателите гласуваха да излезем, да излезем, да излезем изцяло\", отбеляза 73-годишният милиардер. \"В референдума не се казваше нищо за дом за временно пребиваване. Хората бяха запитани дали искат да останат или дали искат да напуснат и избирателите гласуваха да напуснат\", добави той.    Харгрийвс направи дарението въпреки че миналата година нарече Джонсън \"палячо\", отбелязва агенцията.    Джонсън се надява да спечели мнозинство на изборите на 12 декември, за да прокара сделката за Брекзит, която сключи с ЕС след като съюзът се съгласи на трето отлагане на развода, който първоначално трябваше да се състои в края на март.", "date": "2019.12.06", "title": "Британски милиардер дари един милион лири на Борис Джонсън"}
{"url": "http://epicenter.bg/article/Netanyahu-zayavi--che-Izrael-ima-palnoto-pravo-da-aneksira-dolinata-na-r--Yordan/200796/7/0", "text": "Израелският премиер Бенямин Нетаняху заяви вчера, че страната му има пълното право да анексира долината на р. Йордан, въпреки отправеното от главния прокурор на Международния наказателен съд предупреждение.    Нетаняху заяви, че предложението му да анексира стратегическата част от окупирания Западен бряг на р. Йордан е било обсъдено на срещата му в сряда в Лисабон с държавния секретар на САЩ Майк Помпейо.    В доклад вчера главният прокурор на МНС Фату Бенсуда заяви, че нейният офис следи \"с безпокойство\" израелското предложение. Но Нетаняху каза пред журналисти, че Израел \"има пълното право да стори това, ако решим така\".    Израелският премиер заяви също, че на срещата с Помпейо са се договорили да продължат с плановете за договор за съвместна отбрана. В навечерието на парламентарните избори в Израел на 17 септември Нетаняху обеща, че ако бъде преизбран, ще анексира долината на река Йордан и северния бряг на Мъртво море.   Източник: Новини.бг", "date": "2019.12.06", "title": "Нетаняху заяви, че Израел има пълното право да анексира долината на р. Йордан"}
{"url": "http://epicenter.bg/article/Prof--Todor-Kantardzhiev--V-Balgariya-surovo-meso-ne-se-yade-/200777/2/0", "text": "Проблемът със салмонелата се появява, когато храната се съхранява на висока температура, такава е и стайната температура. Месото трябва да се изпече или да свари, термичната обработка унищожава бактерията. Това заяви в ефира на Нова телевизия проф. д-р Тодор Кантарджиев,  директор на НЦЗПБ, по повод стигналите до българския пазар 100 тона пилешко месо със салмонела от Полша.   Според него консервантите, които се слагат в колбасите рязко са намалили появата на салмонела.   По думите му, ако сте пипнали с ръка заразено месо и после пипнете друго месо - то ще го заразите. „Салмонелата предизвиква възпаление на тънките черва\", каза още той.   \"Сурово месо в България не се яде\", категоричен бе той.", "date": "2019.12.06", "title": "Проф. Тодор Кантарджиев: В България сурово месо не се яде "}
{"url": "http://epicenter.bg/article/Chestvame-Sv--Nikolay-Chudotvorets---pokrovitelyat-na-moretata--na-ribarite--na-bankerite/200778/2/0", "text": "На 6 декември празнуваме Никулден. Празникът е в чест на Свети Николай Мирликийски Чудотворец, който е покровител на моретата, езерата и реките, на моряците и рибарите, на семейството и рода.    Свети Николай е почитан като избавител на пленниците и покровител на моряците, пътешествениците, търговците и банкерите.    Свети Николай, архиепископ на град Мира в Ликия (Мала Азия), е починал на 6 декември 342 г. и светите му мощи се пазели там до 1087 година. През времето на византийския император Алексий I Комнин (1081-1118 г.) мощите на свети Николай били пренесени от гр. Мира в гр. Бари, Италия, където почиват и до днес във величествената базилика, издигната в негова чест.    Св. Николай Мирликийски е един от най-почитаните светци в България. Неговото житие дава основание в една молитва св. Николай да бъде наречен: защитник на вярата и верните, хранител на гладните, веселие на плачещите, одеяние на голите, покровител на плаващите по море, умиротворител на враждуващите, освободител на пленниците и невинно осъдените, ръководител на постниците и монасите, пазител на целомъдрието.    Празникът на св. Николай попада във времето на Рождественския пост и в този ден много православни християни приемат свето Причастие, а за празничната трапеза приготвят рибни ястия, които носят в храма за освещаване.    Никулден е празник и на гр. Бургас, чиито жители са го избрали за свой небесен покровител.    На Никулден се приготвя риба с люспи, най-вече шаран, защото той е слуга на светеца. Голата риба навява асоциации с бедност и тегоби. Люспите се почистват, така, че да не падат на земята. Ако някоя люспа все пак падне, тя не трябва да се настъпва, защото според поверията, който я настъпи, ще се разболее или ще му се случи нещо лошо. Костите на рибата се събират и изгарят, закопават се в земята или се пускат в реката или морето.   Традиционните ястия, които трябва да присъстват на никулденската трапеза са рибник (пълнен шаран в тесто) и обреден хляб, като във всяка къща трябва да са по два. Част от тях се раздава на съседите. Останалите ястия на никулденската трапеза са постни чушки, пълнени с ориз, сарми, царевица, зрял фасул, жито.   По-голямата част от рибника и хлябовете задължително се изяжда на семейната вечеря. Хлябът се разчупва от стопанина, вдигнат високо над масата и трапезата не се прибира през целия ден. Костите на никулденския шаран не се изхвърлят, а се изгарят, закопават в земята или се пускат в реката – вярва се, че така ще се опази и умножи плодородието и семейното благополучие. Костта от темето на шарана, която е във формата на кръст и се нарича ”кръхче”, възрастните жени пришивали на капиците на децата, за да ги пази от зли сили и уроки.    Днес празнуват хората, носещи имената Николай, Никол, Никола, Нейчо, Николина, Николета, Кольо, Нина, Ния, Ница, и др.", "date": "2019.12.06", "title": "Никулден е! Честваме Св. Николай Чудотворец  - покровителят на моретата, на рибарите, на банкерите"}
{"url": "http://epicenter.bg/article/Solomon-Pasi--Putin-e-blagodaren--che-Balgariya-puska-ruski-samoleti-s-rusko-orazhie-da-hodyat-v-Sarbiya/200781/2/0", "text": "Предпазните мерки или СОТ-а го слагате у вас, за да не ви се случи нещо лошо. Военните разходи са част от охраната, не са част от социалните придобивки. Това го прави всяка държава, дом и кооперация.   Това заяви в ефира на Нова тв бившият външен министър Соломон Паси. \"В НАТО работи т.нар. член 5, според който, ако една държава е нападната, е равносилно на това всички държави да са нападнати - тоест всички страни оказват защита\", добави той.   \"На срещата в Лондон стана ясно, че най-голямата заплаха за НАТО е руският президентът Путин. Той се равнява на терористична заплаха, затова беше казано, че към Русия НАТО трябва да се отнесе с масивна отбрана и диалог\", заяви Паси.   Запитан за репликите на Путин и ответното действие на руската страна спрямо наш дипломат, има ли връзка с това как е посочена Русия от НАТО, той отговори: \"Имам чувството, че нашите власти обичат руския стил, обичат България да бъде шпионирана от Москва. Това че Путин е изгонил един-двама български дипломати не е страшно. Той е благодарен, че България пуска руски самолети с руско оръжие да ходят в Сърбия, където в Ниш е най-голямата шпионска централа на Русия. Тя е на 30 км от София\".   \"Тодор Живков трябва да бъде обвиняван за много неща, но малцина го обвиняват за политиката на снишаване, която влезе в българското ДНК и това виждаме и днес с прелитането на руските самолети, ако щете и с този Турски поток, който е голям удар и сериозен проблем за България\", каза още Паси.   \"Ролята на НАТО е не да регулира отношенията между своите членове, а да направи така те да не воюват. Няма мащабна война между страни, членки на НАТО в последните 30 г. Също няма страна, членка на НАТО, нападната от друга държава. САЩ бяха нападнати от терористи, но не от друга държава\", уточни той.   \"Това, което НАТО определя за Китай, е че е предизвикателство. Не я нарича заплаха като Русия. Най-интересно е изграждането на мобилната мрежа 5G. Тук ролята на Huawei е от критична важност, защото Китай се превръща в смарт-противник, за разлика от Русия, която трови\", каза още бившият външен министър. ", "date": "2019.12.06", "title": "Соломон Паси: Путин е благодарен, че България пуска руски самолети с руско оръжие да ходят в Сърбия"}
{"url": "http://epicenter.bg/article/Borisov-s-pozdrav-za-Nikulden--Pozdravyavam-burgazliite-i-bankerite/200783/2/0", "text": "    Днес е светъл християнски празник – Свети Николай Чудотворец! Честитя на всички именици! Поздравявам бургазлиите за празника на техния чудесен град, а банкерите за професионалния им празник! Бъдете здрави и щастливи!", "date": "2019.12.06", "title": "Борисов с поздрав за Никулден: Поздравявам бургазлиите, банкерите и всички именици!"}
{"url": "http://epicenter.bg/article/NS-shte-ratifitsira-dnes-dogovora-za-finansirane-na-interkonektora-s-Gartsiya/200784/2/0", "text": "Днес депутатите ще ратифицират Гаранционното споразумение между България и Европейската инвестиционна банка по договор от 10 октомври между Банката и Българския енергиен холдинг за финансиране на проекта \"Междусистемна газова връзка Гърция-България\".    Междусистемната газова връзка Гърция България е проект, който е включен в седемте най-важни приоритета на Европейския съюз. Предвижда се гратисният период за главницата да бъде до 7 години и срокът на погасяването  на заема да е до 25 години. Ратификацията е и предварително условие за влизане в сила на договора и за усвояване на кредитирането.  В рамките на днешния парламентарен контрол ще се проведат и разисквания по питането от народния представител Антон Кутев към министъра на културата Боил Банов относно политиката на правителството за гарантиране  свободата на словото. Мариана Николова - заместник министър-председател по икономическата и демографската политика, ще отговори на въпрос за конвенцията на ООН и правата на детето.   Министърът на регионалното развитие Петя Аврамова се очаква да отговори на питане на БСП за политиката на Министерството на регионалното развитие и  благоустройството за предотвратяване на опасността от воден режим в някои населени места.", "date": "2019.12.06", "title": "НС ще ратифицира днес договора за финансиране на интерконектора с Гърция"}
{"url": "http://epicenter.bg/article/Halil-Letifov-za-subsidiite--Vidyahme-politicheskoto-litsemerie-v-tseliya-mu-blyasak/200785/2/0", "text": "Вчера видяхме политическото лицемерие в целия му блясък по време на дебатите за партийните субсидии. Лъсна договорката между ГЕРБ и БСП. Това заяви депутатът от ДПС Халил Летифов в ефира на БТВ.   Той повтори съмненията на председателя на ДПС и даде пример, че Бойко Борисов и Корнелия Нинова са се договорили ГЕРБ да не са в пълен състав в залата, за да мине предложението на БСП за 8 лева на глас. По думите му това устройва тези, които имат по един милион гласоподаватели, но не и малките политически партии, които са прескочили 1%. Летифов посочи, че ГЕРБ са могли да излязат и да кажат, че ще намерят друг вариант, но не са го направили. „Освен това в нарушение на правилника се проведе трето гласуване, което е извън закона и извън правилата“, заяви още депутатът от ДПС. „Видяхме една титанична битка за бюджети. Бе решено и даренията да останат“, каза още Халил Летифов.  ", "date": "2019.12.06", "title": "Халил Летифов за субсидиите: Видяхме политическото лицемерие в целия му блясък"}
{"url": "http://epicenter.bg/article/Kmetat-na-Burgas--Da-se-pomolim-na-Sveti-Nikolay-da-ni-pazi-nas-i-grada-ni-ot-buri-i-bedi--/200792/2/0", "text": "Честит двоен празник на всички именици! Носете с чест и достойнство името си, пожелава Николов    Кметът Димитър Николов отправи специално послание към всички бургазлии и именници по повод 6 декември - Никулден. Ето целият поздравителен адрес.    Честит Никулден! Този празник винаги е специален за нас, хората от Бургас. Ние не отбелязваме 6-ти декември само като ден от календара, а го очакваме с нетърпение и честваме с много настроение и любов. Това е денят, към който всички ние изпитваме особен сантимент, защото изразяваме обичта си към родния град.    Бургас го е имало много преди нас и ще продължи да го има и след нас. Този град са го създавали и развивали личности, които са наш пример днес. Те са влагали труда си, любовта си, духовността си за Бургас.    Днес, ние също имаме шанса, но и отговорността да развиваме града си, като едновременно с това пазим жива паметта за големите имена на Бургас. Да съхраняваме традициите, но и да сме двигатели за бъдещето.    И през тази година имахме много поводи за гордост. Бургаските ученици завоюваха десетки първи места в международни състезания и конкурси. Бургаските спортисти се върнаха от престижни състезания с, не един и два медала. Бургаските творци обогатиха културния фонд на града.    Затова благодаря на всеки един бургазлия, че е допринесъл с труда си за доброто на своя град. Благодаря и на хората, които го избраха за свой нов дом. Убеден съм, че ще заобичат Бургас, както обичат своя роден град.    Нека в този ден се помолим на Свети Николай да ни пази, да закриля семействата ни, нашия дом и града ни от бури и беди!    Честит двоен празник на всички именици! Нека носят с чест и достойнство името си!    Честит празник на рибарите, моряците, пътешествениците, банкерите, търговците и на всички, които обичат и милеят за Бургас!    Бъдете здрави, благословени и успех във всяко начинание!", "date": "2019.12.06", "title": "Кметът на Бургас: Да  се помолим на Свети Николай да ни пази нас и града ни от бури и беди! "}
{"url": "http://epicenter.bg/article/Nikolay-Tsonkov--BSP--Zakupuvaneto-na-dva-minni-lovtsi-e-krachka-napred/200793/2/0", "text": "Закупуването на два кораба - минни ловци, е крачка напред. Това каза народният представител от БСП Николай Цонков по време на дебатитет по ратификацията на договора за доставка на закупуване на два кораба - минни ловци, предаде репортер на Агенция „Фокус“.    „Разбира се, че ще подкрепим ратифицирането на международния договор за придобиване на два минни ловеца\", каза още Цонков. По думите му това е хубаво за флота и за цялата Българска армия.    \"Макар че придобиваме отбранителни продукти, които са по-старо поколение, да кажем, това е добре за флота. Това е начин да мотивираме военнослужещите на флота в Българската армия. Те ще служат за учения за повишаване на бойната подготовка на българските моряци и в крайна сметка ще повишат отбранителните способности на Българската армия. Това е хубаво за българските въоържени сили. За това ние подкрепяме изцяло закупуването на тези два минни ловеца“, заяви Цонков.  ", "date": "2019.12.06", "title": "Николай Цонков, БСП: Закупуването на два кораба - минни ловци, е крачка напред"}
{"url": "http://epicenter.bg/article/Rumen-Radev--Stoyanka-Mutafova-be-prizvana-da-daryava-svoya-bezgranichen-talant/200794/2/0", "text": "С голямо прискърбие научих за загубата на Стоянка Мутафова – изключителна личност и творец. Призвана да дарява своя безграничен талант, обичана безрезервно от публиката. Това написа президентът Румен Радев във Фейсбук профила си.   \"Успяваше да покаже по удивителен начин, че истинският извор на непрекъсващата и ярка човешка енергия е себераздаването. Надарена с удивителната сила на таланта, изпълнена с обич и уважение към всеки зрител – така десетилетия наред Стоянка Мутафова владееше сцената на голямото изкуство. Тя се превърна в негов символ\", написа още президентът.   \"С нея всяка зала и всяка публика ставаше голяма, значима, одухотворена. Тя остава златна епоха в българския театър и кино. Дълбок поклон и вечна памет!\", пише още Радев.    ", "date": "2019.12.06", "title": "Румен Радев: Стоянка Мутафова бе призвана да дарява своя безграничен талант"}
{"url": "http://epicenter.bg/article/Premierat-Borisov-se-sreshtna-s-evropeyskiya-komisar-Mariya-Gabriel-/200795/2/0", "text": "Министър-председателят Бойко Борисов се срещна с европейския комисар по иновации, научни изследвания, култура, образование и младеж Мария Габриел. Тема на разговора им в Министерския съвет бяха приоритетите на Габриел през петгодишния мандат на новата Европейска комисия, която встъпи в длъжност на 1 декември, съобщиха от правителствената информационна служба.    Премиерът Борисов беше категоричен, че повереният на Мария Габриел ресор е голямо признание за България и същевременно дава много възможности за работа в интерес на Европейския съюз и неговите граждани. Борисов изрази увереност, че Габриел ще ръководи успешно своя ресор, който умело съчетава основополагащи европейски ценности като образование, култура и младеж с актуалните теми за суперкомпютрите и дигиталните хъбове. Министър-председателят посочи сериозната отговорност на Мария Габриел, която ще управлява програмата „Хоризонт Европа“ с предложен от Европейската комисия бюджет в размер на 100 млрд. евро.    Премиерът Бойко Борисов подчерта, че ресорът на Мария Габриел в новата Комисия кореспондира и с ключови приоритети от управленската програма на българското правителство, по които кабинетът работи ежедневно. „Сигурен съм, че установеното силно доверие и отлично сътрудничество между България и Европейската комисия ще продължи и занапред“, заяви министър-председателят и добави, че ще разчита и на усилията на Мария Габриел в тази посока.    От своя страна Мария Габриел заяви, че възприема като огромна чест отговорностите си на европейски комисар по иновациите, научните изследвания, културата, образованието и младежта. Габриел подчерта, че заедно с екипа й ще се стремят да дадат решения на сериозни предизвикателства, пред които е изправена Европа, като се фокусират на първо място върху ползите за европейските граждани. Мария Габриел акцентира върху значението на образованието и възможностите за обучение през целия живот, перспективите за младите хора, подкрепата за научните изследователи, насърчаването на иновациите и съхраняването на културното наследство.    Мария Габриел изрази увереност, че в новата Европейска комисия ще работи с колегите си в дух на сътрудничество и доверие, така че да се осъществяват много общи инициативи и да се отговори в максимална степен на очакванията на европейските граждани и на предизвикателствата пред Европейския съюз.  ", "date": "2019.12.06", "title": "Премиерът Борисов се срещна с европейския комисар Мария Габриел "}
{"url": "http://epicenter.bg/article/Vezhdi-Rashidov--Sas-zagubata-na-Stoyanka-Mutafova-vazduhat-obednyava-vse-poveche/200797/2/0", "text": "Със загубата на Стоянка Мутафова въздухът обеднява все повече. Това каза пред журналисти в Народното събрание председателят на Комисията по културата и медиите и депутат от ГЕРБ по повод кончината на Стоянка Мутафова, предаде „Фокус“. Според Вежди Рашидов е тъжно, че един след друг са си отишли две имена, знакови за нацията. „Отива си идентичността на българската нация, самочувствието й. Затова често казвам, че изкуството е вечно. Това са хората, които създават морала, хората, които проповядват морала“, каза още Вежди Рашидов. Той сподели, че му е много тъжно хора, които са били негови кумири да си отиват. \"Аз съм пораснал с достойнството на тези талантливи хора“, допълни още той. „Просто една епоха си отиде. Жалко. Въздухът обеднява все повече и все по-малко озон остава в него. Съжалявам за това, което всеки ден се случва. Явно това е животът. За съжаление отиват си телата, но много съм щастлив, ако младото поколение запази самочувствието си, пазейки тези святи имена във времето, защото така се прави държаваа“, допълни още Вежди Рашидов.", "date": "2019.12.06", "title": "Вежди Рашидов: Със загубата на Стоянка Мутафова въздухът обеднява все повече"}
{"url": "http://epicenter.bg/article/Karayancheva--Mnogobroynite-prevaplashteniya-na-Mutafova-ya-prevarnaha-v-ikona-na-balgarskata-stsena/200799/2/0", "text": "Многобройните превъплъщения на Стоянка Мутафова я превърнаха в икона на българската сцена - поклон пред паметта й. Това каза председателят на парламента Цвета Караянчева от парламентарната трибуна по повод кончината на Стоянка Мутафова, предаде \"Фокус\". \"Напусна ни голямата българска актриса Стоянка Мутафова. Ще я запомним с нейното завладяващо и очарователно присъствие, с нейното обаяние, непотворим и уникален талант и артитичност\", посочи още председателят на Народното събрание. \"Многобройните й превъплъщения я превърнаха в икона на българската сцена и любима актриса на поколения българи. Поклон пред паметта й\", каза Караянчева.", "date": "2019.12.06", "title": "Караянчева: Многобройните превъплъщения на Мутафова я превърнаха в икона на българската сцена"}
{"url": "http://epicenter.bg/article/Noviyat-oblasten-upravitel-na-Pernik-vstapi-ofitsialno-v-dlazhnost/200800/2/0", "text": "Новият областен управител на Перник Емил Костадинов е встъпил официално в длъжност, съобщи пресцентърът на областната администрация и БТА.   Той е назначен с решение на Министерски съвет 724/ 05.12.2019 г. Емил Костадинов е роден на 1 януари 1986 г. Работил е в Областно пътно управление - Перник, а в периода ноември 2015 г. - октомври 2019 г. е бил кмет на кметство \"Изток\", община Перник. Завършил е ВТУ \"Тодор Каблешков\" - София с магистърските специалности \"Транспортен мениджмънт\" и \"Автоматизирано проектиране в машиностроенето\". Има придобита образователно-квалификационна степен \"магистър\" и по специалността \"Национална сигурност и отбрана\" от Военната академия \"Георги Раковски\" - София. Сред приоритетите, които си е поставил новият областен управител в спешен порядък, е разрешаването на водната криза в община Перник. По думите му това трябва да е синхронизирано и с координираното участие на всички отговорни териториални структури.   Сред приоритетите, които си поставя новият губернатор в спешен порядък, са разрешаването на водната криза в Община Перник. По думите му това трябва да е синхронизирано и с координираното участие на всички отговорни териториални структури. Костадинов е гарантирал, че ще работи еднакво добре с всички кметове от областта за развитието на добри инициативи и модели в сферата на образованието, културата, изкуството, спорта, младежките дейности и др.", "date": "2019.12.06", "title": "Новият областен управител на Перник встъпи официално в длъжност"}
{"url": "http://epicenter.bg/article/Stoycho-Stoychev-za-partiynata-subsidiya--Sashtoto-teatro--no-s-po-skapi-bileti-/200801/2/0", "text": "„Единственото, което се случва, е да гледаме същото театро, само че да си плащаме по-скъпи билети за него като граждани“. Така политологът Стойчо Стойчев коментира пред БНР решението на Народното събрание за партийна субсидия от 8 лв.    Партиите не представят някакъв адекватен разчет на това какви са им разходите, за да може да бъде сметната каква би била достатъчната субсидия, подчерта той в предаването „Преди всички“.    „Хората не са доволни от политическите партии и доверието в тях е изключително ниско. На фона на такова ниско доверие да искаш повече пари или да искаш десетки милиони на година партийна издръжка от бюджета, е малко нагло. Най-малкото, което партиите биха могли да направят, особено тези, които искат да имат по-голяма държавна субсидия за тяхната дейност, е да направят адекватни разчети. В момента 8 лв. стои срещу 1 лев и в двете посоки няма разумен аргумент, който да казва дали 8 лв. е много или малко,“ коментира политологът.    Според него решението обслужва максимално интересите на БСП и след това на всички останали партии.    “От тези драми не печели нито представителната демокрация, нито демократичният процес става по-качествен или адекватен“, категоричен е Стойчев.    В България вече не е възможно да се управлява в условията на еднопартийни мнозинства, смята е политологът.    „Няма как да стане това, без да участва ДПС. Просто останалите партньори, възможни за съставяне на коалиция, са изключително непредсказуеми и нестабилни в своето парламентарно поведение,“ добави той.    В момента никой няма намерение да прави предсрочни избори, най-малкото защото никой не е готов за тях, подчерта Стойчо Стойчев.    „Мнозинството като цяло ще се закрепи не просто от желанието на „Обединени патриоти“ да подкрепят коалицията, но и от всички останали партии в парламента. Нито ДПС, нито „Воля“ ще тръгнат да дестабилизират парламента. Смятам, че и БСП към момента имат по-важни задачи за решаване, вътрешнопартийни и организационни, за да могат да се явят в по-добра кондиция на парламентарните избори,“ обобщи политологът.    Той не очаква и премиерът да прекрати предсрочно мандата си.    Според него не трябва да се подценява желанието на българите да получават нови и интересни неща, да си вземат новия модел. „Просто в момента няма такъв модел, а се опитват да ни продават претоплени стари модели“, смята той.  ", "date": "2019.12.06", "title": "Стойчо Стойчев за партийната субсидия: Същото театро, но с по-скъпи билети "}
{"url": "http://epicenter.bg/article/Radev--Sofiya-e-v-top-10-na-stolitsite-v-Yugoiztochna-Evropa-za-startirasht-biznes/200802/2/0", "text": "За мен е удоволствие да домакинствам и да открия първата среща между български стартиращи компании и германския бизнес. Това каза президентът Румен Радев, по време на откриването на срещата на български стартиращи фирми с представители на водещи немски компании с бизнес в България, предаде \"Фокус\".   \"Идеята се роди след разговор с посланика на Германия Кристоф Айххорн. Показателно за нашето сътрудничество е че за втори пореден ден организираме събитие с германски предприятия\", добави Радев. Президентът уточни, че Германия е наш външен партньор. \"Германският бизнес носи положителни модели на бизнес практики за повишаване на икономическия растеж. Германия има екоситема на Стартирали предприятия, която ражда такива предприятия, които стават световно известни. В България също имаме екосистема за стартиращи предприятия\", каза още той. По думите му София е в топ 10 на столиците за стартиращ бизнес.\" В София най-успешно се реализират предприятията в цяла Югоизточна Европа. 15 000 са изградените нови места. Можем да способстваме тези елементи да ни свързват още повече\", посочи държавният глава. \"Нашата все още крехка екосистема може да се свърже с по-големите. Тук е важна ролята и на държавата и на институциите да способства в тези връзки и да започнете да се разраствате. Всяка една положителна стъпка за стартиращите предприятия увлича много млади хора да се реализират в България\", допълни още Румен Радев. Президентът Румен Радев започна събитието с една минута мълчание в памет на актрисата Стоянка Мутафова.", "date": "2019.12.06", "title": "Радев: София е в топ 10 на столиците в Югоизточна Европа за стартиращ бизнес"}
{"url": "http://epicenter.bg/article/Fandakova--S-ogled-prioritetite-sazdavam-napravleniya--koito-shte-imat-i-novi-zam-kmetove-/200807/2/0", "text": "С оглед приоритетите в работата създавам направления, които ще имат съответно и нови зам.-кметове и нови хора и обновления в екипа. Това каза кметът на София на представянето на проект на общата структура на столичната общинска администрация, предаде репортер „Фокус“. „Повече ред и контрол в строителството на публичните обекти, по-добър и удобен градски транспорт, по-добро обслужване на гражданите и повече реални електронни услуги, както и подкрепа за по-висок икономически растеж и повече инвестиции в града – това са основните цели, които заложих при разработването на новата структура на Столична община. Тяхното изпълнение преминава през задължителна промяна в структурата и реформа на общинската администрация. С оглед приоритетите в работата преструктурирам някои от секторите или по-голямата част от секторите в Общината. Създавам направления, които ще имат съответно и нови зам.-кметове, и нови хора и обновления в екипа“, обясни кметът на София.   За повече контрол и ред в строителството и ремонтите създавам ново направление - „Обществено строителство“, каза още кметът на София. „В него влизат дирекции, които ще отговарят за строителството в транспортната инфраструктура, обществените сгради и ВиК мрежите. Освен това към направлението създавам дирекция, която ще отговаря за планирането, проучването и възлагането на всички публични обекти, по които работи общината в тези три направления“, каза тя. „Тази дирекция ще отговаря и за предварителното представяне на новите инфраструктурни обекти, както и основните материали, които ще бъдат влагани в тях. За да обезпечим работата на новото направление с повече експерти, както и за по-добрата организация на работата, общинското предприятие за проектиране „Софпроект“ ще премине на директно подчинение на зам.-кмета по строителство. Човекът, който ще оглави това направление ще бъда инженер с доказан опит“ обясни още кметът на София.   Следим много внимателно данните за замърсяването на въздуха, каза още Йорданка Фандъкова при представянето на проект на общата структура на столичната общинска администрация. „Знаете, че имаме система за прогнозиране, която показа във вчерашния и днешния ден, че се очакват повишения. Разбира се, има повишения, регистрирани са. Да не забравяме, че тези дни има и мъгла, която отделно създава впечатлението за сериозно превишение. Следим много внимателно данните от вчера“, каза тя. \"Разбира се, имаше часове с някои пикови превишения, но като цяло мерките, които са предприети са съгласно механизма, който беше приет от Столичен общински съвет и по мое предложение, актуализиран в миналия сезон. Иначе мерките за подобряване чистотата на въздуха са най-важната задача във всяко едно от направленията. Работим активно“, допълни Йорданка Фандъкова. „Преди два дни ви представихме поредната програма, която беше за монтиране на филтри на комините на домакинства, които нямат възможност и основания да участват в големите ни програми. Насочихме се към два от районите с най-сериозни замърсявания – \"Красна поляна\" и \"Слатина\". Това е само една от мерките. Очакваме до края на този месец да заработи мониторинговата система на Столична община с мобилно приложение, което да може да бъде достъпно в реално време за всички граждани на София. Монтирани са отдавна, тестват се 22 нови станции, които са част от тази система“, обясни кметът на София.", "date": "2019.12.06", "title": "Фандъкова: С оглед приоритетите създавам направления, които ще имат и нови зам.-кметове "}
{"url": "http://epicenter.bg/article/Studeno-e--Maksimalnite-temperaturi-shte-sa-mezhdu-5--i-10-/200776/2/0", "text": "Днес преди обяд в равнините и котловините ще е мъгливо, а над останалите райони ще бъде предимно слънчево.   След обяд от запад ще започне да се заоблачава. Ще е почти тихо, в Източна България със слаб вятър от юг-югозапад. Максималните температури ще са между 5° и 10°, на местата с по-трайна мъгла и по-ниски.   Това сочи прогнозата на дежурния синоптик Мартин Славчев в сайта на НИМХ.   Атмосферното налягане е по-високо от средното за месеца и бавно ще се понижава.   В планините ще е предимно слънчево. След обяд от запад ще започне да се заоблачава. Ще духа слаб до умерен вятър от запад-югозапад. Максималната температура на височина 1200 метра ще е около 9°, на 2000 метра – около 2°.   По Черноморието ще е предимно слънчево, почти тихо. След обяд вятърът ще се ориентира от юг-югозапад и ще е слаб до умерен. Максималните температури ще са между 8° и 10°. Вълнението на морето ще е 1-2 бала.   На 06.12.2019 слънцето изгря в 07:42 часа и ще залезе в 16:53 часа. Продължителност на деня 9:11 часа. На 06.12.2019 луната ще изгрее в 14:11 часа и ще залезе в 01:28 часа. Осветеност на диска в 0h UT 66 %. Фаза на луната: след първа четвърт преди пълнолуние.   ", "date": "2019.12.06", "title": "Студено е! Максималните температури ще са между 5° и 10°"}
{"url": "http://epicenter.bg/article/-quot-Aktivni-potrebiteli-quot--BABH-zakasnya--Pileshkoto-sas-salmonela-veche-e-izkonsumirano/200780/2/0", "text": "Контролният орган на Българската агенция за безопасност на храните (БАБХ) няма нито един открит случай на салмонела, а всичко се случва, ако други страни ни предупредят, заяви кв Сутрешния блок на БНТ д-р Сергей Иванов от Асоциация \"Активни потребители\" по повод откритите 100 тона пилешко месо със салмонела от Полша, купено от 10 български фирми.    Той прогнозира, че по-голямата част от внесеното заразено месо, което сега е изтеглено от пазара, вече е изконсумирано.  \"Малко предистория - става въпрос за нотификацията от 2 декември, за последния месец има 7 нотификации, пристигнали от Полша. Не знам за коя партида става въпрос и от всяка партида колко е пристигнало. При всички положения БАБХ закъсня драстично с предупрежденията\", каза още Иванов.    По думите му през изминалата седмица само в София има 8 доказани случая на болни от салмонелоза, което е доста над обичайния брой, особено за този сезон.    \"Това е 19-ият случай на предупреждение за салмонела, пристигнала с храни от ЕС само за тази година\", изтъкна докторът.    Според него основният проблем е, че системата за предупреждение не сработва, а за да сработи - БАБХ трябва да изпълнява мониторингова програма с лабораторни тестове.    \"Салмонелата е класически микробиологичен замърсител по храните. В случая става въпрос за подвид на салмонелата, който е по-слабо виролентен и предизвиква хранителни разстройства\", допълни д-р Иванов.    Доц. Атанас Мангъров - специалист по инфекциозни болести, обаче заяви, че няма опасност от месото, защото салмонела се среща често, дори без нашето знание.    \"Хубавото е, че инфектиращата доза при салмонелите е доста висока - т.е трябва да се погълне голямо количество от бактериите, за да се заразим. Освен това са термолабилни\", допълни той пред bTV.    Специалистите съветват месото да се яде много добре термично обработено и да не остава сурово във вътрешността си. Тогава рисковете са минимални, като по принцип най-опасно е за децата. Симтпомите са диария и повръщане.    По думите на Мангъров най-опасни са месата, взети от домашни стопанства, тъй като нямат контрол.    От началото на годината са получени 16 сигнала за заразено месо у нас. В Полша те са 169. ", "date": "2019.12.06", "title": "\"Активни потребители\":  БАБХ закъсня. Пилешкото със салмонела вече е изконсумирано"}
{"url": "http://epicenter.bg/article/Mariya-Gabriel--ES-mozhe-da-sbadva-mechti/200808/2/0", "text": "Поздравления за 20-годишнината от изпълнението на европейските проекти в полза на България и в полза на Европа. Освен даващи добри идеи, тези програми се превръщат и в сбъднати мечти за много хора. От началото на програмата ''Еразъм'' са се възползвали 60 000 български участници. Това сподели по време на конференция, посветена на програмата ''Еразъм'', българският еврокомисар Мария Габриел, предаде репортер на Novini.bg    ,,Когато питаме младите хора какво им носи ''Еразъм'', те казват, че тя им е помогнала да имат по-добър избор за своята кариера и образование, както и хубав живот в чужбина. Също така се радвам, че когато питат европейците кои са трите най-успешни проекта на Европа, те отговарят, че това са свободното движение, мирът и програмата ''Еразъм'', допълни Габриел.    ,На 28 и 29 янурари 2020 г. ще организираме в Брюксел събитие по отношение на бъдещето на европейските програми ''Еразъм'' и Европейския корпус за солидарност. Програмите трябва да бъдат по-адекватни на предизвикателствата, които ни предстоят. Нека да защитим достоен бюджет за програмата ''Еразъм''. Гласът на всеки един от вас е важен, нека заявим, че този бюджет е най-добрата илюстрация как ЕС може да сбъдва мечти и да те кара да се чувстваш полезен. Трябва да обърнем внимание на професионалното образование, на училището, на учителите, на виртуалната мобилност... За мен ще бъде изключително важно тук, в България, да се каже кое е най-важно да бъде включено'', коментира тя.    ,,Бъдете смели в идеите си, бъдете активни! Има още какво да постигнем, да се възползваме от новите възможности. Огромни благодарности за невероятния екип, който има в България - смело напред и още много пъти по 20 години. Благодаря ви от сърце!'', каза в заключение българският еврокомисар.", "date": "2019.12.06", "title": "Мария Габриел: Европейският съюз може да сбъдва мечти"}
{"url": "http://epicenter.bg/article/Stanishev--PES-shte-se-bori-za-Sotsialna-Evropa--byudzhet-sreshtu-neravenstvata-i-spravedliv-zelen-prehod/200814/2/0", "text": "„Преди европейските избори мнозина предвиждаха крах на социалдемокрацията и ни отреждаха трето или четвърто място. Но европейската левица се представи добре, защото подходихме политически - заложихме на силен кандидат и истински политики. В момента може да изглежда, че сме изгубили властовата битка за председателския пост в ЕК. Но спечелихме най-важната - тази за политиките! Урсула фон дер Лайен пое ангажимент ключови наши инициативи да са сред приоритетите на новата Комисия”. Това заяви президентът на ПЕС и евродепутат Сергей Станишев на международен форум в Берлин, който се проведе като част от конгреса на Германската социалдемократическа партия (ГСДП), съобщиха от пресофиса на Станишев. Сред гостите на събитието бяха външният министър на Германия Хайко Маас, лидерът на групата на социалистите и демократите в ЕП Ираче Гарсия, министърът по европейските въпроси на Италия Винченцо Амендола, както и зам.-председателят на ЕП Катарина Барли. „Днешната конференция е организирана съвместно от ГСДП и ПЕС, както и много други събития, заради дългогодишното ни добро сътрудничество. ГСДП е движеща сила за отстояването на левите ценности в Европа. Освен традиционно добрите си отношения със социалистическите движения в скандинавските държави, през годините германските социалдемократи са помагали и на левите партии от Португалия и Испания, както и на партиите от Централна и Източна Европа, да се демократизират.“, заяви Станишев. В речта си пред делегатите на конференцията президентът на ПЕС очерта непосредствените приоритети пред социалистите след започването на новия мандат на ЕК: „Предстоят ни три важни биткии и за тях ще разчитаме на нашите приятели социалдемократите в Германия. На първо място, изработване и прилагане на Европейски зелен пакт за по-чисти градове и по-добър въздух в Европа, за подобряване на живота и здравето на европейските граждани. Социалистите сме тези, които ще продължим да настояваме преходът към нисковъглеродна икономика да бъде социално справедлив, чрез осигуряване на подкрепа за най-уязвимите региони и най-засегнатите сектори. Втората битка е за Социалния стълб. Само чрез прилагането на предвидените мерки като справедливи условия на труд, минимално европейско заплащане, еднакво възнаграждение за мъжете и жените, Младежки план, може да се постигне промяна и да се даде перспектива в живота на европейците. Третата голяма битка е тази с неравенствата в ЕС. Европа трябва да остане обединена - без скорости и различни посоки, за да вървим заедно към изравняване, вместо към създаване на нови разделения. Искаме справедлив и социален бюджет на ЕС. Ще се борим парите за кохезионна политика да не се орязват, както предлага десницата”.", "date": "2019.12.06", "title": "Станишев: ПЕС ще се бори за Социална Европа, бюджет срещу неравенствата и справедлив зелен преход"}
{"url": "http://epicenter.bg/article/Anton-Kutev--Zakonodatelstvoto-tryabva-da-garantira-redaktsionnata-nezavisimost-na-mediite/200836/2/0", "text": "„Широк кръг от проблеми седят зад медийната среда в България. Логиката, че медиите в България са свободни и могат да правят каквото искат, не е съвсем вярна. Не бих претендирал да има намеса в редакционните политики на медиите – точно обратното. Смятам, че законодателството в България има нужда от развитие, с което да се гарантира редакционната независимост“. Това заяви народният представител от ПГ на „БСП за България“ Антон Кутев по време на парламентарните разисквания за свободата на словото, предизвикани от левицата.   Той подчерта, че има два вида медии – обществени и частни. За обществените медии по думите му правителството и Народното събрание имат много по-голяма отговорност, защото тези медии имат различна функция.   „Именно там трябва да се насочват ключовите неща в реформата на медийната среда. От 1998 година насам никой не посмя да задейства Фонд „Радио и телевизия“, който е направен по модела на ББС за финансиране – т.е. да не зависи по никакъв начин от управлението“, подчерта народният представител от левицата. Кутев отбеляза, че имаме проблем в начина, по който се финансират обществените медии, защото всяка година директорите им застават „на колене“ пред управляващите и от това, разбира се, изпадат в зависимости.  ", "date": "2019.12.06", "title": "Антон Кутев: Законодателството трябва да гарантира редакционната независимост на медиите"}
{"url": "http://epicenter.bg/article/Simov--Svobodata-na-slovoto-ne-raboti-taka---da-doyde-vanshen-ekspert--za-da-opravi-situatsiyata-ni/200839/2/0", "text": "„От 2017 година това е трети или четвърти опит да поставим темата за свободата на словото в България. Досега в повечето случаи използвахме отчета на СЕМ. Не смятам, че това досега се получи – всеки път тук получавахме един и същ отговор, перифраза на словото на Бойко Борисов – свободата на словото е проблем на самите журналисти и няма защо ние да я поставяме на дневен ред“. Това заяви говорителят на ПГ на „БСП за България“ Александър Симов по време на парламентарните разисквания за свободата на словото, предизвикани от левицата.    Като признание, че нещо „куца“ в свободата на медиите, по думите на депутата, може да се разчете идеята министър-председателят да покани американски експерт, представител администрацията на Тръмп, който да се занимава със свободата на словото в България, подчерта социалистът.   „Свободата на словото не работи така – да дойде някой отвън, за да оправи ситуацията ни тук. Няма как външен експерт да оправи всичките нередности, най-малкото защото ние трябва да имаме стратегия за свободата на словото и чак тогава да питаме външни експерти дали вървим в правилната посока“, каза още Симов.  ", "date": "2019.12.06", "title": "Симов: Свободата на словото не работи така – да дойде външен експерт, за да оправи ситуацията ни"}
{"url": "http://epicenter.bg/article/Yotova--Stoyanka-Mutafova-uspyavashe-po-fin-nachin-da-zarazi-vsichki-s-bodriya-si-i-svobodolyubiv-duh/200842/2/0", "text": "България загуби една от своите икони, вселена от неизчерпаем талант и енергия, пример и вдъхновение за поколения българи. Това написа вицепрезидентът Илияна Йотова в личния си профил във Фейсбук.    Стоянка Мутафова успяваше по фин начин да зарази всички с бодрия си и свободолюбив дух. Всеки, имал честта да се докосне до светлата й душа и голямо сърце, ставаше по-добър.   \"Когато бързате, когато се стремите към нещо, когато преследвате някаква цел, не го правете на всяка цена! Не сключвайте непочтени сделки. Има ли нечистотия в една история, бягайте, откажете се навреме.\" Тази заръка на Госпожа Стихийно бедствие трябва да следваме в действията си всеки ден! \r\n Поклон! \r\n", "date": "2019.12.06", "title": "Йотова: Стоянка Мутафова успяваше по фин начин да зарази всички с бодрия си и свободолюбив дух"}
{"url": "http://epicenter.bg/article/Deputatite-vazlozhiha-na-pravitelstvoto-do-31-mart-da-izgotvi-plan-za-razvitieto-na-mediynata-sreda-/200843/2/0", "text": "Депутатите възложиха на правителството в срок до 31 март да изготви план за развитието на медийната среда в България, предаде репортер на Агенция \"Фокус\".    Приетото решение предвижда още планът да съдържа и модел за финансиране на обществените медии, гарантиращ финансовата и редакционната им независимост.    Решението бе част от проекта за разисквания за свободата на словото и бе внесен от \"БСП за България\".    Първоначалното предложение на социалистите бе Министерски съвет до 1 февруари 2020 г. да предложи на Народното събрание стратегия за развитието на медийната среда в България.    По предложение на Тома Биков от ГЕРБ проектът на решение претърпя редакционна поправка и вместо стратегия, правителството ще трябва да предложи план за развитието на медийната среда в страната, а срокът за изготвянето му ще е до 31 март 2020 г.  ", "date": "2019.12.06", "title": "Депутатите възложиха на правителството до 31 март да изготви план за развитието на медийната среда "}
{"url": "http://epicenter.bg/article/Voennosluzheshti-ot-Brigadnoto-komandvane-provedoha-batalyonno-taktichesko-uchenie--Vratitsa-2019--/200848/2/0", "text": "Батальонно тактическо учение „Вратица 2019” се проведе от 2 до 4 декември на Учебен център „Сливница”. В учението участваха военнослужещи от Десети механизиран батальон - Враца от състава на Бригадното командване с командир подполковник Симеон Цеков и придадени формирования от състава на Трети механизиран батальон – Благоевград, съобщиха от пресцентъра на МО.    Батальонното тактическо учение „Вратица 2019” бе на тема „Механизираният батальон в отбрана като преден отряд в полосата за осигуряване на механизираната бригада”. Учението постигна своите цели по повишаване на сглобеността на щаба и формированията на Десети механизиран батальон при водене на отбранителни бойни действия, командване и управление за изпълнение на поставените задачи.    Учението беше краен етап от подготовката с Десети механизиран батальон, като на Учебен център „Сливница” беше изграден полеви лагер. Преди това от 25 ноември до 1 декември 2019 г. се проведоха ротни тактически учения с механизираните роти от състава на Десети механизиран батальон и ротно тактическо учение с механизирана рота от състава на Трети механизиран батальон от Бригадното командване.    Офицер, планиращ учението, беше командирът на Сухопътните войски генерал-майор Михаил Попов, офицер, провеждащ учението - командирът на Бригадното командване полковник Красимир Кръстев, а директор на учението - майор Симеон Гаджев от щаба на Бригадното командване.  ", "date": "2019.12.06", "title": "Военнослужещи от Бригадното командване проведоха батальонно тактическо учение „Вратица 2019” "}
{"url": "http://epicenter.bg/article/Ekipi-na-Stolichniya-inspektorat-sa-izvarshili-nad-50-proverki-za-iztochnitsi--zamarsyavashti-vazduha/200849/2/0", "text": "В изпълнение на мерките заложени в „Програма за управление качеството на атмосферния въздух” на Столична община екипи на Столичен инспекторат извършват проверки на обекти, с потенциални източници на замърсяване, съобщават от пресцентъра на Общината.    Тази седмица са проверени 33 строителни обекта, 21 автосервиза, пунктове за смяна на автомобилни гуми, ателие за тапицерски услуги. Извършени са 4 проверки на пунктове за изкупуване на отпадъци от хартия, картон, пластмаса съвместно с експерти от Регионална инспекция по околната среда и водите - София.    Проверките включват начина на отопление и нерегламентирано горене на отпадъци. Проверени са и 5 производствени обекти.    За непочистена прилежаща територия са наложени две глоби. Съставени са 4 акта за установени нарушения за горене на отпадъци на открито.    Районите, в които са констатирани нарушенията, са „Младост“, „Триадица” и „Подуяне”.  ", "date": "2019.12.06", "title": "Екипи на Столичния инспекторат са извършили над 50 проверки за източници, замърсяващи въздуха"}
{"url": "http://epicenter.bg/article/Chetirima-ubiti-pri-prestrelka-s-politsiyata-vav-Florida-sled-provalen-opit-za-grabezh-/200809/7/96", "text": "Четирима души загинаха при престрелка със полицията след кражба на камион на компанията UPS (United Parcel Service Inc) и опит за грабеж на бижутерски магазин в предградие на Маями, съобщиха късно снощи от ФБР и от местната полиция, предават Ройтерс и БНР.    Двамата крадци и две странични лица са били убити по време на завързалата се престрелка с органите на властта, съобщи полицията.    Инцидентът започнал с опит за грабеж на магазин за бижута в предградието на Маями \"Корал Гейбълс\" в известния в града търговски квартал \"Миракъл Майл\" (Miracle Mile) около 16:15 часа местно време.    Собственикът на магазина посрещнал разбойниците с пистолет, а служителка на магазина е била леко ранена от рикоширал куршум. Поне един куршум по време на престрелката е уцелил кметството на \"Корал Гейбълс\", като е счупил прозорец и поради това сградата е била затворена, допълниха от полицията.    След неуспешния грабеж на бижутерския магазин, двамата грабители откраднали камион на UPS, взели шофьора за заложник и започнали преследване с полицията, завършило с престрелка на около 20 мили северно от Маями в \"Мирамар\".    Престрелката започнала, след като камионът навлязъл в автомобилния трафик по магистрала Interstate 75. Двамата крадци са били застреляни, посочи пред медиите агентът на ФБР Джордж Пиро.    Загинали са обаче и двама цивилни - шофьорът на откраднатия от похитителите камиона на UPS и страничен наблюдател, каза шефът на полицията в \"Корал Гейбълс\" Ед Худак.    Все още не е ясно дали заложникът и свидетелят са били застреляни от разбойниците или от полицията по време на кръстосан огън, допълни Худак.    В изявление на UPS пред Ройтерс се посочва, че в компанията са натъжени от инцидента, който UPS определи като \"безсмислен акт на насилие\".    На този етап не са посочени имената на двамата кради, нито на двете невинни жертви.  ", "date": "2019.12.06", "title": "Четирима убити при престрелка с полицията във Флорида след провален опит за грабеж "}
{"url": "http://epicenter.bg/article/Senatat-na-SASht-blokira-rezolyutsiya-za-priznavane-na-armenskiya-genotsid-/200812/7/96", "text": "Сенаторът от Републиканската партия Кевин Креймър попречи на Сената на САЩ да гласува резолюция, която трябва да признае за геноцид масовите убийства на арменци в Османската империя отпреди век, като заяви, че сега не е подходящ момент за вземането на такова решение, което би ядосало Турция, пише електронното издание на гръцкия вестник Kathimerini, цитирано от \"Фокус\".    Камара на представителите на САЩ прие резолюцията с 405 гласа „за“ и 11 „против“ в края на октомври, но в Сената, където републиканците на президента Доналд Тръмп имат мнозинство, все още не е проведено гласуване.    В резолюцията се постановява, че е част от политиката на САЩ да отбележи като геноцид убийството на 1,5 милиона арменци от Османската империя в периода от 1915 до 1923 година.    Турция приема, че много арменци, живеещи в Османската империя, са убити в сблъсъците през Първата световна война, но оспорва цифрите и отрича, че убийствата са систематично организирани и са геноцид. Анкара разглежда чуждата намеса във въпроса като заплаха за нейния суверенитет. Затова Турция веднага отрече вота на Камарата на представителите на САЩ.  ", "date": "2019.12.06", "title": "Сенатът на САЩ блокира резолюция за признаване на арменския геноцид "}
{"url": "http://epicenter.bg/article/Kitay-shte-otmeni-nyakoi-ot-tarifite-za-vnos-na-amerikanska-soya-i-svinsko-meso/200813/7/0", "text": "Китай ще отмени тарифите за внос на някои доставки на соя и на свинско месо от Съединените щати, съобщи в петък китайското финансово министерство, позовавайки се на решение на Комисията за митнически тарифи към Държавния съвет, съобщава Ройтерс, цитирана от БНР.   Премахването на митата се базира на заявления от отделни американски фирми за внос на соя и свинско месо в Китай, се посочва в изявлението на министерството, но без да се съобщава за какви точно количества става въпрос.   През юли 2018 година Китай наложи мита от 25% както за соята, така и за свинското месо, идващо от САЩ, като противодействие на тарифите върху китайски стоки, въведени от Вашингтон заради твърдения, че Пекин краде и принуждава прехвърлянето на американската интелектуална собственост на китайски фирми.   Новината за отмяна на част от тарифите идва на фона на преговорите между Съединените щати и Китай за сключване на \"първа фаза\" от една по-всеобхватна двустранна търговска сделка, която има за цел да деескалиране продължаващата вече 17 месеца търговска война между двете водещите световни икономики. Премахването на част от съществуващите двустранни митнически тарифи представлява ключова част от тези преговори.   Китай търси да закупи повече свинско месо от цял свят, за да попълни големия си недостиг, след като огнище на африканска чума по свинете доведе до масово унищожаване на свинската популация в страната и до рязко намаляване на запасите от свинско месо.   Днешната новина идва само часове, след като снощи президентът на САЩ Доналд Тръмп заяви, че търговските преговори с Китай вървят добре и че \"може да се случи нещо\" с тарифите за китайски стоки, които трябва да влязат в сила на 15 декември. Скоро ще бъде обявено решение относно предстоящите мита за китайския внос в САЩ, добави той.   През последните дни Китай заяви многократно, че намаляването на съществуващите двустранни тарифи ще трябва да бъде част от евентуалната \"първа фаза\" на търговското споразумение със САЩ.  ", "date": "2019.12.06", "title": "Китай ще отмени някои от тарифите за внос на американска соя и свинско месо"}
{"url": "http://epicenter.bg/article/Zemetresenie-ot-4-5-po-Rihter-registriraha-na-ostrov-Krit/200817/7/0", "text": "Земетресение с магнитуд 4,6 степен беше регистрирано днес на остров Крит, съобщава Европейският сеизмологичен институт и БТА.    Според първоначалните данни трусът е бил в морето южно от острова и е усетен в много райони, включително и в град Ханя. Институтът по геодинамика на гръцката Атинска национална обсерватория съобщи, че земетресението е било в 10,45 часа местно време. Епицентърът е на дълбочина 2 км и на 321 км южно от Атина.    Няма информация за жертви и разрушения.", "date": "2019.12.06", "title": "Земетресение от 4.6 по Рихтер разтърси остров Крит"}
{"url": "http://epicenter.bg/article/Angela-Merkel-dnes-otiva-za-parvi-pat-v-bivshiya-kontslager-Aushvits/200826/7/0", "text": "Германският канцлер Ангела Меркел днес отива за първи път в бившия концлагер Аушвиц - едно посещение, изпълнено с дълбок символизъм във време, когато антисемитизмът се възражда, а изчезването на живите свидетели усложнява предаването на паметта на следващите поколения.    В навечерието на посещението - първото за лидер на германско правителство от близо четвърт век, Меркел обяви отпускането на 60 милиона евро за Фондация Аушвиц-Биркенау за поддържането на мемориала, предаде БТА.    Меркел, родена след Втората световна война, предприема визитата, по покана на фондацията, в навечерието на 75-ата годишнина ог освобождаването на Аушвиц от Червената армия на 27 януари 1945 г. Тя ще бъде придружена от полския си колега Матеуш Моравецки и представители на еврейската общност.    Вчера, преди посещението си, Меркел потвърди, че борбата срещу антисемитизма и срещу всяка форма на омраза е сред приоритетите на нейното правителство. Това посещение е \"един особено значим сигнал за заинтересованост и солидарност във време, в което оцелелите от Аушвиц стават жертва на антисемитски обиди и език на омразата\", каза заместник-председателят на Международния комитет на Аушвиц Кристоф Хьобнер.    По думите на президента на Централния съвет на евреите в Германия Йозеф Шустер, който придружава Ангела Меркел, жестът на канцлера е още по-силен предвид факта, че става в \"период на уклон вдясно в политическия климат като цяло\" и то не само в Германия. В същото време изчезват и последните свидетели, повече или по-малко известни, като французойката Симон Вей, починала през 2017 г., американеца Ели Визел или унгареца Имре Кертеш, починали през 2016 г. И тримата са били депортирани в нацисткия лагер (намиращ се на територията на днешна Полша), в който са избити около 1,1 милиона души между 1940 г. и 1945 г.    В Германия, превърнала спомена за Холокоста в сърцевина на следвоенната си идентичност, властите са разтревожени от увеличаването на броя на антисемитските прояви. През октомври опит за атентат срещу синагога в Хале предизвика шок в страната. Извършителят бе млад последовател на тезите, отричащи Холокоста.    Крайнодясната партия \"Алтернатива за Германия\", която от две години е в Бундестага, между другото също се застъпва за край на културата на покаяние. Някои нейни представителии омаловажават нацистките престъпления.    Неотдавнта оцелялата от Аушвиц 94-годишна Естер Бехарано отправи предупреждение. \"Моите родители и сестра ми бяха убити там. Трябва да кажа на хората днес: \"Не мълчете, направете нещо! Да, страхувам се (историята) да не се повтори\", каза тя пред сп. \"Шпигел\".    Днешното посещение ще бъде едва третото за ръководител на германско правителство - след Хелмут Шмит през 1977 г. и Хелмут Кол през 1989 г. и 1995 г.. За 14 години на власт Меркел направи многобройни силни жестове, като посети Равенсбрюк, Дахау, Бухенвалд, както и Мемориала на Холокоста Яд Вашем в Ерусалим. И най-вече през март 2008 г. , когато стана първият ръководител на германско правителство, произнесъл реч в Кнесета, израелския парламент, и напомни за \"срама\", който опетнява германците. От 23 години 27 януари е ден на паметтта за жертвите на нацизма в Германия.", "date": "2019.12.06", "title": "Ангела Меркел днес отива за първи път в бившия концлагер Аушвиц"}
{"url": "http://epicenter.bg/article/5497-kashti-razrusheni-pri-zemetresenieto-v-Albaniya--evakuirani-sa-3135-dushi/200834/7/0", "text": "Най-новите данни за щетите от земетресението в Албания показват, че са били евакуирани 3135 граждани и са разрушени 5497 къщи, съобщи заместник министърът на вътрешните работи на Албания Ровена Вода, цитира Нова.тв. Тези данни са събрани от инспектори в градовете Тирана, Дуръс, Лежа, Лач и Круя. Вода добави, че са нанесени щети и на 12 здравни центъра и помещения за извънредни ситуации в Круя, Дуръс, Лач и Тирана. В земетресението с магнитуд 6,4 по Рихтер, ударило Албания в 03.55 часа на 26 ноември, загинаха 51 души и над 900 са ранени.", "date": "2019.12.06", "title": "5497 къщи разрушени при земетресението в Албания, евакуирани са 3135 души"}
{"url": "http://epicenter.bg/article/FAN--Balgariya-shte-zagubi-zaradi-zabavyaneto-na--Turski-potok--preduprediha-ot-Darzhavnata-duma/200844/7/0", "text": " Това предупреди първият заместник-председател на Комисията по енергетика на Държавната дума - депутатът Игор Анански. Информацията предаде Федеральное агентство новостей (ФАН), цитирана от агенция „Фокус“.  България умишлено забавя полагането на „Турски поток“ на своята територия, заяви руският президент Владимир Путин след разговори със сръбския си колега Александър Вучич по-рано тази седмица. Путин не изключи, че София е подложена на външен натиск.   По думите на Путин отсечката на „Турски поток“ от България до Унгария на територията на Сърбия е почти завършена. Той каза, че 90% от тръбопроводите вече са положени, 85% от тях са готови за употреба. Държавният глава на Русия не изключи възможността Белград да участва в транзита на руски газ по „Турски поток“. Той подчерта, че руските партньори на Балканите и Източна Европа повдигат въпроса за участието на Сърбия в транзита. Русия е готова да предприеме тази стъпка, подчерта Путин.  Една държава може да има големи финансови дивиденти. Българското ръководство обаче продължи да получава пари заради връзките с Европейския съюз и САЩ.  , каза Анански в интервю за информационната агенция.  В такава ситуация, според руския депутат, българските политици трябва да помнят, че са представители на своя народ. „Тяхната задача е да подобрят живота на гражданите на България. В този случай българите трябва да печелят колкото е възможно повече пари, включително и от транзита на газ за Европа. Сега страната вече е загубила статута на газов хъб и може да се лиши и от други преференции от транзита на руски газ“, добави депутатът.", "date": "2019.12.06", "title": "ФАН: България ще загуби заради забавянето на „Турски поток“, предупредиха от Държавната дума"}
{"url": "http://epicenter.bg/article/63-dostigna-broyat-na-zaginalite-migranti-kray-Mavritaniya/200847/7/0", "text": "Броят на жертвите при преобръщането на корабче с мигранти в Атлантическия океан край Мавритания достигна 63, предаде Асошиейтед прес, цитирана от Dariknews, като се позова на властите.    Бреговата охрана е открила още пет тела във водата.    Това е едно от най-смъртоносните корабокрушения тази година при опитите на млади африканци да достигнат Европа.    Издирването и спасителните операции продължават по крайбрежието в близост до северния град Нуадибу. Най-малко 83 оцелели успели да доплуват до брега през бурното море, след като онзиден корабчето им се преобърнало в морето. Плавателният съд, на който е имало около 150 мигранти, включително деца, е бил в открито море близо седмица.    Те се опитвали да стигнат до испанските Канарски острови, но се отклонили към Мавритания заради изчерпване на запасите от гориво и храна. Повечето от мигрантите на корабчето са били от Гамбия, макар че сред оцелелите има шестима сенегалци.", "date": "2019.12.06", "title": "63 достигна броят на загиналите мигранти край Мавритания"}
{"url": "http://epicenter.bg/article/Vodopadat--Viktoriya--presahna/200855/7/0", "text": "Един от най-внушителните водопади в света - Виктория, се превърна в невзрачна струя заради сушата, която измъчва Южна Африка, съобщават \"Дейли мейл\" и БТА.   Водопадът Виктория, който е на границата между Замбия и Зимбабве, е пресъхнал почти напълно. Някога оглушителният порой от разпенена вода и тътенът наоколо почти е изчезнал. Вместо него, след като водата спадна наполовина и достигна най-ниското ниво от 40 години, под скалите се виждат няколко невзрачни езерца.   Като причина за драматичните промени в пейзажа бяха посочени климатичните промени. Президентът на Замбия Едгар Лунгу дори призова западните държави да бъдат по-сериозни в опазването на околната среда. Той изтъкна какви щети причинява глобалното затопляне:  \"Те (климатичните промени) са сериозен проблем, истински проблем\", каза Едгар Лунгу пред Скай нюз. \"Изненадващо е, че хората го омаловажават и казват \"киматичните промени не са действителни\". Местната агенция по туризма обаче омаловажава притесненията, че е застрашено съществуването на водопада. \"Нормално е по това време на годината водите да се ниски, но водопадът няма да пресъхне, докато сме живи. Водата не е колкото през предишните години, но водопадът не е пресъхнал\", заяви неин представител.   Водопадът с височина 100 м привлича хиляди туристи в района. Сушата обаче не е пагубна само за икономиката, тя обърква до хаос дивия живот в околните национални паркове.   Шокиращите снимки на водопада преди сушата и сега показват в каква криза е природата в района. Буйната зеленина е отстъпила място на кафеникави посърнали треви. Река Замбези - някога една от най-впечатляващите в Африка, сега е осеяна със скали.     ", "date": "2019.12.06", "title": "Водопадът Виктория пресъхна (ВИДЕО)"}
{"url": "http://epicenter.bg/article/Merkel-dari-60-mln--evro-za-muzeya-na-zhertvite-na-Holokosta-v-Aushvits--VIDEO--SNIMKI--/200854/7/0", "text": "Германската канцлерка Ангела Меркел пристигна днес в бившия нацистки лагер на смъртта Аушвиц на първото си посещение в най-известното място на масови убийства, извършени в Европа от режима на Адолф Хитлер, предаде БТА.    Меркел донесе и дарение от 60 млн. евро за лагера, който днес е музей на жертвите на Холокоста. Парите ще влязат във фонд за поддържане на физическите останки на лагера - сгради, бараки, огради, наблюдателни кули и лични вещи, като обувки и куфари, на убитите тук.    Всички тези веществени обекти са запазени като свидетелство за германските зверства и като един от най-разпознаваемите символи на способността на човечеството да извършва злодеяния. Състоянието им обаче се влошава под тежестта на годините и на многомилионния поток от туристи от цял свят, което налага дългосрочни консервационни мерки.    Дарението за фондацията \"Аушвиц\" идва в добавка към вече дарените от Германия във 60 млн. евро преди 10 г., когато фондът бе създаден, съобщиха от държавния музей \"Аушвиц-Биркенау\".    Така общият принос на Германия в него е вече 120 млн. евро - далече над всички останали дарения от общо 38 страни. Както и предишното дарение, половината от сегашното идва от федералното правителство, а другата половина - от германските провинции, като признание за отговорността на германската нация.    След като стана канцлер през 2005 г., Меркел отдаде почит към жертвите в редица други нацистки концлагери, като е била пет пъти и в израелския музей на Холокоста и мемориала \"Яд Вашем\". В Аушвиц, край днешния полски град Освиенцим, обаче тя идва за първи път.    Полското външно министерство нарече посещението й \"историческо\", което е явно признание за уникалния статут на Аушвиц в световната колективна памет, отбелязва АП. Министерството посочва, че това е едва третата визита на действащ ръководител на германско правителство в това световно място на почит към жертвите на нацизма.    Нацистка Германия унищожи около 1,1 млн. души в затворническия комплекс Аушвиц-Биркенау по време на окупацията на Полша през Втората световна война. Повечето от жертвите бяха евреи, докарани тук от цяла Европа, за да бъдат умъртвени в газови камери. Убити обаче бяха и десетки хиляди други хора, включително поляци, съветски военнопленници, роми (цигани). Лагерът бе освободен от Съветската армия на 27 януари 1945 г.  ", "date": "2019.12.06", "title": "Меркел дари 60 млн. евро за музея на жертвите на Холокоста в Аушвиц (ВИДЕО, СНИМКИ) "}
{"url": "http://epicenter.bg/article/Noviyat-ukrainski-lider-pred-klyuchova-sreshta-s-Putin/200856/7/0", "text": "За новия украински президент Володимир Зеленски срещата с лидерите на Русия, Франция и Германия е ключов момент за усилията му да сложи край на продължилите повече от пет години сражения с подкрепяните от Москва сепаратисти в Източна Украйна. Макар Кремъл да споделя тази цел, в Украйна има опасения, че Зеленски, който е новак в политиката, може да направи прекалено големи отстъпки, пише Асошиейтед прес, цитира Новини.бг    Избраният през април бивш комедиен актьор заяви, че решаването на конфликта, в който загинаха над 14 000 души, е основният му приоритет. Срещата в понеделник в Париж, където той за първи път ще се срещне с руския президент Владимир Путин, създаде надежди, че те могат да се споразумеят за дълготрайно спиране на огъня.    На видеоклип, записан наскоро от Зеленски във фитнес салон, той каза, че да се опитваш да спреш кръвопролитието без да говориш директно с Русия е като да бягаш на фитнес пътечката. \"Някои казват, че можем да се справим и без такъв диалог. Това обаче е като да бягаш на пътечката - правиш нещо, губиш калории, но си стоиш на едно място\".    Срещата ще бъде ключов тест за Зеленски, който бе замесен и в разследването за импийчмънт в американския Конгрес срещу президента Доналд Тръмп. В телефонен разговор от 25 юли Тръмп упражни натиск върху Украйна да разследва политическия му опонент Джо Байдън, като Белият дом не предоставяше близо 400 милиона долара военна на Киев. Забавянето й засили страховете сред украинците, че Вашингтон им обръща гръб или ги поставя в слаба позиция по отношение на Русия.    Зеленски от месеци търси среща с лидерите на Русия, Франция и Германия. Първата подобна среща бе проведена през 2014 г. в Нормандия, Франция, малко след като Москва реши да подкрепи сепаратистите в индустриалния регион Донбас, Източна Украйна. Конфликтът започна седмици, след като Москва анексира украинския полуостров Крим след отстраняването на проруския президент на Украйна по-рано през същата година.    Съединените щати и Европейският съюз отговориха с въвеждането на санкции срещу Русия, обвързвайки отмяната им с постигането на мирно споразумение, за което да посредничат Франция и Германия. Споразумението от 2015 г., подписано в беларуската столица Минск след поредица от военни поражения на украинските сили, предвиди широка автономия за сепаратистките региони, което бе дипломатически успех за Русия.    С Минското споразумение Кремъл реализира целта си да гарантира самоуправление за бунтовническите региони, което да позволи на Москва да контролира Украйна и да попречи на желанието й да се присъедини към НАТО. \"Минск всъщност повече или по-малко дава на Русия това, което тя искаше\", казва Дмитрий Тренин, директор на центъра \"Карнеги\" в Москва.    Документът, който бе договорен от предшественика на Зеленски Петро Порошенко, остави недоволни мнозина в Украйна. Съдържащите се в него договорки за автономия на контролираните от бунтовниците територии и обща амнистия за сепаратистите не бяха приложени на практика. Спорадичните сражения в Източна Украйна продължават въпреки мирното споразумение, блокирайки опитите за политическо решение.    Сега Путин възнамерява да използва срещата в Париж, за да засили натиска върху Зеленски за изпълнение на Минското споразумение, като разчита на подкрепата на френския президент Еманюел Макрон, който даде сигнал, че иска нормализиране на отношенията с Русия. Ако споразумението от 2015 г. бъде приложено, то може да направи възможна отмяната на санкциите на ЕС, като в същото време Москва запази влиянието си върху Украйна.    Путин и хората от обкръжението му предупредиха, че Москва няма да приеме промени в Минското споразумение, особено по най-чувствителния въпрос за граничните пунктове. Според споразумението от 2015 г. Украйна може да възобнови контрола си върху границата на контролираните от бунтовниците територии с Русия, след като в тези региони бъдат произведени местни избори и те получат автономен статус. Симпатиите към Москва са силни в тези райони, особено в провинциалните центрове Донецк и Луганск.    \"Русия иска Минското споразумение да бъде изпълнено, както бе формулирано, като въпросът с границата бъде оставен на последно място. Путин не отива никъде, за да загуби\", каза Тренин.    Според експерта макар Путин да си дава сметка, че на Зеленски му е трудно да изпълни Минското споразумение по вътрешнополитически съображения, руският лидер \"иска да покаже на европейците своята добросъвестност, ангажимента си към Минското споразумение, готовността си да направи това, което зависи от него, за да има споразумение\".    Зеленски заяви, че Минското споразумение е лошо за Украйна и обеща да се опита да го промени, като настоява за бързо възстановяване на контрола върху границата и за изтегляне на руските войници от контролираните от бунтовниците територии. Кремъл отрича в Украйна да има руски войници.    Според Вячеслав Никонов, председател на комисията по образованието в долната камара на руския парламент, Минското споразумение е \"единственото нещо, заради което Донбас все още е част от Украйна\". Той заяви, че ако Украйна се откаже от него, както настояват някои хора в Киев, \"това означава, че Донбас ще стане свободен\". \"За Зеленски единственият шанс да реализира някакъв прогрес е да изпълни Минските споразумения\", категоричен бе Никонов.    Мнозина в Украйна се опасяват, че Путин, който е на власт от близо 20 години, ще надхитри лесно украинския президент, който е новак в политиката. \"Зеленски рискува да остане сам срещу тримата други, като лидерите на Франция и Германия заиграят на страната на Русия. Минските споразумения не оставиха пред Киев особен избор - или да реинтегрира Донецк и Луганск при руските условия и да получи \"троянски кон\" или да загуби тези територии в един замразен конфликт\", каза Вадим Карасьов, ръководител на базирания в Киев Център за глобални стратегии.    Според Карасьов Зеленски ще се опита да избегне радикалните ходове заради страха си от ответна реакция от украинската крайна десница и радикалните националисти, които са силно противопоставени на каквото и да било сближаване с Русия. Обсъжданията в Париж могат да доведат до важни резултати, като например размяна на затворници и изтегляне на войници от фронтовата линия, но не и до пробив, прогнозира експертът.    Володимир Фесенко, ръководител на мозъчния тръст Пента, прогнозира, че Зеленски ще бъде подложен на сериозен натиск от хората, които са против сделка с Русия, независимо от резултата на преговорите.  \"Дори Зеленски да не подпише нищо, той ще стане обект на подозрения и обвинения. А ако се споразумее за изтегляне на войниците, ще го обвинят в капитулация\", подчерта Фесенко.    Политическата партия на бившия президент Порошенко и други опозиционни групи планират демонстрация в Киев в неделя, за да призоват Зеленски да не прави каквито и да било отстъпки.     Социологическите проучвания сочат, че усилията му за постигане на мир се ползват с широка обществена подкрепа. 75 процента от участниците в анкета от миналия месец ги поддържат. Проучването, проведено от Фондацията за демократични инициативи и Киевския международен институт за социология сред 2041 души, е с допустима статистическа грешка от 2,3 процента.", "date": "2019.12.06", "title": "Новият украински лидер пред ключова среща с Путин"}
{"url": "http://epicenter.bg/article/Kakvi-obvineniya-mozhe-da-badat-povdignati-na-Tramp--/200859/7/96", "text": "Председателката на Камарата на представителите в САЩ Нанси Пелоси нареди на правната комисия към долната камара на Конгреса да изготви обвинителния акт за импийчмънт на президента Доналд Тръмп. Ето списък на потенциалните обвинения, които може да му бъдат повдигнати.      През септември демократите започнаха разследване, съсредоточено върху искането на Тръмп Украйна да проведе разследвания, които може да го облагодетелстват в политически план и да навредят на бившия вицепрезидент Джо Байдън - един от водещите кандидати за номинацията на Демократическата партия за президентските избори през 2020 година.    Представители на администрацията на Тръмп заявиха на публичните изслушвания в Конгреса, че Белият дом е задържал близо 400 милиона долара помощ за Украйна в областта на сигурността, за да окаже натиск върху украинския президент да обяви исканите от Тръмп разследвания.  На пресконференция на 14 ноември Пелоси определи поведението на Тръмп като корупция, след като в продължение на седмици демократи го наричаха \"услуга срещу услуга\".    \"Предоставянето или задържането на военна помощ в замяна на публично изявление или фалшиво разследване на избори е подкуп\", заяви Пелоси. \"Това е подкупване\", допълни тя.    Очевидно е привлекателно поведението на Тръмп да бъде определено като корупция, казват правни експерти: това не само е лесна за схващане концепция, но и е едно от двете престъпления, даващи основание за импийчмънт, споменати изрично в американската конституция.  В конституцията пише, че президентът може да бъде подложен на импийчмънт за \"държавна измяна, корупция или други тежки престъпления и закононарушения\".        Някои правни експерти предполагат, че вместо да обвиняват Тръмп в корупция въз основа на действията му във връзка с Украйна, демократите от Камарата на представителите може да квалифицират по-общо неговото поведение като злоупотреба с власт.    Политическата корупция е строго дефинирана в американското законодателство и съмишлениците на Тръмп от Републиканската партия вероятно ще заявят, че демократите не могат да докажат, че Тръмп е извършил подобно деяние. Много правни експерти казват, че импийчмънтът е политически, а не съдебен процес, и че демократите от Камарата на представителите не са задължени да приемат дефиницията на корупцията в Наказателния кодекс на САЩ.        В доклад от тази седмица демократите от долната камара на Конгреса заявиха, че Тръмп е възпрепятствал тяхното разследване, включително като е отказвал да предостави документи и свидетелски показания на водещите си съветници, опитвайки се да накара държавни служители да не свидетелстват и сплашвайки свидетели.        Някои демократи от Камарата на представителите опитаха да се фокусират само върху Украйна; според други Тръмп трябва да бъде подложен на импийчмънт и въз основа на публикувания през март 448-страничен доклад на специалния прокурор Робърт Мълър.    Мълър описа подробно руската намеса в изборите през 2016 г. чрез поредица от хакерски и пропагандни действия, както и контакти между предизборния щаб на Тръмп и Москва.    В доклада на Мълър, публикуван в редактирана форма през април, се споменават около 10 случая, при които Тръмп е предприел действия за възпрепятстване на разследването.    Мълър не оправда Тръмп по обвинението във възпрепятстване на правосъдието, но Уилям Бар, назначен от Тръмп за главен прокурор, реши по-късно, че президентът не е извършил подобно нарушение.    Москва отрича да се е месила в изборите, Тръмп отрича да се е сговарял с руснаците.    Ако контролираната от демократите Камара на представителите одобри с мнозинство обвиненията в импийчмънт, Тръмп ще бъде съден в Сената, където републиканците имат мнозинство. Изглежда обаче малко вероятно необходимото мнозинство от две трети от сенаторите да подкрепи отстраняването на президента от поста.  ", "date": "2019.12.06", "title": "Какви обвинения може да бъдат повдигнати на Тръмп? "}
{"url": "http://epicenter.bg/article/Putin-se-sreshta-sas-Zelenski--Makron-i-Merkel-v-ponedelnik-v-Parizh/200865/7/0", "text": "Руският президент Владимир Путин възнамерява в рамките на срещата на върха на нормандската четворка в понеделник в Париж да проведе двустранни срещи с украинския президент Володимир Зеленски, с френския президент Еманюел Макрон и с германския канцлер Ангела Меркел, заяви пред журналисти говорителят на Кремъл Дмитрий Песков, цитиран от ТАСС.    \"Планираме да проведем твърде важни двустранни срещи и с президента Макрон, и с канцлера на Германия Меркел, и с украинския президент Зеленски\", отбеляза Песков.    По думите му Кремъл очаква, че срещата на върха на нормандската четворка ще допринесе за уреждане на конфликта в Югоизточна Украйна и ще потвърди безалтернативността на процеса \"Минск 2\".    \"Путин е настроен сериозно, а очакването е само едно - да се допринесе за уреждането на вътрешноукраинския конфликт в югоизточната част на страната\", подчерта говорителят на руския президент и допълни: \"Да се осигури още веднъж общото разбиране на безалтернативността на изпълнението на Минските споразумения и да не допуснем опитите за каквито и да било отклонения от тях.\"    Песков изрази също увереност, че Париж ще успее да осигури всички необходими условия за провеждането на срещата на върха, въпреки протестните акции в града.    \"Не преувеличаваме опасността за организирането на срещата на върха и сме убедени, че френските власти са в състояние и чудесно, ще осигурят необходимите условия, за да се състои тази среща\", каза говорителят на Кремъл.   Източник: Новини.бг", "date": "2019.12.06", "title": "Путин се среща със Зеленски, Макрон и Меркел в понеделник в Париж"}
{"url": "http://epicenter.bg/article/Nay--malko-5-zhertvi-sled-eksploziya-na-gaz-v-zhilishten-blok-v-Slovakiya/200866/7/0", "text": "В многоетажен жилищен блок в един от кварталите на град Прешов, Източна Словакия, е избухнал голям пожар, след като в сградата малко след обяд е станала експлозия на газ, информира словашкото англоезично издание The Slovak Explorer, цитирано от Агенция \"Фокус\". Десетки пожарникари са пристигнали на мястото нa инцидента, където според местните репортери има хора, които все още са в капан в сградата, която е недостъпна, след като част от стълбището се е срутило. От пожарната и спасителна служба заявиха, че има риск цялата сграда да се срути. Вестник Korzár съобщава, че един човек е загинал, след като е паднал от рушащ се балкон. Според \"Асошиейтед прес\", са загинали най-малко 5 човека.    Засега няма официални съобщения за жертвите и пострадалите. Кметът Алена Турчанова заяви, че има загинали и множество ранени. Хората, хванати в капан в домовете си, се виждат от прозорците, много от тях говорят по телефона, пише ежедневникът Sme. Експлозията е повредила и прозорците на околните сгради. Кметът на Прешов Алена Турчанова е обявила извънредно положение в града.    На място работят пожарникари, екипи на \"Бърза помощ\" и спасители.  ", "date": "2019.12.06", "title": "Най-малко 5 жертви след експлозия на газ в жилищен блок в Словакия"}
{"url": "http://epicenter.bg/article/Sedmitsata-na-Nobelovite-tarzhestva-zapochna-dnes-v-Stokholm/200875/7/0", "text": "Седмицата на Нобеловите тържества започна днес в Стокхолм, съобщават световните информационни агенции, цитирани от БНР. По традиция тя започна с посещение на Нобелови лауреати и членове на семействата им в Нобеловия музей в Стария град в шведската столица.   Преди няколко години там възникна нова традиция - гостите се подписват с бели флумастери върху черните столове в кафенето на музея. \"Когато сте в кафенето и пиете кафе, има голяма вероятност да сте седнали на стол с автографа на Нобелов лауреат\", заяви директорката на музея Ерика Ланер.   Гостите оставят също за колекцията на музея лични вещи, свързани с наградите си и научните си открития. Лауреатът на Нобелова награда за физиология или медицина сър Питър Ратклиф дари на музея оригинален ръкопис на Мейбъл Пюрфой Фицджералд, физиоложката и пионер в изследванията на хемоглобина, която за пръв път установи, че при намаляване нивото на кислорода в организма хемоглобинът се повишава. Това откритие имаше голямо значение в изследванията на Ратклиф, за които той бе отличен с наградата.   \"Подобни артефакти дават възможност на посетителите да научат повече неща за откритията и изследванията, за които лауреатите са били удостоени с наградите\", каза Ланер.   През следващите няколко дни лауреатите ще имат натоворен график - ще дадат интервюта, ще участват в конференции, срещи със студенти, лекции, разговор по видеовръзка с космонавти на МКС, телевизионна дискусия и ще присъстват на Нобеловия концерт на Стокхолмската филхармония с диригент Херберт Блумстед на 8 декември. Тържествата ще приключат на 11 декември.", "date": "2019.12.06", "title": "Седмицата на Нобеловите тържества започна днес в Стокхолм"}
{"url": "http://epicenter.bg/article/Tri-trupa-sled-strelba-v-amerikanska-voenna-baza-vav-Florida-/200878/7/96", "text": "Стрелец е открил огън в американска военноморска база във Флорида и е убил поне двама души, съобщиха полицейски и военни източници, цитирани от AFP и Агенция \"Фокус\". Уточнява се, че мъжът, който е стрелял, е ликвидиран.    Службата на шерифа на окръга Ескамбия заяви в съобщение в социалната мрежа „Туитър“, че може да \"потвърди, че вече няма активен стрелец във военноморската база Пенсакола. Стрелецът е мъртъв\".    Изданието Pensacola News съобщи, че двама души са получили смъртоносни наранявания и трети е ранен, но без опасност за живота .    Прессекретарят на Белия дом Джъд Дийр заяви, че президентът Доналд Тръмп \"е бил информиран за стрелбата във военноморската база Пенсакола ... и следи ситуацията\".  ", "date": "2019.12.06", "title": "Три трупа след стрелба в американска военна база във Флорида "}
{"url": "http://epicenter.bg/article/-Balgariya-prez-stakloto-na-vremeto--v-Muzeya-na-Rim-v-Trastevere/200883/6/0", "text": "България от 20-те и 30-те години на миналия век и връзката с Италия от онова време са в центъра на изложбата „България през стъклото на времето“, която гостува на Музея на Рим в Трастевере от 12 декември до 12 януари 2020 г.   След изключителния успех на експозицията през пролетта  в Националната художествена галерия „Квадрат 500“ в София, римското издание е в чест на 140-годишнината от установяването на дипломатическите отношения между България и Италия. Тази годишнина съвпада с друг важен юбилей - 140 години  от определянето на София за столица на България.   В експозицията по интерактивен начин с 3 D мапинг, триизмерни проекции,  мултисензорни ефекти и анимации са представени 36 автентични стъклени плаки от семейното наследство на фамилия Близнаков. Изложбата се организира съвместно с   и с партньорското съдействие на   Тя е създадена и организирана от  на   под патронажа на   и извънредния и пълномощен  , в сътрудничество с   като част от Комуникационната стратегия на Република България за ЕС за 2019 г. Кураторите   и   преосмислят българския изложбен проект в мултимедийно измерение. Новият прочит ще изненада италианската публика с виртуална реалност, QR кодове и триизмерни проекции. Старите стъклени плаки оживяват в модерна технологична форма в контраст с битовите им сюжети. И така увеличават и без това силното им емоционално въздействие.   Зрителят ще предприеме вълнуващо пътешествие в бита и нравите на България от преди 100 години. 36-те фотографски плаки представят епохата, в която са направени  от историческа, етнографска и географска гледна точка. Прожектирани по стените на музея, стъклените плаки разкриват пейзажи и обичаи от България от 20-те и 30-те години на ХХ век. Тези старинни фотографски находки са били съхранявани увити в избледнели машинописни листове  – дипломатически преписки, бюлетини на Ройтерс и БТА от  30-те години на миналия век. Най-интересните новини, разказващи за превратностите в Европа от онова време, са отпечатани в тогавашния вестникарски формат и са част от изложбата.   Историята, залегнала в изложбата завладява въображението. Всичко започва, когато  , италианска аристократка от български произход, се среща през 1998 г. с Антонина Стоянова, по това време първа дама на България. Тя й подарява семейното съкровище – 36те стари фотографски плаки, принадлежали на дядо й   , един от основателите на пристанищната дейност в страната. Младият старозагорец  завършва инженерство в Белгия и е изпратен, по волята на княз Фердинанд, да специализира пристанищно инженерство в Триест. В началото на ХХ век той вече е успешен бизнесмен, щастливо женен за италианката Петронила Венециани и почетен консул на България в Италия. Зет на известния писател Итало Звево, той е част от интелектуалния, космополитен  живот на Триест от началото на века. Сред най-близките му приятели е писателят Джеймс Джойс, който става преподавател по английски на дъщерите му. Предполага се, че Марко Близнаков може би наел фотографи, които да заснемат моменти от българското ежедневие и фрагменти от красотата на любимата му страна или  е получил фотографските плаки като консул на България, за да може да я представя подобаващо пред италианската публика.   Документалният филм „  с оригиналния разказ на 95-годишната Надежда Близнаков за нейната житейска история е неразделна част от изложбата „България през стъклото на времето“. Продуциран е от  “, автори са  . Оригиналната музика на лентата е на  и гайдаря  .   В една от залите, която ще напомня салонът на Вила Венециани с  фотосите на семейство Близнаков и на Триест от началото на XIX век, българската столица София, която присъства в плаките с току що завършения строеж на Александър Невски, за своя 140 юбилей , ще бъде представена и чрез един паралелен фото- монтаж с архивни снимки на eмблематичните и модерни за времето си сгради отпреди век, с тези направени днес от фотографа Евгени Димитров.   Към експозицията е издаден луксозен каталог, благодарение на   и неговата издателска къща.  Задълбочените познавателни текстове на плаките, описващи българските обичаи, символи и традиции са дело на етнолога  .   aрт директор на изложбата и каталога и  са автори на визията и на интерактивното пресъздаване на изложбата.  ", "date": "2019.12.06", "title": "„България през стъклото на времето“  в Музея на Рим в Трастевере"}
{"url": "http://epicenter.bg/article/-quot-Doyche-vele-quot--Tova-e-istinata---ot-dalgo-vreme-nasam-NATO-e-v-koma-/200803/11/33", "text": "    Макрон е прав: от дълго време насам НАТО е в кома. А едно от най-слабите му места в момента е… Доналд Тръмп. Може ли Алиансът да бъде спасен?    Дали настъпва краят на НАТО? Тази дискусия е стара колкото самия Алианс, твърденията за чиято предстояща смърт вече от 70 години са силно преувеличени. Ако се абстрахираме обаче от тези факти, френският президент Макрон има право: НАТО се намира в мозъчна смърт, и то от доста време. Германската канцлерка и други политици може и да се ядосват на изказването на Макрон, но той изговори една истина. Защото политически Алиансът никога не е бил толкова слаб, колкото в момента.    Едно от най-слабите места на НАТО днес е... лутащият се президент на САЩ. В зависимост от настроението си, той ту обижда партньорите си, ту хвали автократи като турския президент или севернокорейския лидер Ким Чен Ун, ту поставя под въпрос самото съществуване на НАТО. Същевременно обаче Доналд Тръмп реагира направо алергично на критиката на Еманюел Макрон и в Лондон изведнъж се превъплъти в най-горещия защитник на Алианса. Очевидно право да критикува НАТО има един-единствен човек. И това е самият Тръмп.    Американският президент често провежда солови акции, които обикновено са деструктивни. Изтегля, например, американските войски от Сирия без съгласуване и така отваря пътя за турска военна интервенция срещу кюрдите, които преди това, в полза на Запада, водиха битката срещу т.нар. \"Ислямска държава\". А това е фатален пример за предателство спрямо съюзниците, което причинява тежки човешки и политически жертви. То е пример и за още нещо: за неспособността на Доналд Тръмп да взима стратегически решения от общ интерес. Неслучайно вътре в НАТО пулсира безмълвната надежда, че догодина американците няма да го преизберат.    По време на Студената война животът на НАТО беше съвсем лесен. Алиансът просто беше противотежест на Варшавския договор. Задачите бяха ясни, а доктрината за взаимното възпиране беше един съвсем простичък стратегически модел. Само че 30 години по-късно НАТО така и не успява да отговори на новите предизвикателства. И просто се кандилка от криза до криза, от среща на върха до следващата среща на върха.    На срещата на върха в Лондон за пръв път се заговори за Китай като бъдещо стратегическо предизвикателство. Но това все още нищо не значи, защото в момента и дума не може да става за някаква обща политика към Пекин - просто интересите на страните-членки са твърде различни. Споменаването на Китай като потенциална заплаха все пак води до един положителен ефект: вече може да се мисли за въздействието на все по-агресивната китайска политика върху общата сигурност.    Човек направо има чувството, че насреща му седи и размишлява един ленив великан. Цяла вечност минава сякаш, докато се сети да реагира. Например - за рисковете от климатичните промени, за които говори норвежката министър-председателка. Или пък за опасността от регионални дестабилизации, възникваща покрай непрекъснато променящите се терористични групировки - тема, на която Франция иска да отдели специално внимание. Да не говорим, че в картата на сигурността непрекъснато възникват черни дупки, създадени понякога от страни-членки на НАТО. Например в Либия, която се превръща в развъдник на тероризъм и търговия с хора, сериозно заплашващ Европа.      НАТО се нуждае от истинско политическо ръководство - някакъв орган, който да може едновременно да анализира и да подготвя решения. В момента така нареченият \"Съвет на мъдреците\" трябва да изготви пътна карта за бъдещето, но това е просто временно решение, взето по принуда. Да не говорим, че Алиансът има и друго слабо място: приемайки все нови и нови членове, които имат все по-различни интереси, той вече трудно може да се справи с ангажимента, който навремето сам е поел: да гледа на всяко нападение срещу страна-членка като на нападение срещу цялата организация.    В НАТО не съществуват и механизми за санкциониране на онези страни-членки, които безогледно преследват само своите собствени интереси. Като Турция, например, която нападна кюрдите и закупи руски оръжейни системи. Подобни солови акции са пробив в общата сигурност, който не може току-така да бъде запушен с някакъв формален компромис, като този от Лондон. Да не говорим, че те отприщват сериозни съмнения по адрес на така наречените \"общи ценности\".    Ако се върнем към диагнозата на Еманюел Макрон: да, Алиансът, може и да е в кома, но не е мъртъв. Пък и европейските пориви към някакви съвместни отбранителни проекти засега тъпчат на място. И в обозримо бъдеще няма да се появи алтернатива на НАТО. Съмнително е дали Алиансът е в състояние да се реформира в условията на нарастващ външен и вътрешен натиск. Ключово значение ще имат президентските избори в САЩ.    Но едно нещо поне вече е ясно: със своята недипломатична откровеност френският президент всъщност поднесе добър подарък на НАТО по случай 70-ия рожден ден.  ", "date": "2019.12.06", "title": "\"Дойче веле\": Това е истината - от дълго време насам НАТО е в кома "}
{"url": "http://epicenter.bg/article/Kostadinova--Belchev-se-vdahnovyaval-ot-krasiva-zagrebchanka-predi-da-mine-pod-venchilo-s-Mara-Belcheva-/200804/11/105", "text": "Петнадесети март 1891 година е чудесен топъл пролетен ден. Министърът на финансите Христо Белчев разговаря със Стефан Стамболов. Свечерява се, когато двамата мъже напускат кафене „България“, минавайки градската градина. Прибират се за вечеря. След тях върви Стамболовия телохранител, стражарят Спас. Незабелязано в мрака към тях се приближават трима души. Двама от тях неочаквано започват да стрелят срещу Стамболов. Христо Белчев се изпречва, за да защити министър-председателят на България. Куршумите улучват министъра и той пада на земята. Убийците изчезват в тъмнината. Насъбират се хора. Стамболов се спасява невредим. Вестниците съобщават за случилото се. Кой е министър Христо Белчев? Той скромен и необщителен човек с чувствено сърце. Обича книгите и знае, че нищо не се слага наготово на трапезата на живота. Определя се като „човек замислен и отдаден на мечтания“. Иска с честен и мирен труд да прави щастието си. Уверен е, че най-същественото от сладостта на живота е домашното щастие. А капризите и амбицията са най-непризнателните неща в този свят. Белчев е третия син на Минчо Казанджията. Роден е през 1857 г. във Велико Търново. Баща му е почетен занаятчия. По произход е балканджия, от колиби Боженци, Тревненско. Майка му Дешка е била домакиня и отглеждала децата си.  До четиринадесетата годишната си възраст момчето се учи при учителите Тодор Шишков и Богдан Горанов. Това е обикновения образователен курс за тогавашния еснафин, комуто предстояло да се усъвършенства в посочения от баща му занаят, да стане \"башкалия\", самостоятелно да отвори работилница или дюкян.  Минчо Казанджията има в помощ двамата си по-големи сина Стефан и Панайот, по-късно големи търновски благодетели. Решил да даде високо образование на Христо. Затова настояли и тримата мъже, но най-вече най-големия брат Стефан, който бил природно интелигентен, учил при Петко Р. Славейков, Никола Михайловски и Димитраки Еленикото.   Общото желание било Христо Белчев и неговият приятел Георги Златарски, който вече се учил в Императорския лицей в Цариград, но недоволен го напуснал, да бъдат изпратени да следват на Запад.   Търговците обикаляли Русия, Италия, Франция, Румъния, в Цариград, Виена, Лондон и Манчестер. По същото време в Търново се появил някакъв си господин Джоич, хърватин, женен за българка. Вероятно той е бил австрийски агент, каквито тогава имало изпратени в България и по-специално във В. Търново. Те трябвало да наблюдават възраждането на народа ни и разгромяването на Турската империя.  По съвет и увещания на Джоич, за Загреб, в пределите на тогавашната Австро-унгарска монархия, вече заминали да се учат търновците Панайот Семерджиев (ранно починалия пръв преводач на „Емилия Галотти“) и Михаил Сарафов (по-късно министър на финансите). След тях тръгнали и двамата търновски младежи Христо Белчев и Георги Златарски, който става след време голям учен и професор по геология и палеонтология.  От Търново до Загреб пътували с кола, после и с параход по Дунав. В Загреб Христо можел да пристигне благополучно, ако в парахода не му откраднали 200 гроша, дадени от баща му за издръжка. Само по чудо със спасените 13 гроша. Той се явил през 1872 г. в Загребската реална гимназия, в която се записал ученик в четвърти клас.  Лишен от средства, се намерили добри хора, които не го оставили на улицата. Настанили го да получи безплатно храна в трапезария за бедни при Семинарията, а по-късно го препоръчали и на някои заможни семейства, на чиито деца Христо Белчев става домашен учител.  През 1876 г. завършва реалната гимназия, а на следващата година се записва студент във Физико-математическия факултет на Загребския университет. Числото на българите, които учели в Загреб нараствало. Те издават свой ръкописен вестник, който носел заглавие „Сърбогъска“. Сред тях е и Христо.  В Загреб по това време отива и Светослав Миларов, избягал през 1872 г. от Цариградския затвор. Той постъпва като студент в университета и става редовен сътрудник на издавания загребски вестник „Обзор“. Миларов информира хърватското общество върху нетърпимите турски зверства над българите. В „Обзор“ като подлистник в много броеве подред печата трогателни очерци, които по-късно са преведени от хърватски на български от самият Христо Белчев и Спас Вацов и отпечатани в София. Светослав Миларов тогава имал добри връзки с хърватските литературни кръгове и помага на Белчев да напечата някои свои писани на хърватски стихотворения в най-доброто за времето хърватско списание „Vienac“. Така Белчев става хърватски поет. Подписва стиховете си с псевдонима Чебел. „Белчевите хърватски стихове са по-добри от първите му български…“ пише Пенчо Славейков. Те са вдъхновени от красивата загребчанка Мелания. Оставя тетрадка със стихове, която носи заглавие „Moята любов с Мелания Метуди“. Какво може да бъде съдържанието на стихове писани от млад, влюбен мъж, вехнещ по очарователната хърватка, можем да се досещаме.  Освободителната война 1877 г. заварила бъдещият министър на финансите Христо Белчев болен на легло. Той побързал да се завърне в родното Велико Търново. Скоро се запознава с Иванчо хаджи Ангелов, председател на Севлиевския окръжен съвет. Той също е с европейско образование, учил в Англия, а след това търгувал в Лондон, Манчестер, основно с манифактурни стоки. Имал приятна външност, облечен по модата на английските лордове-дендита. Иванча, както го наричали, е харесван от всички и обичал „салтанатите“. Той наема Белчев за писар, който постепенно се възстановявал здравословно, а в тетрадките му се изпълвали с нови светли стихове. Някъде по това време става и запознаването с дъщерята на Иван Ангелов, малката Молка. Нейната поезия разгаря душата на чувствителния Христо Белчев. Раждат се тези редове писани за нея: Ела при мене, пъстра пеперудо,  ела при мене, - весело сдружени  да полетиме двама, милолудо,  над цветните, над росните полени  Виж, как ни кани мило всяко цвете…  И аз ще съм кат´ тебе – боже дете  Молка е още ученичка във Великотърновската девическа гимназия. На някогашната улица „Възнесение“, в долната къща на д-р Игнатиев, тя е на квартира заедно с леля си Еленка хаджи Ангелова. По-късно тя е първата класна учителка във В. Търново от 1869 г.  След смъртта на Иван хаджи Ангелов, съпругата му Парашкева окончателно се преселва в Търново с дъщеря си Молка и синовете си - най-големият Кръстю, средния Ангел и най-малкия Косю.  Момичето поразявало всички със своята интелигентност и красота. Стройна, нежна като ангел, нейните очи карали да замръзва кръвта на руските офицери. За прекрасната Молка, в едно хубаво търновско утро, се дуалират, на местността Белярка щабс-капитанът Бисоцский и поручикът Владимир фон Риттер. Дуелът не взел жертва. Минал само с леко нараняване в рамото на фон Риттер. Секундантите помирили и двамата мъже. За дуела любителите на сензации търновци не могли нищо да научат. Но княз Дондуков-Корсаков узнал за историята и двамата офицери скоропостижно били върнати в Русия.  Чувствата на Христо Белчев нараствали от ден на ден към нея. Тя завършила пети клас, тогавашен пълен курс на Търновската девическа гимназия и през 1881 г. заминала за Виена, където постъпила да учи. През 1879 г. Белчев е преместен от Севлиево на служба в канцеларията на търновския губернатор. Тук се запознава с Петко Р. Славейков и започва да сътрудничи в неговия хумористичен лист „Остен“, където отпечатва много стихове и фейлетони. След спирането на печата му, продължава да издава във вестник „Целокупна България“. От Търново Белчев е преместен в София за подначалник в Министерството на Финансите. Скоро след това го правят началник на новосъздаденото Статистическо бюро, някогашната Дирекция на статистиката. От там той е изпратен за три години в Париж. След завършването остава една година на специализация във Френското министерство на финансите.  След завръщането си в София е ценен като професионалист. За него създават длъжността Главен ревизор на финансите, а след това го назначават Главен секретар на финансовото министерство.   Литературните му интереси го съпътстват въпреки чиновническата му работа.  В това време Молка завършва образованието си във Виена през 1885 г. и се завръща в България. Вече дипломирана, с променено в дипломата име Мара хаджи Ангелова, за кратко време става гимназиална учителка в Русе, а през Сръбско-българската война е милосърдна сестра в София, където също учителства. Съдбата отново ги среща и любовта им се възпламенява. На 1 юни 1886 г. минават под венчило. Двамата са една от най-красивите двойки в столицата. Старите хора ги благославяли щом ги зърнели по улиците. По това време той е начело на български финанси. Тя – придворна дама на княгиня Клементина, майката на Фердинанд, често гостува в Двореца и дворцовите приеми.  През 1890 г. министрите-консерватори Стоилов и Григор Начович, напускат правителството на Стефан Стамболов. Той попълва кабинета си с двама търновци – Христо Белчев и Панайот Славков – министър на правосъдието. Този кабинет наричали „търновски“. Петимата от министрите са именно търновци - Стефан Стамболов, полковник Муткуров, Георги Живков, Христо Белчев и Панайот Славков. Това става, във време, когато борбата срещу диктатурата на Стамболов е най-силна и не се подбирали средства и усилия. Правели се заговори, мълвите и клюките се разпространявали в столицата и в цялата страна.  Христо и Мара живеят само четири години и девет месеца. Внезапният му край прекъсва щастието им. Където и да се намира, всеки ден, дори по два пъти, той ù пише нежни писма. Едно от тях е от Белград, където той е пратеник на българското правителство и сключва търговски договор със Сърбия. Писмото е от 31 май 1889 г. „Мила моя жено,  С утришнийт ден започва четвъртата година на нашийт задружен живот. Колко жаля, гдето не можеме да го празнуваме заедно! Колко щеше да ми бъде приятно да не бъдех поне сега далеч от къщичката ни, в която ти всели една вълшебна сила още преди да отидеме пред олтаря! Помниш ли като се учехме да викаме нашето „у дома“? Сякаш, че беше вчера, а оттогава насам имаме спомени обширни колкото цяла Европа. Хвърля ли поглед надире, не зная где да се спра. Помня една октомврийска нощ и подир нея сто тридесет и една други. Помня една юнска нощ и подир нея хиляда деведесет и пет други, а помня толкова дни. Понятието ми кола е свързано с твоето пристиганье в София. Понятието ми железница е свързано с пътуваньето ни за Цариград. А мога ли каза, че преди това не съм знаял ни що е кола, ни що е железница? Босфорът не мога да си го мисля без тебе; не намирам кипарисова алея, гдето те няма; не ми иде на ума лес, гдето те не гоня. Река ли Париж, сякаш чувствам, че двамата сме неделими. Лондон щеше да ми бъде пъкъл по втори път, ако да не бяхме заедно. Представя ли си запенени вълни, чувствам като да си при мен под защита; чуя ли виелица, усещам се твой щастлив заслон. И колко други мои мисли, чувства и мечтания са неразривно свързани с твоето битие! Настъпва веке четвъртата година, а аз още не мога да повярвам, че съм женен, при всичко че все те наричам моя жена, при всичко че нямам радост или удоволствие, което да не бих желал да деля с теб.  Хвърляш ли, Мара, на тая минута, и ти погледнадире: мъчиш ли се да обгърнеш с един глед извървенийт с мене път; благодарна ли си от него; внушава ли ти дързост? Балансът, който си аз правя, е за мене нов извор на дързост, на вяра и на щастие.“  След неговата смърт столичани се питат „кой ще има тази хубава жена“. А тя тъгува безмерно. Моли да боядисат стените на стаите в къщата им в черно, да драпират огледалата в черно, да сложат черни чаршафи по леглата, всичко иска да бъде черно. Това се превръща в нейния цвят. Много мъже я ухажват и копнеят за ръката ѝ, но тя е фанатично вярна на паметта на съпруга си. Близостта ѝ с Пенчо Славейков се случва 12 години след смъртта на съпруга ѝ.  В ляво от главния ход на Софийските гробища, близо до църквата е гробницата в която и до днес почиват Мара и Христо Белчеви.", "date": "2019.12.06", "title": "Костадинова: Белчев се вдъхновявал от красива загребчанка преди да мине под венчило с Мара Белчева "}
{"url": "http://epicenter.bg/article/RIA-Novosti--Balgariya-se-nauchi-da-vyarva-na-Rusiya--No-tova-nyama-da---pomogne-/200823/11/33", "text": "Българските власти показаха впечатляваща отзивчивост към недоволството на Москва от най-високо ниво. Това коментира руската информационна агенция РИА Новости в материал, озаглавен „България се научи да вярва на Русия. Но това няма да й помогне“, предава Агенция \"Фокус\".    Струваше си държавният глава на Руската федерация Владимир Путин да каже, че София умишлено забавя изграждането на „Турски поток“ на своята територия, защото само няколко часа по-късно българският премиер (Бойко Борисов) увери, че причините са свързани изключително със „задължителните процедури“ на Европейския съюз. Бойко Борисов също изрази надежда за успешно стартиране на проекта.    Коментарът на премиера не само не противоречи, но по-скоро засилва мнението на руския президент, че продължаващите забавяния очевидно са свързани с „натиск отвън“. България е принудена непрекъснато да потвърждава, че е - отново съгласно думите на самия Борисов - „лоялен и силен член на НАТО и ЕС“. И това, разбира се, не се вписва добре с изпълнението на стратегически проект в областта на енергетиката, обвързан с Москва.    Проблемът е, че дразненето на Русия с бюрокрацията на София не е вариант. Путин категорично заяви, че ако българските власти не искат да ускорят работата по „Турски поток“, то тогава Москва ще намери други пътища към Южна Европа.    Българите знаят повече от всеки друг, че подобни думи от Кремъл не представляват празна заплаха. Тъжната съдба на „Южен поток“, който, ако беше реализиран, щеше да превърне България в най-важната транзитна държава, служи за постоянно напомняне и потвърждение.    Ако през 2014 г., когато руската обреченост и предстоящият крах бяха очевидни за цяла Европа, то пет години по-късно надеждите, че Кремъл ще търпи до безкрайност бюрократичното оплитане на България, изглежда илюзорно.    София не се съмнява, че Москва ще изпълни обещанието си.    Размяната на коментари от последните дни може да послужи като урок не само за София, но и за много други европейски (и световни) столици.    На първо място, важен е техният зараждащ се навик да вярват в Москва.    Иронично е, че консолидирането на обусловения рефлекс към ситуацията „ако Русия казва, значи ще го направи“, е на база отрицателен опит. Там, където дълго време многобройните „моркови“ под формата на убеждаване, преференциални условия и различни „добрини“ не сработиха, ситуацията се раздвижи значително, едва когато „тоягата“ се превърна в основно средство на общуване.    Всъщност такава бърза реакция на българския премиер на думите на Путин просто потвърждава напредъка по този въпрос.    Второ, еднакво важна последица от случващото се е осъзнаването, на някои места много болезнено, от истински прозападните държави от Източна Европа на простата истина, че суверенната политика винаги е по-изгодна, отколкото старателно да се угажда на избрания господар.    Преди пет години България загуби „Южен поток“. Забележките на Путин ясно намекват, че София вече е на няколко крачки от загубата и на „Турски поток“.    И като цяло човек би могъл да разбере българските елити, които се страхуват да повишат гласа си в защита на националните интереси, защото страната им е толкова незначителна и слаба в сравнение с великите сили на Запада. Но в близост до нея има съвсем различни примери. Някои държави в Източна Европа, вместо да затвърждават окаяното си положение, като повтарят „ние сме малки, бедни и слаби, нямаме възможност да се противопоставим на заповедите на американците и ЕС“, доста успешно маневрират, поставяйки собствените си интереси на преден план. И което е характерно, резултатите от такава политика са многократно по-добри от тези на наистина бедна България, която даде всичко от себе си за светло европейско бъдеще.    За Полша, която не може да бъде обвинявана за съчувствие към Русия, не може да се твърди, че има независима политика. Но тя изобщо не се страхува от раздразнението на ЕС. Има и Унгария, която прави това, което сметне за необходимо и никакво недоволство отвън не е в състояние да трогне официална Будапеща. В крайна сметка има малка бедна Сърбия, която, въпреки целия натиск от страна на Запада, отказва да загърби дълбоката връзка с Русия - и това не води до фатални последици за Белград от много години.    Сега ситуацията около българската част на „Турски поток“ започва да буди клиничен интерес: дали властите на страната ще рискуват да защитят националните интереси или ще доведат ситуацията до логичния край – загубата и на този проект.    В случая на последния вариант България, разбира се, ще се превърне за целия свят в паметник на отхвърлянето на суверенитета като национална идея и последствията, до които водят подобни действия. А това само по себе си е интересно и полезно по свой начин - но за другите.  ", "date": "2019.12.06", "title": "РИА Новости: България се научи да вярва на Русия. Но това няма да ѝ помогне "}
{"url": "http://epicenter.bg/article/Andrey-Raychev--Balgariya-postigna-neshto-nemislimo---forma-na-satrudnichestvo-mezhdu-SASht-i-Rusiya-tuk/200824/11/0", "text": "Няма влошаване на отношенията между страната ни и Русия. Има общ въпрос – за южния фланг на НАТО и съдбата на отношенията между страните от НАТО и Руската федерация.  Това посочи Андрей Райчев в „Сутрешен блок“ по БНТ.  „Вариант, при който Русия да не отзове български дипломат, нямаше. Самото забавяне на това действие може даже да се счете за жест към нас. Просто руснаците изчакаха да минат българо-американските разговори за газа и енергийните проекти във Вашингтон“, коментира социологът.  По думите му на срещата в Белия дом „България постигна нещо много“.  Според Райчев политиките на Русия и САЩ от десетилетия, една към друга, на територията на България,  са съвсем прости – виж какво правят руснаците и ги спри. И обратното – виж какво правят американците и ги спри.   Социологът смята, че на срещата във Вашингтон Бойко Борисов, като че ли е успял да постигне нещо немислимо доскоро – някаква възможна форма на сътрудничество между двете суперсили на територията на България. Райчев пояснява, че става въпрос за атомната електроцентрала, която е руска по произход, българска по собственост, а евентуално ще се вкарат американски елементи, за да заработят заедно.   „За нас това би било нещо много. Няколко пъти строежът на АЕЦ „Белене“ бе забранен. Сега сякаш става някакъв пробив. Стои и въпросът за „Турски поток“, който е още по-сложен, защото добавя елемента на отношенията САЩ-Ердоган. Мисля, че и тук на България й върви. И Русия, и САЩ, и Турция, изглежда, ще се съгласят оттук да минава продължението на тръбата“, заяви Райчев. ", "date": "2019.12.06", "title": "Андрей Райчев: България постигна нещо немислимо - форма на сътрудничество между САЩ и Русия тук"}
{"url": "http://epicenter.bg/article/Politikata-na-Tramp-tlaska-kam-sblizhavane-Pekin--Moskva-i-Teheran/200830/11/0", "text": "  Доналд Тръмп навлезе в последната си година като американски президент. По традиция това е време на равносметка и приключване на основни външни и вътрешни политически начинания. Тръмп обаче най-вероятно ще остави повече проблеми, отколкото наследи: опозицията в Щатите не се смирява и продължава да иска отстраняването му от властта, американските съюзници са раздвоени, страните-опоненти все повече се трансформират в сплотяващи се врагове. На 27 декември в Индийския океан започват безпрецедентни военноморски учения кораби на Китай, Русия и Иран под формалното лого за „борба с терористите и пиратите в Индийския океан”. Предлогът повече от очевидно е формален. Според американския вестник The Daily Beast ученията са военна демонстрация в северната част на Индийския океан и Ормузкия пролив, където преминават жизнено важните пътища на петролните танкери. Китай все още не е обявил състава на участващите в учението съдове и с това опъва до предел нервите на американците, защото те не знаят какви свои сили трябва да ангажират. Пекин оповести само завоалираната формулировка, че ще бъдат задействани „няколко кораба” от състава на ескадрата за борба с пиратството край бреговете на Сомалия. От руска страна вече са в поход четири корабни групи: Отряд от Балтийския флот премина през Суецкия канал и се отправи към Аденския залив под предлог за антипиратско дежурство;  На 3 декември отряд от Северния флот взе курс към Атлантическия океан;  Руски ракетен крайцер се намира край нос Добра Надежда след съвместно учение с фрегати от Китай и ЮАР;  Отряд кораби от Тихоокеанския флот е излязъл от Владивосток и се е насочил към Азиатско-Тихоокеанския регион. Не е известно обаче колко групи ще вземат участие в ученията около Арабския полуостров. Иран също разполага с немалък брой разрушители, фрегати, подводници и бойни самолети. При това Иран застава в сянката на Китай и ще вземе участие в морските маневри точно, когато Щатите най-силно притискат със заплахи Техеран. От една страна се очаква доминираща роля в ученията да играе Китай, тъй като той вече заяви своите амбиции и претенции за глобално лидерство. Според The Daily Beast обаче водеща ще бъде Москва, тъй като Пекин иска да изтъкне важната роля на своите съюзници и да ги ангажира. Налице е и формален повод. Американският вестник припомня, че през юли т.г. Русия оповести концепция за колективна сигурност в Персийския залив: международна конференция по сигурността и сътрудничеството в Залива трябва да доведе до създаване на организация за сигурност и сътрудничество в региона. При цялата информационна мъгла относно участващите в ученията сили, самолетоносачът „Хари Труман” неочаквано и без медиен шум напусна базата си в Норфолк и сега заедно със съпътстващата го голяма корабна група бърза към Персийския залив под предлог да смени атомния самолетоносач „Ейбрахам Линкълн”. Най-вероятно смяната на дежурството ще се проточи и двата авионосеца ще останат в района за целия период на ученията. За цял свят е очевидно, че конфронтационната политика на САЩ тласка Пекин, Москва и Техеран към сближаване чрез общност на националните интереси. Засега Тръмп не обявява трите страни за противници, а само за геополитически конкуренти, като се опитва да противопостави основно на Китай регионален баланс на силите. Все още пряката военна конфронтация в Индийския океан не е налице. Колкото по-силно САЩ притискат Русия и Иран, толкова е по-голяма вероятността те да гравитират към Китай. В интерес на истината следва да се отбележи, че трите страни-партньорки в ученията не са равнопоставени в своите цели и мотиви: Китай вече заяви амбиции като начало да стане регионален лидер, Русия обаче преди всичко се старае да опази териториите на своя Далечен Изток, а Иран иска признание и подобаващо място на световната политическа сцена. Няма никаква гаранция, че Пекин ще поеме последователната водеща роля на Москва от времето на Съветския съюз. Изтокът си е Изток! Същевременно, политолози забелязват нов подход във външната политика от страна на САЩ с проява на стремеж да избягват самостоятелни акции по света, а да изграждат коалиции. Всъщност Тръмп прилага бизнес-подход и полага големи усилия американските съюзници не само да финансират своето участие в политически проекти по света, но и да поемат част от американското бреме: например Южна Корея беше заставена да задели $500 млн. за издръжка на американските бази на своя земя, преговори в тази насока се водят с Япония и Европа. Дойдохме си на думата: става въпрос преди всичко за споделяне на разходите и бремето на отговорността.", "date": "2019.12.06", "title": "Политиката на Тръмп тласка към сближаване Пекин, Москва и Техеран"}
{"url": "http://epicenter.bg/article/-Argumenti-i-Fakti--Pogreba--Yuzhen-potok--bavi--Turski-potok--Zashto-Sofiya-se-darpa-s-gazoprovodite-/200835/11/33", "text": "Защо България се бави с изграждането на участъка на газопровода „Турски поток“? Отговор на въпроса търсят в редакцията на руския вестник „Аргументи и Факти“ в материал, озаглавен „Погреба „Южен поток“, бави „Турски поток“. Защо София се дърпа с газопроводите?“, предава Агенция \"Фокус\".    За първи път руският президент Владимир Путин открито обвини България в забавяне на „Турски поток“. „Очевидно, под натиск отвън, българите вършат работата някак припряно. Ако те не искат, ще намерим други начини да реализираме нашите възможности“, заяви по-рано държавният глава на Руската федерация след среща със сръбския си колега Александър Вучич.    В Сърбия, между другото, полагането на „Турския поток“ върви с рекордна скорост. Според ръководителя на производствено-техническия отдел на генералния изпълнител за изграждането на газопровода Евгени Улрих дневно сърбите успяват да завършат около шест километра от трасето. Строителството трябва да приключи през следващите дни, обеща Вучич по-рано тази седмица.    Преди пет години, до голяма степен заради България, проектът за друг руски газопровод – „Южен поток“ (ЮП), беше преустановен. Именно България беше първата държава, която замрази работата по проекта, тъй като той не съответстваше на нормите на европейското законодателство. Става въпрос за Третия енергиен пакет, който забрани на същата компания (в случая „Газпром“) едновременно да транспортира и продава газ. С други думи, според европейските закони Русия трябваше да изгради тръбопровод и да доставя по него гориво от трети страни.    Москва не се отказа от идеята да изгради газопровод по южния маршрут и се договори с Анкара за „Турски поток“ (ТП).    Енергийно изолирана България (нейната система за транспортиране на газ обслужва само вътрешния пазар) остана с празни ръце. Перспективата за печелене на пари от транзита на газ бе сведена до нула.    По-късно София многократно се обръща към Москва с молба да й разреши да се включи към „Турски поток“. България дори отпусна 1,6 милиарда долара за изграждането на съоръженията на своя територия. А през пролетта агенция Bloomberg, позовавайки се министъра на енергетиката Теменужка Петкова, съобщи, че страната ще съди „Газпром“, ако ТП заобиколи България.    София наистина се интересува от газопровода. Според Сергей Капитонов, газов анализатор в Енергийния център на Московското училище за управление, подобен проект е от полза не само в етапа на строителството, но и след завършването му – с оглед приходите от транзит към бюджета на България. Операторът на газопреносната система на България обяви търг за резервация на мощности по ТП за 20 години. Това означава, че през този период на България е гарантирано да получава приходи от транспортиране на руско гориво през своя територия.    Интересът на България към ТП също може да бъде свързан със загриженост във връзка с транзита през Украйна. „Факт е, че по-голямата част от горивото, преминаващо по коридора в Южна Украйна (а след това през Трансбалканския газопровод), е предназначена специално за Турция. Когато обемите за Турция бъдат пренасочени през ТП, транзитът през този коридор рязко ще спадне. И рентабилността на транзита в тази посока ще отслабне, което ще доведе до увеличаване на цената и до евентуален нов спор в рамките на транзитното споразумение между Москва и Киев“, заяви енергийният експерт Александър Собко.    Премиерът Бойко Борисов, между другото, реагира изключително бързо на изявлението на Владимир Путин: „Ние строим средно по пет километра на ден\", припомня изданието думите на българския министър-председател. Същевременно той отправи покана към руския президент да дойде и да се убеди сам в това каква е скоростта на изграждането на газопровода.    Почти половин година „Булгартрансгаз“ не можеше да подпише договор с консорциума „Аркад“ за изграждането на своя участък от ТП. Това стана възможно едва през септември, когато Върховният административен съд прекрати обжалването на обществените поръчки.    Дължината на „Балкански поток“ (т.е. българското разклонение на ТП) е 474 километра. Русия вече е приключила своята част от работата по проекта. Преди броени дни говорителят на Кремъл Дмитрий Песков обяви, че газопроводът ще бъде пуснат в експлоатация на 8 януари. Официалният му старт ще бъде даден от Владимир Путин и турският лидер Реджеп Тайип Ердоган. Съгласно думите на Песков, работата на турската страна по проекта ще приключи до 8 януари.    „Имаме още една много важна стъпка, която ще предприемем. На 8 януари в Истанбул ще дадем официален старт на газопровода ТП“, потвърди Ердоган.  ", "date": "2019.12.06", "title": "„Аргументи и Факти“: Погреба „Южен поток“, бави „Турски поток“. Защо София се дърпа с газопроводите?"}
{"url": "http://epicenter.bg/article/NSI--50-7--ot-predpriyatiyata-v-Balgariya-razpolagat-sas-sobstven-uebsayt/200811/4/0", "text": "През 2019 г. 50.7% от предприятията в България разполагат със собствен уебсайт, а 33.8% от тях използват социални медии. Това сочи статистика на Националния статистически институт, цитирана от Агенция \"Фокус\".    Резултатите от проведеното през 2019 г. изследване сред предприятията с 10 и повече заети лица показват, че 95.7% от тях използват компютри, а при големите предприятия с 250 и повече заети лица относителният дял e 100%. Високоскоростният, надежден и непрекъснат интернет достъп е основна необходимост за предприятията и 93.7% от тях имат постоянен достъп до глобалната мрежа. За връзка с интернет предприятията основно използват DSL или друг вид фиксирана технология (80.5%), като при 64.8% от тях скоростта на най-бързата фиксирана връзка е по-висока от 30 Mbps.    През 2019 г. всяко трето предприятие (36.5%) използва приложения като Skype, WhatsApp, Facetime, Viber за гласови или видеоразговори през интернет за служебни цели, а 46.4% предоставят на служителите си преносими устройства, които разполагат с мобилна интернет връзка, осъществявана чрез мобилните телефонни мрежи.    Относителният дял на заетите лица в предприятията, които използват компютър ежедневно за изпълнение на служебните си задължения, е 32.1%, а на 28.7% от работещите е осигурен достъп до интернет. Заетите лица, които използват преносими устройства с мобилна интернет връзка за служебни цели, са 11.4%.    Половината от предприятията (50.7%) разполагат със собствен уебсайт, като 12.6% посочват, че използват информация за поведението на посетителите на уебсайта (брой кликвания, разглеждани елементи, продължителност на сесията и др.) с цел реклама или подобряване на клиентската удовлетвореност.  На своя уебсайт предприятията основно предоставят следните функционалности:  - информация за предлаганите стоки или услуги - 79.1%;  - връзка или препратка към профила си в социална медия - 34.5%;  - възможност за онлайн поръчки или резервации на стоки или услуги - 26.3%;  - проследяване или проверка на статуса на направените поръчки - 16.1%.    Използване на социални медии  През 2019 г. 33.8% от предприятията използват различни видове социални медии, за да развиват дейността си и да разширяват своето присъствие в интернет. Най-популярни са социалните мрежи (Facebook, LinkedIn, Xing, Yammer, Probook.bg и др.), в които 33.2% от предприятията поддържат свой профил.  Основните цели, за които предприятията използват социални медии, са:  - подобряване на имиджа на предприятието или на пазарния продукт (реклама, промоции) - 73.9%;  - получаване и отговаряне на мнения, отзиви, въпроси от клиенти - 62.7%;  - наемане на служители - 32.8%;  - сътрудничество с бизнес партньори или други организации - 29.5%.    Всяко пето предприятие (20.1%) има заети лица, чиято основна работа е да разработват, управляват или поддържат ИКТ системи или софтуерни приложения. През предходната 2018 г. 10.0% от предприятията са наели или са се опитали да наемат ИКТ специалисти, като 41.6% от тях са изпитали трудности при намирането на подходящи кадри.  За да повишават квалификацията на служителите си, 10.1% от работодателите осигуряват обучение в областта на ИКТ.    Данните от изследването показват, че 85.0% от предприятията прилагат различни мерки за информационна сигурност, като сред най-разпространените са поддържане на актуализиран софтуер (74.1%), удостоверяване чрез сигурна парола (72.3%), контрол на достъпа до мрежата на предприятието (51.1%) и архивиране на данните на отделно място - 50.7%.  Всяко второ предприятие (51.0%) запознава служителите си с техните задължения, свързани със сигурността на ИКТ по някой от следните начини:  - доброволно обучение или вътрешно достъпна информация - 40.2%;  - чрез трудов договор - 23.5%;  - задължителен курс за обучение или запознаване със задължителни материали - 12.2%.  През предходната календарна година 16.3% от предприятията са срещали проблеми поради инциденти, свързани със сигурността, като при 12.6% тези инциденти са довели до недостъпност на ИКТ услуги, а при 7.5% са били унищожени или повредени данни.  Относителният дял на предприятията, които разполагат със застраховка срещу инциденти, свързани с ИКТ сигурността (кибер застраховка), е 2.8%.    Електронна търговия  Данните от проведеното през 2019 г. изследване показват, че през предходната календарна година 10.9% от предприятията продават стоки и услуги онлайн, а реализираният оборот от електронна търговия възлиза на 4.5% от общия им оборот. Относителният дял на тези, които осъществяват уебпродажби, е 10.0%, а на тези използващи съобщения от тип EDI - 1.5%.  За десетгодишен период относителният дял на предприятията, които продават стоки и услуги чрез електронна търговия, се е увеличил близо три пъти.", "date": "2019.12.06", "title": "НСИ: 50.7% от предприятията в България разполагат със собствен уебсайт"}
{"url": "http://epicenter.bg/article/Emil-Karanikolov--Komertsbank-mozhe-da-otvori-IT-tsentar-v-Balgariya-s-400-spetsialisti/200827/4/0", "text": "Министърът на икономиката Емил Караниколов и д-р Карстен Битнер, член на Борда на Group Technology Foundations Commerzbank AG обсъдиха намеренията на банката да открие IT Hub в София. По време на срещата беше представен инвестиционния план на банката, като по думите на д-р Битнер първоначално ще бъдат открити 400 работни места за висококвалифицирани IT специалисти, като тенденцията е те да нараснат до 600.    Министър Караниколов заяви, че намеренията за инвестиция на Commerzbank AG е поредното доказателство за положителното развитие на IT-сектора в България и допринася за затвърждаване образа на страната ни като привлекателна и конкурентоспособна инвестиционна дестинация. „Разчитаме инвестицията на Commerzbank AG да провокира интереса и на други водещи германски компании за инвестиции в България“, подчерта Караниколов.    В средата на 2019 г. заетите в сектора на информационните технологии са над 62 200 души. През второто тримесечие на 2019 г. оборотът на предприятията в ИКТ сектора нараства с 28,9% спрямо съответното тримесечие на предходната година, като това увеличение е най-голямото от година и половина насам. През предходното тримесечие на 2019 г. ръстът на оборота на годишна база е бил 20.6%. Дейности в ИКТ сектора се осъществяват от около 12 498 фирми.   От своя страна Караниколов е заявил, че намерението за инвестиция на Комерцбанк е поредното доказателство за положителното развитие на ИТ сектора в България и допринася за затвърждаване образа на страната ни като привлекателна и конкурентоспособна инвестиционна дестинация.   От вторият най-голям кредитор в Германия обаче отказаха да коментират тази информация, предаде Ройтерс.   В бързо разрастващия се информационен и комуникационен сектор в България работят над 60 000 души, а продажбите му надхвърлиха 5,5 милиарда лева (над 3 млрд. долара) през 2018 година.  ", "date": "2019.12.06", "title": "Емил Караниколов: Комерцбанк има намерение да открие ИТ център в България"}
{"url": "http://epicenter.bg/article/Dva-novi-sluchaya-na-afrikanska-chuma-po-svinete-v-Blagoevgradsko/200831/4/0", "text": "Два нови случая на Африканска чума по свинете са установени в района на две благоевградски села, съобщиха от Югозападното държавно предприятие /ЮЗДП/. Те са при диви свине, отстреляни в \"Държавно ловно стопанство Благоевград\", в района Селище и Бучино. При изследване на пробите е потвърдено наличието на вируса.   По информация на ловците, при първичната обработка на труповете на животните не са забелязани признаци за наличие на болестта, посочват от ЮЗДП. Труповете са унищожени съгласно изискванията. Предстои издаване на заповед за инфектирана зона от директора на Българската агенция по безопасност на храните и заповед за ограничаване на дейностите в горските територии, попадащи в тази зона, от директора на Регионалната дирекция по горите - Благоевград.   Инфектираната зона ще бъде обозначена със забранителни табели. ЮЗДП призовава жителите на съответните населени места и ловците към стриктно спазване на мерките за биосигурност в превенцията и борбата с опасната зараза, се посочва още в съобщението.", "date": "2019.12.06", "title": "Два нови случая на африканска чума по свинете в Благоевградско"}
{"url": "http://epicenter.bg/article/Desislava-Taneva--Nito-edin-kg-ot-zarazenoto-ohladeno-pileshko-meso-ne-e-otishal-v-krayniya-potrebitel-/200840/4/0", "text": "Нито един кг от заразеното пилешко месо не е отишъл в крайния потребител. Това каза министърът на земеделието Десислава Танева пред журналисти във връзка със сигнали за заразено пилешко месо, цитирана от Агенция \"Фокус\".    \"Получени са не 16, а общо 17 сигнала по системата за уведомяване на ЕК за наличие в мрежата на пилешко месо, охладено с произход Полша и тези нотификации засягат няколко страни, където полският производител е продал своята стока. Първият сигнал постъпва март месец. Тъй като тази стока не е за директна консумация, а за преработка, такива са правилата, че не се уведомява публично потребителите, както примерно БАБХ са длъжни да уведомят потребителите, ако такава нотификация беше получена за хранителен продукт за директна консумация\", обясни министърът.    \"Това, което БАБХ е направила след получаването на който и да е от сигналите, е проверка по хранителната верига за наличности на този продукт - птиче охладено месо с произход Полша. Около 109 тона установени наличности по всички тези нотификации са иззети. Нотификациите са 17, 10 от тях пристигат след 29 октомври тази година. Имаме интензитет. От тези 17, 15 от тях касаят един и същ полски производител. БАБХ е изпратила включително и до Полша, до техния контролен орган по храните съответната информация по проверката. Те не засягат само Бълария. Продукт на този полски производител е подаден поне в още 7 европейски страни. Този продукт е за последваща преработка, той не може да се консумира директно от потребители без термична обработка, поради което БАБХ няма задължението, не го и прави да уведомява потребителя\", заяви още Танева.    Тя посочи, че не може да се изнесе информация за името на производителя, нито за българските оператори, които са изнесли тази стока.    \"Има специална разпоредба, която ни забранява това. Всичко налично, което е в мрежата, след незабавна проверка, е иззето като наличност\", допълни още Танева. Министърът поясни, че страната ни няма правомощия да забрани този производител да продава за България. \"Това може да го напави полският орган на храните, който да постави съответните изисквания. БАБХ го е информирал за това\", каза още Танева.  ", "date": "2019.12.06", "title": "Десислава Танева: Нито един кг от заразеното охладено пилешко месо не е отишъл в крайния потребител "}
{"url": "http://epicenter.bg/article/Temenuzhka-Petkova--Proektat--Turski-potok--ne-e-pod-zaplaha--rabotata-po-nego-ne-e-spryala/200845/4/0", "text": "Проектът „Турски поток“ не е под заплаха, работата по него не е спряла.Това каза министърът на енергетиката Теменужка Петкова пред журналисти по повод изказването на президента на Русия Владимир Путин, че България бави изграждането на „Турски поток“, предаде „Фокус“.   Тя посочи, че не може да коментира думите на президента Путин. „Това, което правим, е да си вършим съвестно работата“, заяви още Петкова. „Това, което със сигурност мога да кажа е, че ние изпълняваме своите ангажименти. В края на миналата година, когато актуализирахме нашата енергийна стратегия, всички вие помните, че тази актуализация дойде като инициатива на правителството. Тя беше подкрепена от колегите от парламента, от всички парламентарно представени политически сили. Беше ясно заявено, че този проект е изключително важен, той е стратегически за нас“, заяви още Петкова. По думите й така както пердвиждат европейските правила, нашето европейско национално законодателство, са проведени всички процедури, които са свързани както с прилагането на директива 73 за природния газ, така и по отношение на обществените поръчки, свързани с избора на изпълнител. Всички тези дейности, свързани с прилагането на практика на нормативната уредба, отнема време“, заяви още Петкова. Тя припомни, че е имало обжалване по отношение на обществените поръчки. „От деня на подписването до настоящия момент се работи непрекъснато по отношение на реалиазцията на този проект. Към момента се работи на трасе от 150 км, разделено на 3 отделни лота. Доставени са тръбите за всичките 150 км, разчистен е хумосният слой. Изкопани са траншеи. Знаете, че бяха изградени и въведени в експлоатация първите 11 км от турско-българска граница до компресорна станция „Странджа“, които на практика осигуряват възможност ние да се свържем с проекта „Турски поток“ на турска територия. Изградихме и газоизмервателна станция. В процес на изграждане са и две компресорни нови станции. Работата по проекта не е спряла. Така както предвижда договора първите 308 км трябва да бъдат готови в края на месец май 2020 г. Ние работим, вършим си работата“, каза още Петкова.Тя изтъкна, че се полагат по 5 км на ден.", "date": "2019.12.06", "title": "Теменужка Петкова: Проектът „Турски поток“ не е под заплаха, работата по него не е спряла"}
{"url": "http://epicenter.bg/article/V-Daniya-predlagat-10-godishen-moratorium-varhu-povishavaneto-na-naemite/200850/4/0", "text": "Дaния e гoтoвa c пpoeĸтoпpoмeни, ĸoитo щe пpeĸpaтят cпeĸyлaциитe c имoти, oтдaвaни пoд нaeм ĸpaтĸocpoчнo, пишe Вlооmbеrg, цитирана от money.bg. Teĸcтoвeтe ce пoявявaт нa бял cвят cлeд мeceци нa ocпopвaни дeбaти, пpeдизвиĸaни oт пoĸyпĸи, нaпpaвeни oт Вlасkѕtоnе Grоuр Іnс.    Mиниcтъpът, нaтoвapeн c жилищнaтa пoлитиĸa, пpeдcтaви няĸoлĸo cтъпĸи, ĸoитo вĸлючвaт 10-гoдишeн мopaтopиyм въpxy пoвишaвaнeтo нa нaeмитe. Bъпpocът ceгa e дaли мepĸитe нaиcтинa мoгaт дa yдyшaт инвecтициитe, ĸaĸтo пpeдyпpeждaвaт пpeдcтaвитeли нa пeнcиoннaтa индycтpия в Дaния, ĸoятo yпpaвлявa aĸтиви зa $450 милиapдa.    Πpeдлoжeният пpoeĸтoзaĸoн щe пoзвoли нa нaeмoдaтeлитe дa пoвишaвaт нaeмитe cлeд ocвeжитeлни peмoнти, caмo aĸo ca пpитeжaвaли cгpaдaтa 10 гoдини. Πpaвилoтo нямa дa зaceгнe пoвишaвaнeтo нa нaeмитe в дpyги cлyчaи. Coциaлдeмoĸpaтичecĸoтo пpaвитeлcтвo пoвишaвa и изиcĸвaниятa зa пpиpoднa cъoбpaзнocт нa пoдoбни peмoнти.    Mиниcтъpът твъpди, чe плaнът щe yдapи caмo cпeĸyлaнтитe и щe зaщити дългocpoчнитe инвecтитopи. Hяĸoи дeпyтaти и инcтитyциoнaлнитe инвecтитopи в Дaния oбaчe вeчe пoĸaзвaт нeдoвoлcтвoтo cи.    Πpeдyпpeждeниe идвa oт РFА Реnѕіоn, ĸoятo yпpaвлявa oĸoлo $100 милиapдa. Диpeĸтopът \"Инвecтиции в нeдвижими имoти\" Maйĸъл Бpyн ĸaзвa, чe e пpитecнeн, чe пpeдлoжeниeтo нa пpaĸтиĸa щe cпpe нyжнитe инвecтиции и peнoвaции.   ", "date": "2019.12.06", "title": "В Дания предлагат 10-годишен мораториум върху повишаването на наемите"}
{"url": "http://epicenter.bg/article/60-390-dushi-sa-poiskali-da-si-smenyat-pensionniya-fond-prez-tretoto-trimesechie/200858/4/0", "text": "През третото тримесечие на 2019 г. в пенсионноосигурителните дружества са подадени общо 60 390 заявления за промяна на участие и прехвърляне на средства от един пенсионен фонд в друг, съобщиха от Комисията за финансов надзор и Dariknews. Данните са получени на база на справките, представени от пенсионноосигурителните дружества в комисията.   Общо 52 858 осигурени от подалите заявления през третото тримесечие на 2019 г. са променили участието си във фондовете за допълнително пенсионно осигуряване. Общата сума на прехвърлените средства в друг пенсионен фонд от съответния вид е 175 075 968 лв.    Осигурените лица, възползвали се от правото си за промяна на участие и прехвърляне на средства от индивидуалните партиди през деветмесечието на 2019 г. са общо 161 543. Размерът на прехвърлените средства от началото на годината е 519 459 602 лв. ", "date": "2019.12.06", "title": "60 390 души са поискали да си сменят пенсионния фонд през третото тримесечие"}
{"url": "http://epicenter.bg/article/Nuunda--Elestr-s-ppodava-zavoda-ci-v-Balgapiya-cpeshty--24-5-miliona/200862/4/0", "text": "Kopeйcĸaтa Нуundаі Еlесtrіс ce гoтви дa пpoдaдe дъщepнoтo cи дpyжecтвo в Бългapия. Oт oфициaлнo cъoбщeниe нa ĸoмпaниятa дo мecтнaтa фoндoвa бopca cтaвa яcнo, чe дpyжecтвoтo иcĸa дa ce ocвoбoди oт вcичĸи aĸции нa пpoизвoдитeля нa тpaнcфopмaтopи и peгyлaтopи \"Xюндaй Xeви Индъcтpиc Ko. Бългapия\", съобщават money.bg.   Cпopeд инфopмaциятa в нeгo, тъpceнaтa цeнa e 24,5 милиoнa дoлapa. B cъoбщeниeтo ce пocoчвa oщe, чe тoвa peшeниe ce нaлaгa c цeл пoдoбpявaнe нa финaнcoвoтo cъcтoяниe нa Нуundаі Еlесtrіс, ĸaтo тo e зaлoжeнo в ĸoнcoлидиpaния финaнcoв oтчeт oт 2018 гoдинa.    Бългapcĸoтo дъщepнo дpyжecтвo e нacлeдниĸ нa coфийcĸия зaвoд \"Bacил Koлapoв\", cъздaдeн пpeз 1949 гoдинa.    Πpeз 1997 гoдинa ĸopeйcĸaтa ĸoмпaния ycпя дa ĸyпи мecтнoтo дpyжecтвo \"Eлпpoм-Tpaфo\", ĸoeтo paбoти в зaвoдa. Πpeимeнyвaнeтo нa \"Xюндaй Xeви Индъcтpиc Ko. Бългapия\" cтaвa пpeз 2001 гoдинa, a днec зa нeя paбoтят нaд 500 дyши.    Πo-гoлямaтa чacт oт пpoдyĸциятa нa дъщepнaтa фиpмa e зa изнoc ĸъм Eвpoпa, вĸлючитeлнo Гъpция, Beлиĸoбpитaния, Фpaнция, Иcпaния и Xoлaндия, Aзия, Aфpиĸa и Aмepиĸa.", "date": "2019.12.06", "title": "Нуundаі Еlесtrіс пpoдaвa зaвoдa cи в Бългapия cpeщy $24.5 милиoнa"}
{"url": "http://epicenter.bg/article/BABH-globyava-targovskiya-obekt--prodal-parzholata-s-igla-v-Sofiya/200868/4/0", "text": "Българската агенция по безопасност на храните (БАБХ) ще наложи административно наказание съгласно Закона за храните на търговския обект в София, продал свинската пържола с игла, за допусната опасна храна на пазара. Това съобщиха от пресцентъра на БАБХ и Агенция \"Фокус\".    Агенцията провери всички обекти, през които е преминало месото от кланицата, в която са заклани свинете, предприятието, където трупното месо е транжирано на едри разфасовки и търговския обект, в чиято транжорна едрата разфасовка е нарязана под формата на пържоли и реализирана до краен потребител. Никъде не са открити видими признаци за наличие на чуждо тяло.    Установено е, че свинското месо не е претърпяло допълнителна обработка (като например осоляване, мариноване, шприцоване, тумблиране и др.), а е предлагано като прясноохладена разфасовка. Технологията на добив и обработка на месото за производство на месни разфасовки (пържоли) не предполага използването на каквито и да е инжекционни пособия, в това число и игли.    Поради тази причина агенцията определя този случай като случаен инцидент, вероятно при ветеринарномедицинска манипулация на съответното животно.    В БАБХ не са постъпвали други подобни сигнали. Предприети са мерки за по-стриктно изпълнение на задълженията на всички ангажирани по веригата за недопускане на подобни инциденти в бъдеще.", "date": "2019.12.06", "title": "БАБХ глобява търговския обект, продал пържолата с игла в София"}
{"url": "http://epicenter.bg/article/Ostava-zabranata-za-prodazhba-na-zemedelski-zemi-na-chuzhdentsi-bez-usednalost-/200872/4/0", "text": "Новият проектозакон за земята ще бъде отложен за пореден път, потвърдиха за БГНЕС от Министерството на земеделието. Причината са множеството остри възражения от страна на браншовите организации.    Законопроектът беше опит да се събере в един нормативен акт цялото законодателство, което урежда собствеността и ползването на земеделските земи. Той беше публикуван за обществено обсъждане с крайна дата 5 декември.    От агроведомството уточняват, че вероятно отлагането ще бъде с още 12 месеца, което означава, че едва в края на 2020 г. законопроектът ще влезе за дебати в Народното събрание.    Документът предвиждаше да отпадне спорният мораториум за продажба на земеделски земи на чужденци. Това трябваше да стане от януари догодина с промени в Закона за земеделските земи. Промените бяха публикувани в началото на месеца за обществено обсъждане.    Забраната за продажба на земеделски земи на чужденци бе наложена през 2014 г., след като страната беше залята от протести. Мотивите за недоволството тогава бяха, че в България може да се повтори случаят с Палестина - да се изкупят масово земеделски парцели от чужденци, след което те да се заселят и да променят етническия състав на българската държава. Тогава, след месеци масови протести, парламентът взе решение да наложи мораториум върху продажбата.    Решението за забрана на продажбата на ниви на чужденци бе взето от парламента на 22 октомври 2013 г. До него се стигна, след като от БСП, Атака и ГЕРБ гласуваха заедно, само ДПС гласува против решението.   След като по темата се развихри скандал, лидерът на ГЕРБ Бойко Борисов смени позицията си и обяви, че по време на гласуването партията му е била подвластна на \"общата лудост\". Три месеца по-късно – през януари 2014 г. Конституционният съд обяви, че решението на парламента да удължи мораториума върху продажбата на земя за чужденци и след 2014 г. е противоконституционно.    По същото време депутатите решиха българска земеделска земя да могат да купуват само граждани на други страни, които са пребивавали минимум 5 години в страната ни.    През 2017 г. министерството на земеделието прави нов опит да предложи за публично обсъждане промени в Закона за собствеността и ползването на земеделските земи, които предвиждаха тази т.нар. уседналост да отпадне. Причината е, че нарушава Договора за функционирането на Европейския съюз, който дава свобода на гражданите на съюза да се установяват, в която и да е друга държава-членка, да създават предприятия, да придвижват капитали.    Заради ограничението в българския закон Европейската комисия започна наказателна процедура срещу България. Тогава страната ни беше заплашена да плати еднократна санкция в размер на 839 хил. евро, и по 660 евро дневно за всеки ден бездействие по темата. Средствата се взимаха от структурните фондове, с които се подпомагат земеделските производители.    От мотивите на вносителите на промените в сегашния закон става ясно, че промяната се налага заради заведена процедура относно противоречие с текстове на Договора за функциониране на ЕС. \"Граждани и юридически лица от държавите – членки на Европейския съюз, и на държавите – страни по Споразумението за Европейското икономическо пространство, могат да придобиват право на собственост върху земеделски земи при условията на този закон“, гласи предвиденият текст.    Чужденци или чуждестранни юридически лица могат да придобиват право на собственост върху земеделски земи при условията на международен договор, ратифициран по реда на чл. 22, ал. 2 от Конституцията на Република България, обнародван и влязъл в сила, а чужденците – и при наследяване по закон.    Чужди държави не могат да притежават право на собственост върху земеделски земи, предвижда проектът. Политическите партии и организации, движения и коалиции с политически цели също не могат да имат ниви. Освен това, чужденци или чуждестранни юридически лица могат да придобиват право на ползване на земеделски земи или други ограничени вещни права върху земеделски земи при условия и по ред, определени със закон.  ", "date": "2019.12.06", "title": "Остава забраната за продажба на земеделски земи на чужденци без уседналост "}
{"url": "http://epicenter.bg/article/OPEK-sakrashtava-dobiva-na-petrol-v-opit-da-zapazi-visokite-tseni--VIDEO--/200876/4/0", "text": "Представителите на Организацията на страните износителки на петрол (ОПЕК) се събират на последната си за годината среща във Виена.    „Играчите успяха да се договорят, да ограничат предлагането на петрол с още 500 хиляди барела”, съобщи в студиото на „Плюс-Минус. Коментарът след новините” по Нова тв Преслав Райков, финансов анализатор.    „Всички искат цената да е по-висока. Лидерите на пазара - Саудитска Арабия и Русия, най-накрая успяха да постигнат консенсус по темата. Пазарът остава стабилен, макар и да има голяма наличност на петрол. Сериозни амплитуди в цената не се очакват”, обясни Райков.    „На първата среща вчера, ОПЕК не даде пресконференция пред журналистите, защото договорките могат да бъдат променени много бързо. Малките производителки се опитват да произвеждат все повече, за да увеличат печалбата си\", подчерта Райков.    „Важно за саудитците е цената да е висока защото тяхната най-голямата компания излиза на борсата. Тя е оценена на повече от два трилиона долара”, обясни Райков. Излизайки на пазара, те се осланят на именно пазарния принцип и трябва да произвеждат повече.    „Мое мнение е, че ОПЕК продължава да бъде лидер на пазара на петрол”, заяви още финансовият анализатор.  ", "date": "2019.12.06", "title": "ОПЕК съкращава добива на петрол в опит да запази високите цени (ВИДЕО) "}
{"url": "http://epicenter.bg/article/Ostaviha-v-aresta-trima-ot-zadarzhanite-dilari-v-Elin-Pelin/200806/3/0", "text": "Оставиха в ареста трима от обвинените за участие в организирана престъпна група за разпространение на наркотици в Елин Пелин, съобщава news.bg.    Четирима души бяха задържани на 3 декември при спецакция в Софийска област. Вчера Специализираната прокуратура поиска постоянен арест за трима от арестуваните, а за четвъртия участник в групата - по-леката мярка за неотклонение \"Парична гаранция\" в размер на 3000 лева заради тежко здравословно състояние.    Специализираният наказателен съд уважи искането на държавното обвинение, след като установи достатъчно събрани доказателства, от които да се направи обосновано предположение за участието им в престъпленията, за които са обвинени, както и че могат да извършат нови престъпления.    При специализираната операция у задържаните, както и при претърсванията на ползваните от тях 7 адреса и автомобили бяха намерени и иззети 1,8 кг канабис и 1,2 кг амфетамини в различни разфасовки, подготвени за разпространение на черния пазар. Иззети бяха и електронни везни, мобилни телефони и пари в брой. Участниците в групата бяха задържани непосредствено след сделка с доставчици на наркотици на едро от София.    Решението на Специализирания наказателен съд не е окончателно и може да бъде обжалвано.", "date": "2019.12.06", "title": "Оставиха в ареста трима от задържаните дилъри в Елин Пелин"}
{"url": "http://epicenter.bg/article/60-godishna-balgarska-grazhdanka-e-arestuvana-v-Gartsiya-za-uchastie-v-telefonni-izmami/200820/3/0", "text": "Българска гражданка е арестувана в Гърция за участие в телефонни измами, съобщава БНР. Тя била \"касиерка\" на престъпна група и събирала парите от измамените възрастни хора.   С разрешение на прокуратурата в град Янина гръцките медии публикуваха снимката и личните данни на арестуваната българка. Това е Русанка Христова Ангелова, на 60 години. Тя е участвала в група на \"ало измамници\", като е събирала парите от жертвите. Досега са доказани измами за 146 500 евро, извършени само за три месеца от 9 души. Установени са още 30 опита за телефонна измама по познатата схема с подвеждане на жертвите с лъжлива информация за близък човек, пострадал при катастрофа.   Арестът на Ангелова е извършен в момент на получаване на пари от възрастна жена, която предварително е информирала полицията за случая. Полицията призовава за съдействие, ако има още измамени лица от арестуваната.   На Ангелова е наложена мярка „задържане под стража“. Срещу нея е повдигнато обвинение за участие в престъпна група за телефонни измами.", "date": "2019.12.06", "title": "60-годишна българка е арестувана в Гърция за участие в телефонни измами"}
{"url": "http://epicenter.bg/article/GDBOP-razkri-prestapna-grupa-za-proizvodstvo-i-razprostranenie-na-narkotitsi/200832/3/0", "text": "Служители на териториалния сектор за борба с организираната престъпност в Русе, с участието на техни колеги от секторите в Разград и Бургас, разкриха организирана престъпна група, извършвала престъпления, свързана с наркотици, съобщиха от МВР.  Разследването е предприето в края на ноември на територията на Русе и бургаското село Крушевец. В процеса на работа са документирани производство, доставка и разпространение на наркотични вещества от организираната престъпна група, действала с користна цел. Изяснено е, че групата е „работила“от юни тази година, от когато е и под наблюдение.    В рамките на разследването са установени данни за производство, доставка и разпространяване на екстази и метаамфетамин на хапчета), както и прекурсори за производството им.    За срок от 24 часа са задържани двама мъже от Бургас - на 30 и 33 години, и двама русенци - на 35 и 34 години. При претърсване на 4 обекта, три от които в Русе и един в с. Крушевец, са намерени и иззети около 37 таблетки метамфетамин; общо към 42 грама суха тревна маса марихуана; 5 грама кристалообразно вещество; незаконно притежавана ловна пушка 12-ти калибър и патрони за нея.    Открито е помещение в с. Крушевец и лабораторно оборудване, пригодено за производство на наркотични вещества - метамфетамин, различни видове прекурсори за приготвяне на наркотични вещества; 30 хапчета със съдържание на ефедрин, както и 5 мобилни телефона. На двете места - и в Русе и в с. Крушевец са открити пособия за претегляне и разфасоване на наркотични вещества.    По случая в Специализираната прокуратура е образувано досъдебно производство. Разпитани са 7 свидетели. Спрямо трима от задържаните са повдигнати обвинения за участие в организирана престъпна група за доставка и разпространение на наркотични вещества, на двама е наложена мярка за неотклонение „задържане под стража“, а на трети - парична гаранция.", "date": "2019.12.06", "title": "ГДБОП разкри престъпна група за производство и разпространение на наркотици"}
{"url": "http://epicenter.bg/article/Ministar-Danail-Kirilov-prie-Dzhok-Polfriyman--shtyal-da-raboti-s-nego-/200846/3/0", "text": "Министърът на правосъдието Данаил Кирилов прие днес австралийския гражданин Джок Полфрийман, в качеството му на представител на Българското затворническо сдружение за рехабилитация.    Срещата се състоя в Министерството на правосъдието дни, след като правосъдният министър покани Полфрийман на разговор по проблемите в затворите.  Двамата се разбраха да бъдат провеждани регулярни срещи с неправителствената организация, на които да бъдат обсъждани въпроси, свързани със средата в пенитенциарните заведения.    Австралийският гражданин ще подготвя и аналитични материали във връзка с подобряване на условията в местата за лишаване от свобода.    Преди тази среща министърът и Полфрийман имаха случайна среща на жълтите павета в центъра на София. ", "date": "2019.12.06", "title": "Министър Данаил Кирилов прие Джок Полфрийман, щял да работи с него "}
{"url": "http://epicenter.bg/article/Izvan-reanimatsiya-e-14-godishnoto-momiche--koeto-beshe-pometeno-na-spirka-vav-Varna/200857/3/0", "text": "14-годишната Симона, която пострада тежко при пътен инцидент на автобусна спирка „Тракия” във Варна на 4 ноември тази година, вече не е пациент на Отдетелието по анестезиология, реанимация и интензивно лечение (ОАРИЛ) в МБАЛ „Света Анна - Варна”. Това съобщиха от пресцентъра на лечебното заведение и Агенция \"Фокус\". След едномесечната битка за живота ѝ, която реаниматорите проведоха, преди няколко часа Симона бе настанена за рехабилитация и възстановяване в Клиниката по неврохирургия на спешната варненска болница. След продължителната кома Симона напусна реанимация в състояние да се движи и самостоятелно, в ясно съзнание, адекватна, контактна и усмихната. В клиниката по неврохирургия тя няма да бъде подлагана на оперативни интервенции. „Симона се движи много добре, след рехабилитацията, която й е проведена в Реанимация. При нас предстоят още няколко рехабилитационни дни и изписване”, коментира д-р Ридиан Неделко от клиниката по неврохирургия на МБАЛ „Света Анна” - Варна”. Друг млад пациент на МБАЛ „Света Анна - Варна - Иван, който през лятото в тежка катастрофа загуби майка си и баба си, продължава да е в състояние на будна кома.", "date": "2019.12.06", "title": "Извън реанимация е 14-годишното момиче, което беше пометено на спирка във Варна"}
{"url": "http://epicenter.bg/article/15-dushi-sa-v-aresta-sled-spetsaktsiya-na-politsiyata-sreshtu-narkorazprostranenieto-/200863/3/0", "text": "15 души са задържани при специализирана операция срещу разпространението на наркотици. Тя се е провела на територията на градовете Благоевград, Петрич и Банско под надзора на Окръжна прокуратура-Благоевград,  В момент на осъществяване на сделка за разпространение на около 5,5 килограма канабис в района на петричкото с.Рупите, полицейски служители от сектор „Противодействие на криминалната престъпност“ при ОДМВР-Благоевград и РУ-Петрич задържали двама мъже - на 38 и 40 години, и двамата от с.Скрът, община Петрич, трима мъже - на 18, 19 и 23 г., всички от Благоевград и 25-годишен от Стара Загора.    В хода на работата по случая са извършени претърсвания и изземвания в жилище и в сграда в с.Скрът, стопанисвани от двамата мъже /на 38 и 40 ./, като са намерени и иззети около 30 800 лв. и 6150 евро и 4 чувала с остатъци от суха, тревиста маса, реагирала на канабис. При последващи оперативно издирвателни действия служителите на реда задържали и 70-годишен жител на селото.    Преди настъпването на зимния туристически сезон на територията, обслужвана от РУ-Банско, служители на РУ в курорта разкриха мъже, занимавали се с разпространение на наркотични вещества. Непосредствено след осъществена покупко-продажба на наркотични вещества, в Банско са задържани общо 8 мъже – петима, на възраст от 18 до 34 години, всички от града, 25-годишен от Стара Загора, 22-годишен от Свиленград и 25-годишен от града.    При извършените процесуално-следствени действия, полицейските служители претърсили четири обекта в Банско и един в Благоевград. В жилище в курорта, обитавано от 21-годишен от града са намерени около 44,1 грама суха, тревиста маса канабис, електронна везна и плик с канабисови семена.    В друго жилище, обитавано от 34-годишен от Банско и при извършения му личен обиск са намерени и иззети 5 топчета, съдържащи общо около 13 грама суха, тревиста маса канабис и мелница.    Работата по случаите продължава.  ", "date": "2019.12.06", "title": "15 души са в ареста след спецакция на полицията срещу наркоразпространението "}
{"url": "http://epicenter.bg/article/Dzhevdet-Chakarov--8-leva-na-glas-sa-tvarde-nedostatachni-za-malkite-partii-/200867/2/0", "text": "„Партийната субсидия от 8 лева на глас e добре за големите политически сили. За малките и средните такива е крайно недостатъчно”. Това заяви в предаването „Плюс-Минус. Коментарът след новините” по Нова тв депутатът от ДПС и бивш министър на околната среда и водите Джевдет Чакъров.    Той е категоричен, че целта на тези пари е да осигурят нормално функциониране на политическите партии. А начинът на финансиране на политическите партии била деликатна тема. По думите му такива решения трябва да се вземат след дебати.    Чакъров е заяви, че според ДПС трябва да има достатъчно финансиране на партиите от държавния бюджет.    „Искаме да има адекватност по отношение на финансирането на политическите субекти. Нашата визия е да има достатъчно такова за тях от бюджета, от държавата. Но то да бъде диференцирано. Да не се налага допълнително финансиране, защото то задава въпросителни”, каза още Чакъров.  ", "date": "2019.12.06", "title": "Джевдет Чакъров: 8 лева на глас са твърде недостатъчни за малките партии "}
{"url": "http://epicenter.bg/article/Lili-Ivanova--Skapa-Stoyanka-Mutafova--imeto-ti-i-tvoeto-tvorchestvo-ostavat-zavinagi-v-sartseto-mi-/200869/2/0", "text": "\r\n Скъпа Стоянка Мутафова, името ти и твоето творчество остават завинаги в сърцето ми! Почивай в мир! \r\n   \r\n Това написа примата на българската естрада Лили Иванова в личния си профил в социалната мрежа.  \r\n   \r\n Изпълнителката е добавила и нейна обща снимка с голямата актриса.  \r\n   \r\n \r\n \r\n \r\n \r\n \r\n", "date": "2019.12.06", "title": "Лили Иванова: Скъпа Стоянка Мутафова, името ти и твоето творчество остават завинаги в сърцето ми!"}
{"url": "http://epicenter.bg/article/Varnaha-na-rabota-trimata-direktori-na-bolnitsi--razsledvani-po-sluchaya-s-pochinaloto-dete-/200870/2/0", "text": "Министърът на здравеопазването Кирил Ананиев получи окончателния доклад от проверката, която възложи на Изпълнителна агенция „Медицински надзор“ по случая с починалото 3-годишно дете. Това съобщиха от пресцентъра на Министерството и Агенция \"Фокус\".   В Министерството на здравеопазването постъпиха и констативните протоколи както от проверките в лечебните заведения СБАЛДБ „Проф. д-р Иван Митев“, УМБАЛСМ „Н.И.Пирогов“ и УБ „Лозенец“, така и в практиката на личния лекар на детето.   Всички получени от ИАМН доклади – два предварителни и един окончателен, както и съпътстващите протоколи, независими експертизи и документи от хода на проверката, ще бъдат предоставени на Прокуратурата, която също се сезира по случая. Целта е да бъде оказано пълно съдействие на компетентните органи в хода на разследването. С оглед приключването на проверката на Изпълнителна агенция „Медицински надзор“ в трите болници, от днес директорите на лечебните заведения са възстановени на работа.    Окончателният доклад потвърждава причината за смъртта на детето – тежка двустранна хеморагична пневмония (двустранни масивни кръвоизливи в белите дробове), причинена от вирусна инфекция, при която са възникнали и допълнителни усложнения – тежки двустранни кръвоизливи, полиорганна недостатъчност в надбъбречните жлези. Последните са от съществено значение за изключително бързото развитие на болестта. Проверката на ИАМН не е констатирала пропуски в диагностично-лечебния процес.  ", "date": "2019.12.06", "title": "Върнаха на работа тримата директори на болници, разследвани по случая с починалото дете "}
{"url": "http://epicenter.bg/article/Voenniyat-ni-flot-poluchi-nov-helikopter-/200871/2/0", "text": "Днес виждаме резултата от усилията на Министерство на отбраната да приключи един дълъг и скъп спор между „Еърбъс Хеликоптерс“ и българската държава. Постигнахме едно разумно и изгодно за двете страни решение, с което нашият флот се сдобива с един нов хеликоптер. Това каза министърът на отбраната Красимир Каракачанов днес, 6 декември, на церемонията за приемане на вертолет AS 365N3 „Dauphin” (Дофин) в състава на Морската вертолетна авиобаза „Чайка”, съобщиха от пресцентъра на МО.    „Придобиването на въоръжение на новия хеликоптер е от съществено значение за повишаване на способностите на нашия флот и за увеличаване на възможностите на морската ни авиация“, подчерта министърът на отбраната и посочи, че това дава основание на българските военни моряци да имат увереност при изпълнение както на основната мисия по защита на териториалната цялост и суверенитета на България, така и на съюзнически ни задължения.    „Днес в 13.00 ч. приключи удълженият срок за подаване на оферти по проекта за придобиване на многофункционален патрулен кораб за ВМС. В Министерството на отбраната са получени две оферти - от немска и от италианска фирми“, съобщи министър Каракачанов в отговор на журналистически въпрос и посочи, че предстои отваряне, оценка и класиране на офертите от междуведомствената работна група.   ", "date": "2019.12.06", "title": "Военният ни флот получи нов хеликоптер "}
{"url": "http://epicenter.bg/article/Hakerat-Kristiyan-obvini-darzhavnite-chinovnitsi--Gledat-izvrateno-porno-i-svalyat-piratski-programi-/200874/2/0", "text": "В сваляне на пиратски програми за милиони и гледане на извратено порно обвини държавните чиновници хакерът Кристиян Бойков, който е обвиняем за фактическото хакване на сървъра на НАП и разпространение на личните данни на хиляди българи в интернет. Младежът, който е следствен по дело за кибертероризъм, нанесе нов удар върху държавата, докато шефът на фирмата му \"ТАД груп\" Иван Тодоров е в ареста.  Бойков е използвал специален софтуер, с който засича торент протоколите на компютрите в държавната администрация. По думите му и според представените от него скрийншотове на свалените програми, сред тях са множество пиратски версии на платени професионални софтуери, както и изобилие от порно.  За нерегламентирания достъп до тези данни, младежът се похвали преди минути в социалните мрежи.  \"Градивно пиратство... Или иначе казано как половината държавна администрация използва пиратски софтуер и съдържание, което нарушава авторските права на сумати компании. (...) Наистина не знам кое е по-тревожно – това, че се сваля и използва пиратски, т.е. незаконен софтуер за стотици хиляди левове или това, че държавните чиновници гледат извратено порно на работните си места\", пише Бойков.  По неговите думи компютрите, чиито протоколи са прихванати са собственост на \"Информационно обслужване\" AД, Министерство на Транспорта, Министерство на отбраната и много други държавни структури. Бойков обаче бърза да се оправдае, че тази информация е публична, т.е. не е използвал престъпен способ, за да се добере до нея.  \"За тяхно голямо съжаление, има как да се направи софтуер, чрез който може да се прави регулярен мониторинг на Bittorent протокола (протоколът, който всички ние използваме, за да теглим торенти от интернет). Този протокол е публичен, документацията и информацията също\", пише Бойков.  Хакерът обяснява, че кратък 30-дневен мониторинг изобилства от сваляне на версии на Windows, софтуери на Microsoft, Adobe и Google. Сред пиратските програми преобладават и филми за възрастни, а и такива, които дават по кината. Това, което буди размисъл у младежа и провокира дискусия е, как е възможно свалянето на подобни софтуери от държавни структури, които харчат милиони за обществени поръчки за закупуване на лицензирани софтуери. Въпросът е резонен, ако разпространената от Кристиян информация е достоверна.   ", "date": "2019.12.06", "title": "Хакерът Кристиян обвини държавните чиновници: Гледат извратено порно и свалят пиратски програми "}
{"url": "http://epicenter.bg/article/Frans-pres--Pochina-balgarskata--Kralitsa-na-komediyata-/200877/2/0", "text": "Българската \"Кралица на комедията\" Стоянка Мутафова, която беше и една от най-възрастните актриси в света, е починала на 97 години, написа Франс прес, цитира Новини.бг   Кариерата на Мутафова - в различни български театри и в редица филми и телевизионни сериали - продължи повече от 60 години. На 94-годишна възраст тя направи турне в театри в Северна Америка и Европа.   Тя редовно се изявяваше на сцената до юли 2019 г. в знаковата пиеса „Госпожа Стихийно бедствие“, карайки зрителите да се смеят с нейната жизненост, чувство за хумор и неподправен дух. \"Никога не ми е омръзвало да играя (...). Живея за театъра\", казва Мутафова в последната си автобиография, която излезе през 2017 година.    Българският парламент отбеляза с минута мълчание паметта й в петък, а многобройните й почитатели отдадоха почит в социалните медии, споделяйки снимки и някои от най-запомнящите й се шеги.", "date": "2019.12.06", "title": "Франс прес: Почина българската „Кралица на комедията“"}
{"url": "http://epicenter.bg/article/Karakachanov--GERB-da-ne-se-opravdavat-s-VMRO-i-NFSB--razigraha-tsirk-sas-subsidiyata-/200879/2/0", "text": "Коалиционният партньор ВМРО беше нарочен заедно с НФСБ, че носи отговорността за вдигането на субсидията на 8 лева от прокламираните от управляващите 1 лев на действителен глас. От ГЕРБ се оправдаха, че именно Патриотите са настояли да бъде подкрепено предложението на социалистите, а ДПС ги разобличиха, че преговорите между БСП и ГЕРБ е водил Валери Симеонов.    Патриотите поставили под заплаха приемането на бюджета за догодина, защото сложили на везните осемте лева субсидия, стана ясно от изказването на шефа на ПГ на ГЕРБ Даниела Дариткова по-рано днес в парламента.    По този повод лидерът на ВМРО разкри, че 8 лева субсидия е била размер, желан от всички. Той даде съвет към коалиционните партньори от ГЕРБ. \"ГЕРБ да спрат да се извиняват, защото самото разиграване със субсидията е един цирк\", отсече той.    Според него всички са искали тези 8 лв., \"само че разиграват цирк и вече почват да прекаляват с опитите си да се оправдават с някой друг\", издразни се Каракачанов. И все пак, да бъдат достатъчно коректни, защото по тази тема сме водили разговори с най-различни политически партии\", коментира пред DarikNews лидерът на ВМРО.    По думите му, нормално е държавата да поеме някакво финансиране на политическите партии. \"Другото е цинизъм - фирмите да финансират партиите\", убеден е Красимир Каракачанов. ", "date": "2019.12.06", "title": "Каракачанов: ГЕРБ да не се оправдават с ВМРО и НФСБ, разиграха цирк със субсидията "}
{"url": "http://epicenter.bg/article/Karakachanov-se-chudi--Normalno-li-e-ministar-da-se-sreshta-s-ubiets--/200880/2/0", "text": "Вицепремиерът и лидер на ВМРО Красимир Каракачанов е изненадан от гостуването на Полфрийман при правосъдния министър Данаил Кирилов. Той се пита за какво са си говорили двамата, призна пред DarikNews.bg министърът на отбраната.    \"В затвора в България има още доста убийци - не знам дали е нормално един министър да се среща с един убиец, особено извършител на едно предумишлено убийство?!\", продължава да се пита Каракачанов.    \"Може би моя колега иска да провери дали онзи пасаж от стихотворението на Вапцаров, дето \"влязъл в затвора, попаднал на хора и станал човек\". Аз не вярвам, защото един човек, който е влязъл за предумишлено убийство и сега разиграва театри от години насам, че се е поправил, аз просто не вярвам\", категоричен беше той. Каракачанов не допуска да е имало външен натиск, защото не е чул за такъв.    \"И на мен ми е много любопитно каква е темата на разговора между осъден и министъра. Освен ако Джок не е решил да се върне в затвора и да излежи присъдата\", допълни вицепремиерът.    \"Ние сме си казали мнението и го изразихме с протести пред съда, че за нас издаденото решение да бъде предсрочно освободен, не е адекватно, защото администрацията на затвора издава становище, че човекът не е претърпял еволюция и няма основание да излиза от затвора. Съдът взема под внимание не държавната администрация, а НПО, Хелзинсксия комитет, но не едно и две чудни решения има от същия съдия\", коментира още Каракачанов по адрес на Калпакчиев, намеквайки за убиеца на детето в куфара и оневиняването на зъболекаря, допуснал смъртта на 14-годишно момче.    \"Какво става в наша мила татковина - институциите се съобразяват с мнението на някакви НПО-та, които си въобразяват, че някой им е дал на концесия правото да вземат морални или някакви други становища!\", възкликна лидерът на ВМРО. Той даде пример и със Закона за социалните услуги, чието спиране поискаха от новата министърка депутатите от ВМРО.    Те внесоха и промени за 6-месечното отлагане на закона. \"Същото е и в този неудачен социален закон за посредничеството между обществото и групи от населението да се поемат не от институциите, на които държавата плаща, а от някакви граждански организации, на които държавата ще плаща. Това обезсмисля съществуването на институциите\", категоричен е Каракачанов.    \"Някакви структури, нарекли се гражданско общество, които никой не ги е избирал за нищо!\", възмутен е Каракачанов. Той допълва, че те не са минали конкурс, не отговарят на определени критерии, не се знае какъв образователен ценз имат и не носят никаква отговорност пред обществото.    \"И ние на такива хора и структури им поверяваме съдбата на децата, решението дали един убиец да излезе от затвора, или да не излезе. На какво основание, аз не виждам?!\", заяви още вицепремиерът. На припомнянето, че той е във властта и може да действа от позицията, която заема, вицепремиерът каза: \"Аз не съм пъдарин, моя работа е да си казвам мнението, а НС е този, който решава\".    Съпартиецът му, евродепутатът Ангел Джамбазки, също реагира на новината за среща на правосъдния министър с Полфрийман в кабинета в правосъдното министерство.    \"Не мисля, че мястото на един доказан убиец е там. Това е гавра и подигравка с паметта на убития Андрей Монов\", категоричен беше пред DаrikNews зам.-председателят на ВМРО. \"Тази среща е неуместна\", отсече евродепутатът.", "date": "2019.12.06", "title": "Каракачанов възмутен: Нормално ли е министър да се среща с убиец! "}
{"url": "http://epicenter.bg/article/-Angel-Dzhambazki--Sreshtata-na-ministar-Kirilov-s-Polfriyman-e-nelepo-reshenie--Toy-e-dokazan-ubiets-/200881/2/0", "text": "Това каза в предаването \"Лице в лице\" по БТВ евродепутатът от ВМРО Ангел Джамбазки,  който коментира темата за партийните субсидии. \"Трябва да казваме нещата честно, а не да се оправдаваме. Според мен решението за 1 лев субсидия беше някакъв наказателен вот от страна на ГЕРБ. Сега е очевидно, че има консенсус тази неправда да бъде поправена. 11 лева бяха много и хората справедливо се дразнеха. 8 лева е някакво добро начало. За мен е много по-важно да се обясни и да става ясно как се харчат тези партийни субсидии. Трябва да има таван на субсидията. Не може една партия да получава по 10-15 млн. лева на година, за да ги държи на влог или да прави дарения. Тези пари трябва да отиват само за политически дейности\", категоричен бе Джамбазки.   \"Срещата на министър Данаил Кирилов с Джок Полфрийман е напълно неприемлива за мен. Това е доказан убиец. Тази среща е проява на лош вкус. Нелепо решение. Според мен това е някакъв натиск от страна на новите радикали, които са срещу АМ \"Струма\". Те имат няколко медии и пресгрупи, където публикуват своите неомарксистки виждания.   Всички тези организация се финансират грантово и са соросоидни. Тяхното знаме е Полфрийман. Един ден те са природозащитници и искат спирането на магистрала \"Струма\", на другия ден са политически партии, после стават неправителствени организации. Онзи ден в Брюксел тичаха за петицията за АМ \"Струма\", после дюдюкаха по хората от съдебната власт, призоваваха да се приеме Истанбулската конвенция. Това трябва да се спре, но финансирането им е сериозно.   В предишния кабинет тези организации бяха превзели кабинета на правосъдния министър, който сега е един от лидерите ми\", заяви още Ангел Джамбазки.", "date": "2019.12.06", "title": " Ангел Джамбазки: Срещата на министър Кирилов с Полфрийман е нелепо решение. Той е доказан убиец!"}
{"url": "http://epicenter.bg/article/Vigenin-za-partiynite-subsidii--Omrazna-mi-ot-intrigite-na-DPS--Nyama-nikakva-dogovorka-s-GERB/200882/2/0", "text": "Внушават някакви сделки, уговорки, а всичко стана пред очите на медиите и гражданите. Ние направихме предложението ясно и открито и инициирахме разговор с всички политически сили, така че не сме правили никакви договорки с ГЕРБ. В нито един момент не сме променяли нашата позиция, не сме търсили и задкулисни сделки.    Това заяви в студиото на ''Лице в лице'' по bTV народният представител от БСП Кристиян Вигенин във връзка с увеличението на партийната субсидия от 1 на 8 лева.    ,,Къде беше сделката? От ДПС твърдяха, че ГЕРБ няма да влезе в залата, за да гласува, но това не се случи. Ситуацията с единия лев субсидия и позволяването на партии да бъдат финансирани от олигархията беше резултатът от сделката между ГЕРБ и ДПС. Смятам, че от БСП достатъчно ясно защитихме необходимостта от увеличението на субсидията, защото за една демокрация е важно опозицията да може да функционира нормално'', допълни Вигенин.    Той посочи, че след коледните празници БСП ще инициира разговори по промяна в законодателството, с които да бъде забранено финансирането на партиите от юридически лица.    По думите на депутата референдумът за намаляване на партийната субсидия не е бил задължителен, а освен това е липсвала и разяснителна кампания.    ,,Поддадохме се на популизма - и ГЕРБ, и БСП. Тук ние сме виновни. Трябваше да обясним на хората колко е важно политическите партии да не зависят от парите на олигархическите кръгове'', коментира той.    Относно последното напрежение между България и Русия за забавянето на ''Турски поток'' Вигенин отбеляза, че подобни искри не са в интерес на нормалните отношения между двете страни.    ,,Да, има известно забавяне на ''Турски поток'' - нещо, за което призна и самият премиер, но е важен крайният резултат. Вероятно руският президент е имал известни притеснения след провала на ''Южен поток'' и посещението на Борисов във Вашингтон. За нас е важно да се реализира ''Турски поток'', защото България има нужда от този транзит, от тези доставки на газ, така че това е в интерес на България и Русия'', завърши Кристиан Вигенин.", "date": "2019.12.06", "title": "Вигенин за партийните субсидии: Омръзна ми от интригите на ДПС. Няма никаква договорка с ГЕРБ"}
