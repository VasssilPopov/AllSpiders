{"url": "http://epicenter.bg/article/Stanishev-v-Shumen--BSP-ima-miniya-v-izborite---da-osvobodi-mestnata-vlast-ot-modela-na-GERB-/195512/2/0", "text": "  Това написа във Фейсбук президентът на ПЕС Сергей Станишев.   Публикацията на лидера на европейската левица в социалната мрежа родължана така:             ", "date": "2019.10.12", "title": "Станишев в Шумен: БСП има мисия в изборите - да освободи местната власт от модела на ГЕРБ!"}
{"url": "http://epicenter.bg/article/Borisov-zaminava-v-nedelya-za-Yordaniya-v-tarsene-na-arabski-investitsii/195392/2/0", "text": "    Целта на визитата на министър-председателя е разширяване на сътрудничеството между България и Хашемитското кралство в политическия, икономическия и културния диалог между двете страни.    , когато Симеон Сакскобурготски и крал Абдула Втори обсъдиха в Аман пътищата за развитие на двустранното сътрудничество, конкретно в икономиката и търговията.   Самият Борисов пък се е срещал с Абдула Втори в Йордания през 2005 г. в качеството си на главен секретар на МВР. Тогава ген. Борисов бе на тридневно работно посещение в Аман, където се срещна с представители на йорданските служби.   Последната среща между двамата бе преди година в Албания, където под домакинството на премиера Еди Рама се състоя традицонната среща по процеса \"Акаба\", иницииран от монарха на близкоизточната страна.    – в превод „щаба“, напомнящо за събитията от периода на Арабското въстание, когато на тези земи се базирали арабските войски, освободили от турците Аман, столицата на съвременна Йордания, през 1918 г.    Впрочем имената на самите дворци, разположени на територията на „Щаба“, ни връщат към източния разкош. Например \"Рагадан\" – основната резиденция на Нейно Величество. Името му произлиза от арабския глагол „живея комфортно“. А името на двореца \"Басман\" се превежда като „радост“.   . Причината за съвременните му политически и международни възгледи е престижното образование, което получава в чужбина – служи в Британската армия, следва международна политика в Оксфордския университет, посещава занятия в Джорджтаунския университет.    Нека не забравяме и   основана на родството между Симеон Сакскобурготски и Абдула Втори – преки потомци на севилската мюсюлманска принцеса Зайда, която от своя страна е потомка на Фатима, дъщеря на пророка Мохамед. Според историческите изводи през XI век Зайда се спасява от нашествието на берберите в християнския двор на кастилския крал Алфонсо VI, става негова любовница и му ражда син.   Неговата потомка Изабела през XIV век се омъжва за графа на Кеймбридж и му ражда Ричард Плантагенет, граф на Йорк и баща на знаменития английски крал Ричард III.   Оттук е и кръвната връзка между дианстията Сакс-Кобург и Гота и наследниците на самия пророк Мохамед, сред които е и йорданския крал Абдула Втори.     – първо с посещението на президента Радев и съпругата му Десислава в Аман през декември м.г., последвано от визита на принцесата на Йордания Дана Фирас у нас по покана на министър Николина Ангелкова преди дни.   Освен това за по-малко от половин година министър Екатерина Захариева се срещна неколкократно с колегата си Айман Сафади, министър на външните работи и емигрантите на Йордания, като двамата обсъдиха възможности за реализиране на потенциал в редица области – сигурност, отбрана, военна индустрия, борба с тероризма, трафик на хора, информационни технологии, образование, туризъм, земеделие, продоволствена сигурност и др.    Понастоящем между страните е създадена Смесена комисия за икономическо сътрудничество, която е приемник на съществуващата до 2007 българо-йорданска Смесена комисия за търговско и икономическо сътрудничество.    Макар и немногобройна, общността на завършилите ВУЗ в България йорданци и на смесените бракове на йорданци с български гражданки формират мост за разбирателство между двата народа, както и за активизиране на двустранните отношения.  ", "date": "2019.10.12", "title": "Борисов заминава в неделя за Йордания в търсене на арабски инвестиции"}
{"url": "http://epicenter.bg/article/Kiril-Dobrev--Kmetovete-na-BSP-sa-garant--che-dobroto-shte-bade-nadgradeno-/195482/2/0", "text": "  “Кандидатите на БСП и тези, подкрепени от нас, са гарант, че направените добри неща в общините ще бъдат наградени, но в същото време ще прекъснат масовите практики на непрозрачно управление, на нагласени обществени поръчки и неясни политики”. Това заяви в Пазарджик зам.-председателят на БСП и председател на предизборния щаб Кирил Добрев, който проведе работна среща с местния щаб и кандидатите на левицата, съобщиха от пресцентъра на партията.    По думите му кандидатът за кмет Благо Солов, който е подкрепен от БСП, има качествата да промени общината към по-добро, с отношение към хората, не само към бизнеса.    “Листата за общински съветници е съставена от доказали се в професионалните си сфери хора - юристи, икономисти, педагози, медицински специалисти и др. Те са носителят на тази социална политика, която искаме да реализираме по места”, каза още Добрев.    Той коментира и големият проблем с честността на вота. Според него хората и публичността са най-големият гарант.    Добрев призова присъстващите да не се страхуват да сигнализират за нередности, че демокрацията трябва да се отстоява и всеки трябва да има самочувствието, че негово изконно право е да упражни свободно правото си на глас.  ", "date": "2019.10.12", "title": "Кирил Добрев: Кметовете на БСП са гарант, че доброто ще бъде надградено "}
{"url": "http://epicenter.bg/article/Sergey-Stanishev-podkrepya-listata-na-plovdivskata-levitsa-/195487/2/0", "text": "  Сергей Станишев идва под тепетата, за да подкрепи листата на кандидат общинските съветници от пловдивската левица, с водач кандидата за кмет Николай Радев. Това съобщиха от пресцентъра на БСП.    Президентът на ПЕС и евродепутат от „БСП за България” ще е във Фронт офиса с № 56 на Главната в неделя, 13 октомври.    В 15 часа в Инфо център „БСП за България” пред общината, пловдивчани ще могат лично да стиснат ръката на Сергей Станишев.  ", "date": "2019.10.12", "title": "Сергей Станишев подкрепя кандидата за кмет и листата на пловдивската левица "}
{"url": "http://epicenter.bg/article/Angel-Dzhambazki--Sofiya-ima-nuzhda-ot-red--tvarda-raka-i-sabaryane-na-tsiganskite-geta-/195488/2/0", "text": "  Изборът да се кандидатирам за кмет е мой. Във ВМРО има достатъчно хора, които са достойни да станат кметове и това ще се случи. Всичките ни кандидати са свестни, местни и известни. Това каза пред БНТ кандидатът за кмет на столицата, издигнат от ВМРО, Ангел Джамбазки, съобщиха от пресцентъра на партията.    Аз се явявам на тези избори, за да стана кмет. Не се явявам, за да участвам в игричките на някого. Категоричен съм, че ще се боря за интересите на гражданите и няма да участвам в игрички, заяви той. И допълни, че да си кмет на София е изключително отговорна работа, а за него лично е даже по-отговорна от евродепутатския мандат.    Първата ми заповед, ако бъда избран, ще е да съборя незаконните постройки в циганските гета. Това е проблемът на София. Всеки ден слушам как хората ми се оплакват по тази тема. В циганските махали трябва да разберат, че законите важат за всички и трябва да се спазват от всички. Там трябва да разберат, че трябва да работят, да си плащат данъците и осигуровките, а не само да разчитат на държавни помощи, категоричен беше Джамбазки.    По думите му други важни теми в София са чистотата на въздуха и трафика. Напоследък слушам, че почти всички мои опоненти говорят за центъра на София. За мен София не е само центъра. София е и крайните квартали. В София трябва да се обърне внимание на връзките и транспорта, за да се справим с трафика. Повече от половината софиянци използват автобуси. Метрото е чудесно, но скоро то ще достигне своята география, посочи Джамбазки.    Според него трябва да се възстановят връзките между близките населени места и София, като уточни, че говори за железопътния транспорт.    Така хората ще използват влакове, а не колите си и градът няма да се задръства. За мен напълно постижимо е да се организира и общински транспорт за децата от детските градини и учениците. Така ще избегнем родителите им да ги карат с колите си и отново ще се облекчи трафикът. Всичко това е възможно и напълно постижимо, заяви Ангел Джамбазки.    Той благодари на София Прайд за подкрепата, но отново подчерта, че трябва да е ясно, че гей парад няма да има. \"Аз не съм против тези хора, но нека те да си правят своите неща под юргана, а не да ни ги натрапват\", каза още кандидатът за кмет от ВМРО.    По повод отправената му покана за физически двубой от страна на Волен Сидеров, Джамбазки отговори:    Вече съм на такава възраст, на която не мога да бия по-възрастни хора от мен. Така съм и научен - да не бия възрастни хора, които имат определени проблеми. Личните нападки на този човек ще минат през съда. Той отправя толкова много лъжи и нападки, че ще бъде осъден за това.    По думите му София има нужда от ред, твърда ръка и събаряне на циганските гета. И уточни, че това ще дойде с ВМРО.     ", "date": "2019.10.12", "title": "Ангел Джамбазки: София има нужда от ред, твърда ръка и събаряне на циганските гета (ВИДЕО)"}
{"url": "http://epicenter.bg/article/Nikolay-Tishev-podkrepi-kandidata-na-BSP-za-kmet-na-grad-Balgarovo-Galina-Daradanova-/195489/2/0", "text": "  Кандидатът на „БСП за България“ за кмет на община Бургас Николай Тишев подкрепи кандидат-кмета на град Българово Галина Дараданова. Той, заедно с кандидатите за общински съветници Живко Господинов /председател на ОбС на БСП-Бургас/, Чанко Мирчев, Георги Спасов и Стойчо Кавалджиев – местният представител в листата, присъстваха на специална среща – концерт в малкото градче, съобщиха от пресцентъра на БСП.    По време на мероприятието Тишев посочи акцентите от платформата за местните избори. Той подчерта, че трябва да има равномерно разпределение на средствата за центъра на Бургас, крайните квартали и останалите населени места в общината, а не да се съсредоточава ресурс основно в централната градска част, каквато е практиката досега.    Пред всички присъстващи кандидатът за кмет на Българово Галина Дараданова изложи своята концепция за управление на града.    „Ако бъда избрана за кмет, за мен ще бъдат приоритет няколко неща – недовършената канализация, пречиствателната станция, асфалтирането на улици, нерегламентираното сметище. Голямо значение има и работата с училището и детската градина, читалището, пенсионерския клуб и църковното настоятелство. До този момент, лично аз като библиотекар, съм работила пълноценно с всички тези учреждения и смятам да продължа работата си с тях“, категорична бе Дараданова.    Специално внимание тя обърна и на друг въпрос - че на земите около Българово има богат природен ресурс, а това са термалните води.    „Смятаме да разгледаме този въпрос и да се възложат на инвеститори, за да може населението да ползва тези извори. Ненапразно девизът ни е: Нека градим и постигаме заедно целите си!“, заключи Галина Дараданова.  ", "date": "2019.10.12", "title": "Николай Тишев подкрепи кандидата на БСП за кмет на град Българово Галина Дараданова "}
{"url": "http://epicenter.bg/article/Mustafa-Karadaya-ot-Manolich--Nyama-da-se-poddadem-na-natisk--nie-sme-pazitelite-na-demokratsiyata--/195492/2/0", "text": "  Екипът на Централния лъч на ДПС начело с председателя Мустафа Карадайъ бе в община Сунгурларе. След поредица от срещи в сунгурларските села се проведе предизборен митинг в село Манолич. На него бяха представени кандидатите за кметове на кметства, кандидатите за общински съветници и кандидатът на ДПС за кмет на община Сунгурларе Хатидже Георгиева. Това съобщиха от пресцентъра на ДПС.    Първо нека да подкрепим Пламен, съпругът на председателката на Младежко ДПС Сунгурларе Димитрина Събева, каза в началото на речта си лидерът на ДПС Мустафа Карадайъ, визирайки нападението над Пламен Терзиев. Карадайъ заяви, че ДПС е доказало с действията си в последните 30 години и занапред ще продължава по същия път. Нашата мисия е да пазим целостта, стабилността, мира и сигурността на нашата държава, допълни той. Но днес нашата сестра Димитрина явно е заплаха за някои големи „герои“. Толкова са „големи“, че тръгват да се саморазправят физически с Димитрина и нейния съпруг. Плашат се от Димитрина, защото тя е силна и е част от ДПС, обяви Карадайъ.    От Манолич трябва да отправим едно послание на тези страхливци, обяви председателят. Да им кажем, че са страхливци, защото силният човек не се плаши. Силният човек не търси власт с тояга, страх и преса. Силния човек има нужда да има до себе си силни хора, за да бъде още по-силен и за да работим, каза още той.    Но страхливият човек търси власт чрез силата и да сее страх сред хората. Ние няма да се поддадем на техните методи, заяви категорично Карадайъ. Ние докарахме демокрацията в нашата Родина и всеки един, който тръгне да руши тази демокрация ще си получи урока от ДПС, заяви лидерът на ДПС. Ние сме защитници и пазители на демокрацията и няма да позволим на никого да застрашава демокрацията, стабилността и сигурността в нашата Родина и на нашите деца в утрешния ден, допълни той.    Мустафа Карадайъ обяви, че на 27 октомври трябва да направим нашия демократичен избор и то без нито един глас за друга партия в Манолич, освен за ДПС.    Той заяви, че страхливецът се опитва да взема властта чрез сила и репресии, но ние в ДПС знаем, че в демокрацията властта идва от хората. Страхливците си мислят, че властта е тяхна и служи за техния личен интерес. Но ние в ДПС знаем, че властта е на хората и кмета на кметството, общинските съветници, народните представители и всички останали политици са инструмент за реализация на тази власт, добави той. Ние в ДПС знаем, че властта служи за решаване на проблемите на хората и затова сме тук, заключи Мустафа Карадайъ.    Зам.-председателят на ПГ на ДПС Йордан Цонев заяви, че някои хора се опитват да плашат и да дават знаци. Опитват се да плашат хората, които излязоха с голи ръце и открити гърди срещу танковете и автоматите на тоталитарната власт. Срещу хората, които свалиха тази тоталитарната власт и доведоха демокрацията в нашата страна. Тези хора никой не може да ги уплаши, каза още той.    Посланието този път беше по-дълбоко и към нас етническите българи и православни християни, които живеем, работим и другаруваме с нашите братя и сестри мюсюлмани. Посланието беше отправено с юмруци към един абсолютно беззащитен и мирен човек и към неговата съпруга Димитрина, която има честта, гордостта и радостта да работи за ДПС и чрез него за България, заяви още Цонев.    На тях ще им отговоря от мое име и от името на моите братя и сестри етнически българи, които работят, творят и живеят с духа на ДПС. От името на Камен, Велислава, Христо, Симеон, Димитрина, Пламен и от името на стотиците етнически българи, които са в структурите на ДПС. От името на десетките хиляди етнически българи, които на последните избори подкрепиха ДПС в райони, в които няма нито един етнически турчин. Ще им кажа, че нищо не може да ни спре, защото ние сме в ДПС, бе категоричен Цонев.    ДПС е кауза и правилният път за България. В ДПС ние видяхме приятелство, обич, признателност и истински патриотизъм, обясни той. Ще ставаме все повече тези, които работим и живеем за вас. Помним девиза на иконата на българското Възраждане и освободително движение Васил Левски. Той формулира българският патриотизъм и бъдещия ни живот: „В чистата и свята Република ще живеят заедно и като равни - българи, турци, арменци и всички етноси.“ Това е нашето верую, това е нашата вяра и това е нашият път. ДПС е нашият път. Да живее ДПС, да живее България и заедно да направим нашата Родина пример за цяла Европа, заключи Йордан Цонев.    На предизборния митинг присъстваха още народният представител Севим Али, членът на ЦОБ Дурхан Мустафа и областният председател на ДПС Бургас Ахмед Сюлейман.  ", "date": "2019.10.12", "title": "Мустафа Карадайъ от Манолич: Няма да се поддадем на натиск, ние сме пазителите на демокрацията! "}
{"url": "http://epicenter.bg/article/Savina-Savova--GERB--Rayon--Vazrazhdane--se-prevrashta-v-atraktivna-turisticheska-destinatsiya-/195496/2/0", "text": "  Кандидатът за кмет на район „Възраждане“ от ГЕРБ /СДС/ Савина Савова организира среща със собственици и домоуправители на сгради - паметници на културата, на която представи Програмата \"Културно наследство\" на Столична община. В събитието участваха и кандидатите за общински съветници Силвия Христова, Борислав Борисов и арх. Николай Диков, съобщиха от пресцентъра на ГЕРБ.    Савина Савова представи направеното в район „Възраждане“ за съхраняване на културно-историческото наследство.    „От 197 сгради паметници на културата в района 15 са държавни и общински, а всички останали са частна собственост. Благодарение на активния диалог със собствениците на тези сгради 42 от тях са възстановени и повече от 20 са в различен етап на подготовка. В 46 ОУ е изпълнен проект за консервационно-реставрационни работи, ремонт и възстановяване на фасадите на физкултурния салон и на основната сграда към вътрешния двор с финансовата подкрепа на Проект \"Красива България\" и Столична община. В 18 СУ „Уилям Гладстон” в момента се изпълнява цялостен ремонт на покривите на основната сграда и Българо - японския център“, каза Савова и допълни, че съхраняването на културно-историческото наследство превръща район „Възраждане“ в атрактивна туристическа дестинация.    Силвия Христова представи възможностите за кандидатстване до 30 октомври т.г. по Програма „Културно наследство“ на СО. „Програмата предвижда на класираните кандидати да се изработи проект за реставрация, консервация и обновяване на сградите, като собствениците до 3 години след изготвяне на проекта се задължават да стартират ремонта. Средствата за програмата тази година са 300 хиляди лева.    Столична община се ангажира преди изработване на проекта да се направи пълно обследване на сградите, да осъществява комуникация с НИНКН и всички заинтересовани институции, както и да осъществява контрол при изпълнение на проекта“, допълни Христова.  ", "date": "2019.10.12", "title": "Савина Савова, ГЕРБ: Район „Възраждане“ се превръща в атрактивна туристическа дестинация "}
{"url": "http://epicenter.bg/article/Tsisterna-avarira-na--quot-Hemus-quot--ima-kilometrichno-zadrastvane-/195471/3/0", "text": "Километрична тапа се е образувала на магистрала \"Хемус\". Aварирала цистерна затруднява движението 15-ти километър в посока Варна, съобщиха от АПИ.    От пътната агенция допълниха, че е ограничено движението в активната и аварийната ленти. И съветват шофьорите да карат със съобразена скорост и повишено внимание, като спазват указанията на \"Пътна полиция\".  ", "date": "2019.10.12", "title": "Цистерна аварира на \"Хемус\", има километрично задръстване "}
{"url": "http://epicenter.bg/article/Nikolina-Angelkova--Ot-yuni-do-avgust-u-nas-e-imalo-nad-4-4-miliona-chuzhdestranni-turisti-/195464/4/0", "text": "\"2019 година е изключително трудна и пълна с предизвикателства, но с доста положителни резултати\". Това заяви министърът на туризма Николина Ангелкова в ефира на БНТ.    Повод за скептицизъм и напрежение е фалитът на \"Томас Кук\". Министърът обясни, че подобно нещо е трудно за предвиждане. От \"Томас Кук\" са изпратили на 12 юли официални писма, че са сключили сделка с инвеститор и са описали стъпките за оздравявне на туроператора.    \"Изключително сериозно разместване се случва в момента на пазара и това неизменно дава своите отражения\", поясни Ангелкова.    Преди три дни министърът на туризма е била на среща в Германия с представители на други туроператорски компании. От над 435 000 туристи, които са дошли това лято през \"Томас Кук\", 200 000 са немци. За миналата година над 800 000 немски туриста са посетили страната ни. И другата седмица на министърът ѝ предстоят срещи във Великобритания и Германия за договаряне на сезон 2020 година.    \"За следващата година ще имаме специален механизъм, който да подпомага организирания туризъм през рекламата с 15 милиона лева\", допълни министърът.    Само за месец август 378 милиона са нощувките на хотелите по Черноморието. Това е с 10% повече от друга година. Ангелкова обясни, че юни месец е бил труден заради изкуствено създадена истерия. От юни до август има над 4.4 милиона чуждестранни туристи. Има лек спад в националните ни курорти. Има ръст при нощувките, което показва, че туристите тази година са останали за по-дълго време.    \"Нощувките от българи, посещенията от български туристи по българското Черноморие са с ръст над 5.8% в сравнение с миналата година\", заяви Ангелкова.    Основно туристите, които посещават страната ни са от Румъния, след това Гърция, на трето място са немските туристи, след това - тези от Турция, от Сърбия, Русия, Великобритания. Над 40 хиляди са китайските туристи, посетили България, това е около 50% ръст спрямо миналата година.  ", "date": "2019.10.12", "title": "Николина Ангелкова: От юни до август у нас е имало над 4.4 милиона чуждестранни туристи "}
{"url": "http://epicenter.bg/article/Dzhordzh-Fridman--Ne-polititsite--a-narodat-shte-reshi-za-otstranyavaneto-na-Tramp-/195461/11/33", "text": "Политическите събития са трудни за предвиждане, но ключовите променливи на процеса могат да бъдат идентифицирани чрез сравняване на текущата еволюция с приблизително подобно предишно събитие. Намерението ми е да сравня настоящото разследване за импийчмънта срещу президента Доналд Тръмп спрямо това, което принуди Ричард Никсън да подаде оставка. Това е опит да се определи какво има значение и какво не в рамките на процеса на импийчмънт, а не от потенциалния глобален резултат, предизвикан от хипотетични събития.      Никсън подаде оставка като президент през август 1974 г. Касетите с него с обсъждания за проникване в централата на Демократическата партия в сградата на Уотъргейт, бяха огласени на 5 август, а той подаде оставка четири дни по-късно. До този момент значителна част от електората продължаваше да го подкрепя. Той спечели преизбиране през 1972 г., като победи Джордж Макгавърн, който се кандидатира на антивоенна платформа. Мнозина възприеха тази платформа като подкрепа на това, което тогава се наричаше „контракултура“, което се разглеждаше като систематична атака на маргинална група върху ценностите на американската средна класа. Никсън се позиционира като говорител на „мълчаливото мнозинство“, което се възприема като политически отразяващо американското общество и ценности ядро.    Никсън не просто се надпреварва срещу МакГавърн или контракултурата. Той се изправи срещу медиите, които вижда, че са били враждебни към него преди първото му избиране, враждебни по отношение на войната във Виетнам от самото начало и не желаещи да го позволят за неговите външнополитически инициативи (включително отварянето към Китай и намаляване враждебността със Съветите) и неговото отстояване на ценностите на средния американец. Поглеждайки назад към пресконференциите на Никсън, враждебността и презрението на репортерите бяха осезаеми, както и защитният гняв на Никсън.    Скандалът Уотъргейт започва през август 1972 г. и се развива с нарастваща интензивност в продължение на две години. Много се обсъждаше импийчмънт или наказателно обвинение на президента, но това беше невъзможно. Значителна част от електората го подкрепи, виждайки скандала като нещо, произведено от политическите му врагове и медиите. Интересно е, че въпреки победата на Никсън свлачището, и двата камара на Конгреса бяха контролирани от демократите, които проведоха изслушвания по аферата        Демократите разбраха, че въпреки че може да успеят да поставят под съмнение президента в Камарата на представителите, те не разполагат с мнозинство, близо до две трети, необходимо за решение в Сената. Предвид страстите и от двете страни, демократите бяха склонни да предложат гласуване на импийчмънт в Камарата, знаейки, че присъдата е невъзможна. Това би било разглеждано като безполезна политическа мелодрама. Освен това по-късно те не биха могли да го съдят за същото престъпление. По същия начин, сенаторите не искат Камарата да ги постави в позиция да проведат вот, който може да се провали. След като и двете камари са контролирани от една и съща партия, те бяха еднакво загрижени една за друга.    Проблемът за демократите тогава беше дълбокото разделение в страната. Според проучвания мнозинството от гласоподавателите бяха враждебно настроени към Никсън, но той запази достатъчно подкрепа – в диапазона от 40 процента – за да възпре демократите, управляващи в окръзи, където тези резултати са били доста близки (а в много са били близки през 1974 г.).   Тъй като импийчмънтът е по-скоро политически, а не съдебен процес, мощно малцинство избиратели гледат на него като на желание да се обърне посоката на поражението на МакГавърн. Всъщност броят на гласоподавателите, които политически се противопоставиха на Никсън, беше по-голям от броя на гласоподавателите, които искаха той да бъде свален. Политическият риск от отчуждаване на тези избиратели беше твърде голям.    Дебатът би могъл да продължи неопределено време, но до появата на неоспорими изобличаващи доказателства, толкова убедителни, че дори привържениците републиканци на Никсън не можеха да го причислят към демократични или медийни манипулации. Неопровержимото доказателство беше разкритието, че Никсън е записал много от разговорите в офиса си и че някои от тях включват разговори на Уотъргейт. Камарата и Сенатът поискаха записите, но Никсън отказа да ги даде. И това започна да ерозира политическата подкрепа за него поради теорията, че той ще крие записите само ако те са вредни за него.    След като съдилищата постановиха огласяване на записите, беше установено, че един от тях е изтрит, докато от други ясно се подразбираше, че Никсън или е знаел за тайното проникване или сам е разпоредил да бъде извършено. След това настроението сред неговите републикански привърженици и в Сената се промени. Група висши сенатори казали на Никсън, че ще бъде осъден от Сената, ако се стигне до гласуване, и го убеждават да подаде оставка.    Ключът към това събитие имаше малко общо с членовете на Конгреса. Това имаше много общо с избирателите републиканци, които бяха убедени, че докато атаките срещу Никсън бяха извършени по политически причини, той беше виновен и трябваше да бъде отстранен. Неоспоримите доказателства ги бяха убедили в това (а републиканският гняв към медиите и демократите беше не по-малък, отколкото днес). Така, въпреки отвращението към враговете на Никсън, между неговите привърженици настъпи промяна, каквато никога не е имало по време на импийчмънта на Клинтън. По време на импийчмънта на Клинтън, избирателите демократи не се съгласиха, че е имало неоспоримо доказателство, изискващо присъда, и затова сенатът намери Бил Клинтън за невинен.    Нито Камарата на представителите , нито Сенатът притежават правомощието да отстранят Никсън от длъжност. Нито тези, които го презираха. Тази власт се държеше от привържениците на Никсън, които до 1974 г. представляваха значително малцинство, което можеше да управлява изборите в щата на местно ниво. Стандартът им за премахване беше далеч по-висок от този на другите и без доказателство скандалът вероятно щеше да продължи безкрайно. Но имаше доказателство, което изтри илюзиите за Никсън. Привържениците на Никсън, обаче, никога не прощават на демократите, за опита им да го унищожат, преди да имат доказателства, и 12 години след Джими Картър републиканците доминират в президентството.      Съединените щати днес са в положение, подобно на това, което беше през 1974 г. Страната е разделена на два лагера, отчуждени един от друг, както са били средната класа на Америка и контракултурата. Демократите се превръщат в политическата партия на настоящата култура, а републиканците са партията, която се стреми да се придържа към предишни ценности. Тръмп има подкрепата на малцинство избиратели, което все още представлява значителен сегмент от електората. Той и неговите поддръжници държат медиите отговорни за политическата криза, а медиите са силно настроени срещу Тръмп. Страстта и от двете страни е крайна. Опонентите и привържениците на президента не само са изключително убедени в своите позиции, но по-важното е, че имат малък контакт помежду си. И двете групи представляват враждебни племена, каквито бяха и по време на Никсъновата криза.    Но важното нещо, което трябва да се има предвид, е, че противопоставянето на импийчмънта е по-голямо от базата за подкрепа на Тръмп. Това е единственият най-важен факт, който ще определи бъдещия ход на този дебат. Точно както републиканците през 1974 г. изискват доказателство, за да подкрепят импийчмънта, така прави и днес системата.    Въпросът е дали „Украйнагейт“ е доказателство. Има много обвинения срещу Тръмп, които е трябвало да бъдат доказателства – но се оказа, че не е така. В крайна сметка обществеността, а не политиците, ще решат какво всъщност представлява доказателство. И ако такова бъде намерено, общественото настроение ще се промени в подкрепа на импийчмънт. Това би намалило подкрепата за Тръмп до 20 или по-малко проценти. Това би променило процеса на вземане на решения на политиците в двете партии. Това, което се случи с Никсън, имаше много предшественици, но едва след като бяха пуснати записите, неговото президентство се срина. Има много предвестници и при Тръмп, но нито един не беше достатъчно убедителен, за да накара избирателите да се променят драматично. И както през 1974 г., решаващи не са демократичните избиратели, а републиканските.    Именно промяната в тяхната позиция позволи на сенаторите републиканци да променят позицията си и да гарантират отстраняването на Никсън от длъжност. Днес демократите имат фиксирани позиции и не могат да отстранят Тръмп от длъжност. Само републиканците могат, а техните избиратели не са убедени.    Има две неща, по които процесите на импийчмънт на Никсън и Тръмп имат общо. Първото е, че социалното разделение по време на двете събития е дълбоко. Второто е, че няколко години преди края на Никсън и преди този момент за Тръмп имаше безкрайни твърдения за нередности, водещи към импийчмънт, които отчуждиха фракцията на Никсън и стимулираха враговете му. Този процес повдигна летвата за убеденост, защото направи доказателството изключително важно. Толкова много обвинения бяха повдигнати, които в крайна сметка не доведоха до нищо, че неоспоримите доказателства – записите – станаха необходими.    Относно настоящото твърдение срещу Тръмп – че той се е опитал да убеди украинското правителство да разследва Джо Байдън – моето мнение или на някой от вас наистина няма значение. Ключът е дали това обвинение разрушава подкрепата за него, оставяйки го само с шепа привърженици. В ерата на Никсън изчерпването на доказателства е преодоляно от записите. Въпросът сега е дали ще излезе нещо, което може да преодолее изчерпването на доказателства в този случай.    Ако политическата подкрепа за Тръмп остане такава, каквато е, той няма да бъде осъден. Повечето разбират, че импийчмънтът и убеждението са политически, а не съдебен процес, но мнозина не успяват да видят, че това не означава, че политиците трябва да решават какво ще се случи. Политиците искат да бъдат преизбрани, така че в крайна сметка, както е уместно в република, народът ще реши този въпрос. Той ще реши дали Украйна е доказателство.         ", "date": "2019.10.12", "title": "Джордж Фридман: Не политиците, а народът ще реши за отстраняването на Тръмп "}
{"url": "http://epicenter.bg/article/Proekt--Imash-zadalzheniya-kam-haznata---ne-mozhesh-da-iznasyash-golemi-sumi-v-broy-zad-granitsa-/195498/4/0", "text": "Който има задължения към хазната, няма да може да пренася големи суми пари в брой през границите на ЕС към трети страни. Това предвиждат промени във Валутния закон, предложени от финансовото министерсто, които са публикувани за обществено обсъждане.    С текстовете се цели изрично да се запише в закона правомощието на митничарите да не допускат пренасянето на парични средства в размер на 30 000 лв. или повече, или равностойността им в друга валута, през границата на страната за трета страна, в случаите когато е получена информация по служебен път, че лицето има публични задължения.    Вдигат се и санкциите при недеклариране на пари на границата. На деклариране подлежат суми в размер над 10 000 евро, благородни метали и скъпоценни камъни, съобщава dariknews.bg.    При нарушение глобата е в размер на 1/5 от стойността на недекларираните пари или скъпоценности.    Ако предметът на нарушението е укрит, пък глобата скача в размер на 1/4 от стойността на недекларираното.    Актовете за установяването на нарушенията ще се съставят от митническите органи, а наказателните постановления ще се издават от директора на Агенция \"Митници\".    Целта на закона е да се осъществи законосъобразен и ефективен валутен контрол, пише в мотивите на проекта на финансовото министерство.    Също така идеята е да се въведат ефективни и възпиращи санкции, както и привеждането на националното законодателство към европейското в областта на контрола на пари в брой, които се внасят и изнасят от Европейския съюз.  ", "date": "2019.10.12", "title": "Проект: Имаш задължения към хазната - не можеш да изнасяш големи суми в брой зад граница "}
{"url": "http://epicenter.bg/article/Erdogan--Nyama-da-prekratim-operatsiyata--quot-Izvor-na-mira-quot--dokato-ne-badat-prochisteni-vsichki-teroristi/195449/7/0", "text": "\" . Нашата борба не е срещу кюрдите, нашата борба е срещу терора\".   Това заяви турският президент Реджеп Тайип Ердоган в отговор на призивите на редица политически лидери от различни страни, включително и от ЕС, към Анкара да сложи край на трансграничната операция в Североизточна Сирия, която турската армия започна преди три дни.    В реч пред 3-ата конференция на председателите на парламенти Ердоган отхвърли като несправедливи обвиненията спрямо Турция и турската армия.    \" , които са терористични групировки. Западът приeма ПКК за терористична групировка, но отрича,че разклоненията на ПКК (в Сирия, като СЗН) също са терористични образувания. Въпреки че сме им предоставили много документи и факти, за съжаление не искат да ги приемат. Ние не желаем разпокъсването на целостта на Сирия. Но ние държим да се спазват в еднаква степен правата на всички - араби, кюрди, язиди, за това сме там. Имаме 911 километра граница и тя е под постоянна заплаха. Коалиционните сили не ги е еня за това\", каза Ердоган.    По думите му, от много страни оказват натиск на Турция да прекрати операцията.    \" .От ляво и отдясно ни заплашват да прекратим операцията. Но ние ще продължим нашата борба и след 32-ия километър от границата. Ние обявихме, че този регион ще бъде зона за сигурност на около 4 млн. сирийски бежанци, които живеят в нашата страна. Сред тях има и араби, и кюрди, и ние пазим правата на всички. Ние се грижим за тях, другите само приказват без да оказват помощ. Ето защо ще продължим да отстояваме нашето право, за да има сигурност и стабилност в региона\", заяви турският президент.", "date": "2019.10.12", "title": "Ердоган: Няма да прекратим операцията \"Извор на мира\", докато не бъдат прочистени всички терористи"}
{"url": "http://epicenter.bg/article/Tramp--SASht-shte-nalozhat-tezhki-sanktsii-na-Turtsiya--ako-ne-spre-ofanzivata-v-Siriya/195450/7/0", "text": "Той визираше турската военна операция срещу кюрдски милиции в Северна Сирия. \"Ако Турция направи нещо, което не трябва да прави, ние ще й наложим санкции, които досега са изпитвали само няколко страни\", подчерта Тръмп.   По-рано американският министър на финансите Стивън Мнучин съобщи, че президентът е разрешил въвеждането на много сериозни санкции срещу Турция, след като тя започна офанзивата си в Сирия. Засега наказателните мерки не са активирани, но може да бъдат задействани при необходимост, уточни Мнучин. Американските финансови институции са били уведомени да бъдат внимателни и че може да бъдат наложени санкции на Турция.   Тръмп е обезпокоен да не би турските въоръжени сили да вземат на прицел цивилни и иска да даде ясно да се разбере, че Турция не бива да \"позволи на нито един боец на (групировката \"Ислямска държава\", държан в плен от кюрдските милиции в Сирия) да избяга\", подчерта Мнучин. Министърът на отбраната и председателят на Съвета на началник-щабовете на въоръжените сили на САЩ, Марк Еспър и Марк Мили, са разговаряли през последните дни с турските си колеги и са ги призовали да спрат офанзивата. Няма обаче индикации, че това ще се случи, каза Мили, цитиран от Ройтерс.   Турция даде да се разбере, че ще продължи непоколебимо военната си операция в Сирия, въпреки американските предупреждения за възможни санкции, предаде Асошиейтед прес.   \"Турция се бори срещу терористични организации, които са заплаха за националната й сигурност, и тази борба ще продължи с решителност\", каза министерството на външните работи на страната в изявление.   Експлозия е отекнала вчера близо до американски военен аванпост в Северна Сирия на фона на продължаващата размяна на огън между турската армия и кюрдски милиции. Няма пострадали американски войници, съобщи по-рано представител на въоръжените сили на САЩ, цитиран от Ройтерс.   Впоследствие говорител на Пентагона обяви, че американските военни са били подложени на артилерийски обстрел от Турция, предаде Асошиейтед прес. Взривът е станал на неколкостотин метра от войниците, които се намират в района на сирийския град Кобане.   В отговор турското министерство на отбраната каза, че американските военни не са били мишена на обстрела и че е взело всички мерки, за да не бъдат поразени бази на САЩ. Турската армия е открила огън в отговор на стрелба от сирийската страна на границата по нейни позиции в района град Суруч.   База на антиджихадистката коалиция попада под обстрел за първи път от началото на турската военна операция в Северна Сирия в сряда, отбелязва АП.", "date": "2019.10.12", "title": "Тръмп: САЩ ще наложат тежки санкции на Турция, ако не спре офанзивата в Сирия"}
{"url": "http://epicenter.bg/article/Makron-prizova-za--quot-vazmozhno-nay-barzo-quot--spirane-na-turskata-voenna-operatsiya-v-Severna-Siriya/195451/7/0", "text": "Френският президент Еманюел Макрон призова за \"възможно най-бързо\" спиране на турската военна операция в Северна Сирия, предаде Франс прес, като се позова на Елисейския дворец.    В телефонен разговор с американския си колега Доналд Тръмп Макрон \"подчерта необходимостта преди всичко да не бъде допуснато каквото и да било активизиране на Даеш (групировката \"Ислямска държава\") в региона, да бъдат подкрепяни тези, които се сражаваха на терен заедно с нас срещу терористите, и да бъде защитено цивилното население\".    Френският президент отбеляза, че \"турската офанзива трябва да бъде спряна възможно най-бързо. Франция и Съединените щати, които споделят общи безпокойства, ще се координират в тясно сътрудничество през следващите дни\", каза Елисейският дворец в изявление.    Вчера турските въоръжени сили засилиха кампанията си в Северна Сирия, като президентът Реджеп Тайип Ердоган обяви, че операцията ще продължи въпреки американските предупреждения, припомня Франс прес.    Ройтерс отбелязва, че офанзивата е предизвикала риск от хуманитарна катастрофа и е повдигнала въпроси за политиката на Тръмп в региона.", "date": "2019.10.12", "title": "Макрон призова за \"възможно най-бързо\" спиране на турската военна операция в Северна Сирия"}
{"url": "http://epicenter.bg/article/5-fakta-ot-zhivota-na-kralya-na-Yordaniya-Abdula-Vtori/194369/10/0", "text": "Крал Абдула Втори от Йордания е доста обсъждан напоследък, дори у нас, след като преди броени дни принцесата на близкоизточната страна Дана Фирас бе на официално посещение в София в качеството си посланик на Юнеско.     Монархът е роден в Йордания на 30 януари 1962 година. Става Крал на Йордания през 1999 година, след смъртта на баща му Хюсеин. Личното му състояние е на стойност 750 млн. долара.   От 6-и до 9-и клас той учи в в Eaglebrook School в Диърфилд, Масачузетс, а след това в Deerfield Academy. След училище се записва в Кралската военна академия Сандхърст, а след това учи в Pembroke College в Оксфорд. Има и диплома от Edmund A. Walsh School of Foreign Service от Вашингтон, САЩ. Минал е обучение и в Кралските военновъздушни сили на Йордания.    За този пост е бил спряган брат му принц Али бин Ал Хюсеин, но в последните си мигове крал Хюсеин е променил мнението си и наредил Абдула да заеме престола.   Крал Абдула е не просто фен на Стар Трек. През 1996 година той дори получава кратка епизодична роля, припомнят от Profit.bg По онова време той е бил само принц. Крал Абдула е един от най-големите инвеститори в тематичния парк Стар Трек в The Red Sea Astrarium. Той е човек на действие.    Когато се връща в страната си, става офицер. След това става командир на танково поделение. Обучавал се е за пилот на военни хеликоптери Кобра. Той е първият крал на Йордания, който има само една жена.    Тя, между другото, е една от най-красивите жени в света – кралица Рания. Двамата се женят през 1993 година, още преди той да стане крал. Имат 4 деца. Когато става крал, Рания става най-младата кралица в света. Преди да стане кралица, тя е работила за Apple и Citibank.    ", "date": "2019.10.12", "title": "Крал Абдула II - първият съвременен владетел на Йордания"}
{"url": "http://epicenter.bg/article/Prikazkata-na-kral-Abdula-i-kralitsa-Raniya-zapochva-ot-prav-pogled-/194650/10/0", "text": "Само няколко месеца след първата им среща Абдула направил Рания йорданска принцеса, а след шест години и кралица. В тази статия ще ви разкажем любовната история на Абдула II и неговата любима Рания – две кралски особи, които разрушават всички стереотипи за Изтока.   Резиденцията на йорданското кралско семейство е разположена не в един-единствен дворец, а на територията на целия комплекс Ал Макар. Това име от арабски се превежда не твърде романтично – „щаба“. То ни напомня за събитията от периода на Арабското въстание. Точно на тези земи се базирали арабските войски, освободили от турците Аман, столицата на съвременна Йордания, през 1918 г.   Впрочем имената на самите дворци, разположени на територията на „Щаба“, ни връщат към източния разкош. Например Рагадан – основната резиденция на Нейно Величество. Името му произлиза от арабския глагол „живея комфортно“. А името на двореца Басман се превежда като „радост“.   Уютните имена на дворците описват отлично семейния живот на краля и кралицата на Йордания – Негово Величество Абдула II и любимата му (и единствена!) съпруга Рания. Семейната идилия е една от основните им ценности. В огромния дворцов комплекс, заемащ 40 хектара, те са се преместили през 1999 г., след коронацията. Преди това двамата живеели в апартамент в друга част на града, подарен им за сватбата от крал Хусейн.   Впрочем въпреки нарасналата жилищна площ Абдула и Рания продължават да се радват и на най-простите неща – Нейно Величество често готви сама в кухнята си, а кралят обожава да пече скара в градината на вътрешния двор.   „Той много се гордее с умението си да прави най-хубавите пържоли и бургери“, смее се Рания в интервю за Опра Уинфри. „Това определено си е мъжка работа. Макар че и аз обичам да готвя. Така си почиваме през уикендите“.   Кралят и кралицата се опитват да водят „истински живот“. Като всички хора. Никое от четирите им деца по думите на Рания никога няма да получи съвременно устройство като подарък, ако не учи прилежно и не се държи добре.   Първородният син на двойката, кронпринцът Хусейн бил обявен официално за наследник, чак когато станал на 15 години. Допреди това младежът бил възпитаван далеч от стриктния дворцов протокол.   „Според мен да кажеш на момче на възрастта на Хусейн, че един ден ще стане крал, е своеобразна форма на насилие над детето“, заявила кралицата в интервю за британското издание Hello през 2005 г., когато синът ѝ бил само на 11. „Това е свързано с огромна отговорност, а той е още толкова млад и трябва да бъде възпитан като обикновено дете. За мен е важно той да води максимално нормален живот и да изгражда естествени отношения с всички, които го харесват такъв, какъвто е, а не заради потенциалната му бъдеща титла“.   Рания смятала, че не е нужно да се избързва с това. В крайна сметка имала пред очите си жив пример в лицето на съпруга си.    Родена в семейство на палестински бежанци в Кувейт, младата Рания ал Ясин, разбира се, не си и помисляла, че ще стане кралица, пък камо ли на Йордания. Родителите ѝ били типични представители на местната буржоазия. Баща ѝ бил педиатър, а майка ѝ домакиня.   „Имах най-обикновен живот… ходене на кино, на фитнес, ресторанти, приятели. Родителите ми учеха мен, брат ми и сестра ми да се трудим упорито, за да постигнем успех“, споделила Нейно Величество в интервю за френското списание Elle през 2006 г.   Най-вероятно, ако съдбата не беше срещнала Рания с краля, хубавицата в крайна сметка щеше да стане бизнес-дама. Именно по този път била тръгнала тя на младини. Тя започнала следване в престижния Американски университет в Кайро, където навремето са учили изтъкнати дами като първата жена-губернатор на Токио Юрико Коике или първата жена-режисьор от Саудитска Арабия Хаифа ал Мансур. Пред абсолвентите на университета можели да се отворят всякакви врати, но и тогава, в началото на 90-те, никой не си представял красивата отличничка Рания като бъдеща кралица на Йордания. Самата абсолвентка по онова време имала други планове (макар че според слуховете на младини ѝ предложили да работи като модел, но тя отказала). Тя не се озовала в родината на бъдещия си съпруг по своя воля.   През 1990 г., когато в Кувейт бушувала Войната в Персийския залив, цялото семейство ал Ясин избягало в Йордания (палестинците по онова време автоматично се смятали за поддръжници на Садам Хюсейн). Рания започнала да гради кариерата си в новата страна. Поработила в йорданския Citibank, после и в Apple. Впрочем по някои данни тя нямала твърде голям успех в професионалното си развитие заради културните и социални особености на региона. Според други източници младата ал Ясин напротив, напредвала уверено към ръководните позиции.   Междувременно личният ѝ живот бил в застой и тя можела да посвети цялото си време на работата – повечето арабски мъже я отбягвали, недоумявайки как така тя смее да не носи хиджаб. Въпреки това тя продължавала да не си покрива главата. Това бил личният ѝ избор, който тя направила още като ученичка. Впоследствие, вече като кралица, Рания споделя: „За жалост хората на Запад смятат, че хиджабът е символ на потиснатостта и слабостта. Не е така. Жената си покрива главата, ръководейки се от собствените си убеждения. Аз винаги съм твърдяла, че човек може да съди за една жена само по това, което тя има в главата си, а не върху нея“.   Либералните възгледи, които Рания развила още като дете (може би под влияние на баща си), често противоречали на нормите на заобикалящото я общество. Времето обаче показало, че именно от това имала нужда цялата страна.   Колкото е логично да предположим, че Рания тогава не се е надявала на кралска титла, толкова е и трудно да повярваме, че по същото време на такава не разчитал и бъдещият ѝ мъж, принц Абдула. Работата е там, че в Йордания за престолонаследник автоматично не се смята най-големият син на монарха, а за разлика от европейските монархии кралят може сам да избере своя приемник. Крал Хусейн лишил първородния си син от правото да наследи престола, когато момчето било едва на три годинки, и назначил като кронпринц своя по-малък брат, принц Хасан. Именно той бил обременен със задълженията на престолонаследник, докато племенникът му Абдула можел да си позволи да води непринуден живот на богат аристократ.   Майката на Абдула била британка, принцеса Муна, по рождение Тони Гардинър, втората жена на Хусейн (кралят се развел с нея през 1972 г.). Именно тя осигурила на момчето прекрасно, чисто английско възпитание. Впоследствие Абдула и учил във Великобритания, в Кралската военна академия в Сандхърст (там са учили и принцовете Уилям и Хари, както и половината млади британски аристокрти).   Военното дело било (и си остава) голямата страст на Абдула, кралят може да се похвали с подготовка, достойна за агент на специалните части. Негово Величество и до ден днешен не си представя живота си без екстремни преживявания – а на младини адреналинът го привличал още повече.   Нищо чудно, че в определен момент Абдула, като хубавец-войник и първороден кралски син, станал най-желания ерген в страната. Самият принц обаче не бързал да се жени, което много огорчавало Негово Величество баща му. Но всичко се променило, когато той срещнал нея. И до ден днешен не е потвърдено къде е станала съдбоносната среща. Някои казват, че двамата се запознали в офиса на банката, в която работила Рания. Според други те се срещнали на частно парти, където тя била поканена от сестрата на принца. Във всички случаи в определен момент палестинската бежанка и йорданският принц се запознали.   „Беше любов от пръв поглед, колкото и банално да звучи това“, признал Абдула години по-късно.   „Поначало за мен беше малко странно да излизам с принц и да се влюбя в него“, споделила Рания в интервю за Elle. „И все пак аз си мисля, че всичко беше като най-обикновена връзка между двама млади хора“.   И тя донякъде е права – двамата често били виждани да се возят на мотор или да си почиват край морето. В известен смисъл Абдула изкарал Рания от обичайната ѝ комфортна зона и ѝ показал как трябва да живее. И двамата били замаяни от тази неочаквана любов – и само два месеца по-късно принцът предложил на палестинката брак.   Вопиющото неравенство в положението на Абдула и на Рания обаче няма нищо общо с аналогични любовни истории, случили се в европейски монархии. В Йордания на браковете в кралското семейство се гледа спокойно – само крал Хусейн имал общо четири жени, сред които и арабска аристократка, и обикновена британка (майката на Абдула), и палестинка, и дори американка. Нямало нито драми, нито борба за любовта, нито сълзи.   Крал Хусейн лично посетил дома на семейство ал Ясин, за да обсъди с бащата на Рания възможния брак – и получил съгласието му. Започнала подготовка за местната „сватба на века“ – особено важна поради факта, че за разлика от баща си Абдула се женил само веднъж.   „Да, всичко стана бързо“, спомняла си по-късно Рания в едно интервю. Сватбата се състояла на 10 юни 1993 г. в двореца Захран (в превод от арабски „цъфнало цвете“). Младоженецът разбира се не бил престолонаследник. Въпреки това обаче си оставал най-големия син на краля и затова трябвало да има кралска сватба, а денят 10 юни бил обявен за национален празник. На венчавката присъствали стотици знатни гости, сватбата включвала тържествено шествие, великолепни декорации, торта на няколко етажа и дори малки момиченца-цветарки и момченца-пажове.   Церемонията не отстъпвала по мащаб на западните кралски сватби. Самата булка също изглеждала доста „западняшки“. Била облечена с великолепна рокля от британския дизайнер Брус Олдфийлд, благодарение на което името ѝ завинаги останало записано в историята на сватбената мода. Пищният бял тоалет бил украсен със златна бродерия, работейки над която моделиерът специално посещавал музеи, за да изучи традиционните източни костюми. Булката отказала да носи тиара, вместо това втъкнала в косата си необичайна шнола, на която се държало и булото ѝ. Прическата ѝ също била оригинална и доста висока.   Това бил истински празник – след традиционната церемония последвало весело тържество, за което булката избрала по-малко консервативна рокля с открити ръце и деколте, пак създадена от Брус Олдфийлд.   Сватбата била наистина радостно и непринудено събитие и никой все още не подозирал, че това е бракосъчетанието на бъдещите крал и кралица на Йордания.   Твърди се, че през 1993 г. Рания се съгласила да се омъжи за Абдула, само защото вярвала, че той никога няма да стане крал. Тя разчитала на спокоен живот, който протоколът да помрачава крайно рядко. Двамата с Абдула се нанесли в прекрасен апартамент далеч от „Щаба“ и живеели охолно, посвещавайки цялото си време на семейството.   Впрочем има и друга версия. Според някои Рания в определен момент започнала да работи над имиджа на съпруга си с цел да убеди краля да назначи именно него за свой наследник. Новоизпечената принцеса била в чудесни отношения със свекъра си, базирани на взаимно уважение и честност. Когато Рания и Абдула се сдобили с първия си син, те го нарекли Хусейн в чест на дядо му – и кралят естествено се трогнал. Негово Величество прекарвал все повече време в компанията на сина и снаха си и всеки път се уверявал, че такова прогресивно и образовано момиче като Рания би било великолепна кралица.   През 1999 г. здравето на Хусейн започнало да се влошава драстично. Всички предчувствали скорошната промяна. Братът на краля постепенно се готвил за коронацията си, а жена му дори започнала да дава нареждания за преустройство на двореца… когато станало нещо неочаквано. Негово Величество лишил брат си от титлата кронпринц и обявил за престолонаследник най-големия си син. Това станало едва две седмици преди смъртта му. Някои твърдят, че това решение не било чак толкова неочаквано. Напоследък Хусейн бил в обтегнати отношения с брат си, докато Абдула бил много популярен във военните кръгове, а жена му в социалните (и международните). В крайна сметка дори самата Рания признала в интервю за Опра Уинфри, че мъжът ѝ подозирал подобно развитие на нещата. „Той влезе в стаята и ми каза „Рания, мисля, че скоро ще стана кронпринц“. Това беше невероятно“.   Абдула бил провъзгласен за държавен глава веднага след смъртта на баща си, а през юни същата година бил коронован. Още преди това той провъзгласил своята красива жена за кралица. Рания била едва на 28 години. Възкачването им на престола потресло целия свят, който бил очарован от новата кралица на Йордания. Световните медии не спирали да сравняват Рания ту с Джаклин Кенеди, ту с Грейс Кели и дори с принцесата на Уелс.   В самата Йордания обаче не всички се радвали да имат кралица-палестинка. Мнозина йорданци все още помнят как на един футболен мач консервативни запалянковци скандирали пред краля „Разведи се! Разведи се!“. Самата Рания приема това философски. „Винаги ще има хора, които смятат, че няма достатъчно йорданско в мен. Както впрочем и други, които смятат, че съм непълноценна палестинка“.   Казват, че любовта между двама души достига разцвета си, когато силата ѝ е достатъчна, за да промени света към по-добро. Рания и Абдула управляват Йордания рамо до рамо вече от близо 20 години.   През това време медиите често ги „развеждаха“ (тези слухове обаче така и не се потвърдиха), но нищо не успя да разруши брака им. Важно е да имаме предвид, че в Йордания кралят представлява изпълнителната власт и може да влияе на политиката и икономиката на страната.   Кралицата няма подобни правомощия, но въпреки това Рания може да се смята за пълноценна Първа дама. „Знаете ли, във всяка една партньорска връзка, във всеки брак става така. Вие вечеряте, говорите си. Той ми разказва как е минал денят му, аз му разказвам какво ново има при мен. Може да му покажа речта си, която ми предстои да държа, а той да ми каже „Чудесна е“ или „Не става“. Винаги си казваме, че сме си и най-големите фенове един на друг, и най-големите критици. В това е крие тайната на нашето партньорство“, признала Рания пред Elle.   Рания наистина няма политическа власт, но има нещо друго – властта на инициативите и безпрецедентното си влияние върху съпруга си. Освен това за разлика от европейските си колежки тя съобщава свободно и безнаказано какви са политическите ѝ възгледи. В това отношение тя наистина се държи по-скоро като съпруга на президент, отколкото като жена на монарх. Тя дава интервюта, активна е в социалните мрежи, представя обществени програми.   Основни нейни приоритети са правата на децата, правата на жените и половото равноправие, благотворителността, както и развенчаването на митовете и стереотипите, свързани с живота в Близкия Изток. Мъжът ѝ още от първите си месеци като крал се представил по-скоро като светски лидер, понякога дори про-западен. Твърди се, че именно благодарение на това Йордания била по-слабо засегната от конфликтите в Близкия Изток от началото на 2010-те години.   Рания разбира се поддържа активно имиджа на мъжа си и на кронпринца – пътува много, посещава светски мероприятия и различни конференции в Европа и САЩ. Когато през 2005 г. стана известно, че принцът на Уелс Чарлз ще се ожени за Камила Паркър Боулз, кралица Рания била една от малкото, които одобрили този брак. За жалост тя не могла да присъства на сватбата, защото още кърмела малкия принц Хашем. При това обаче тя казала следното за Hello: „Много се радвам за тях. Вашите медии са много жестоки към нея, но двамата заедно ще бъдат страхотен екип“. И това не са просто празни приказки. Работата в екип е това, което Рания и Абдула ценят особено много в брака си. Сферите им на дейност почти не се пресичат, но в същото време се допълват идеално. Може би именно това ги прави наистина достойни да се нарекат Крал и Кралица. Източник: woman.bg", "date": "2019.10.12", "title": "Приказката на крал Абдула и кралица Рания започва от пръв поглед "}
{"url": "http://epicenter.bg/article/Dnes-shte-e-topal-esenen-den-s-maksimalni-temperaturi-mezhdu-21-i-26-gradusa/195452/2/0", "text": "Днес ще е предимно слънчево. Дневните температури ще се повишат още малко и максималните ще са между 21 и 26 градуса, съобщиха от Националния институт по метеорология и хидрология.    Атмосферното налягане е по-високо от средното за октомври - след обяд слабо ще се понижи. В сутрешните часове на отделни места в котловините ще има краткотрайна мъгла или ниска облачност. През деня ще се появи слаб южен вятър.    Над Черноморието ще е слънчево, преди обяд с временни увеличения на облачността. Ще духа слаб до умерен юг-югоизточен вятър. Максималните температури на въздуха: 20-23 градуса. Температурата на морската вода е 19-21 градуса. Вълнението на морето ще е 1-2 бала    Над планините ще е предимно слънчево. По-значителна облачност ще има преди обяд над масивите от Югозападна България. Вятърът ще е слаб, предимно от запад-югозапад. Максимална температура на височина 1200 метра около 17 градуса, на 2000 метра - около 11 градуса, съобщават от НИМХ.", "date": "2019.10.12", "title": "Днес ще е топъл есенен ден с максимални температури между 21 и 26 градуса"}
{"url": "http://epicenter.bg/article/nthgoayya/195468/2/0", "text": "  \"Искам хората да припознават община Ловеч като добро място за живеене и работа\".   Това заяви Радина Банкова, кандидат за кмет на Ловеч, подкрепена от \"БСП за България\", пред жителите на село Владиня. Тя подчерта, че в производството трябва да създаваш условия за труд, добър екип, пазари и всичко това става трудно, изисква се продължително време, упоритост и всеотдайност. \"Всичко това съм постигнала, но мотивацията ми да се включа в тази предизборна кампания като кандидат за кмет е желанието ми да видя хората от моя роден град спокойни и усмихнати, с работа и добра среда за живеене и за отглеждане на децата си\", обясни тя.   Според нея всичко това в момента липсва, но ако не се предприемат спешни мерки за промяна на икономическата ситуация, на погрома в здравеопазването, на занемареното образование, след няколко години ще бъде много късно да се предприеме каквото и да е. Банкова подчерта, че много неща в нормативната база на общината не съответстват на необходимостта за развитие, не съдействат работата на общинската администрация да е в полза и интерес на гражданите. \"Това трябва да се промени и аз и моите съмишленици от инициативния комитет, както и кандидатите за общински съветници от Коалиция \"БСП за България\", имаме програма и визия какво трябва да се направи като промени в отделните направления\", допълни кандидатът за кмет.     Николай Стоянов, председател на инициативния комитет, предложил кандидатурата на Радина Банкова за кмет на община Ловеч, заяви: \"Радина Банково може и знае как да направи наложителните промени в общината, за да излезе градът ни, а и селата, от ситуацията на пълен застой и връщане назад през мандата на последното четиригодишно управление.\"    Жителите на селото споделиха, че се чувстват забравени - кола от сметосъбирането не е идвала в селото повече от месец и контейнерите са препълнени, а около тях е зарито с боклуци; пътят до селото е джунгла, на един опасен завой има паднала мантинела, която няма кой да поправи; гробищният парк е неподдържан.      \"Не мога и не искам да се примиря с това, което се случва в община Ловеч\", заяви Радина Банкова пред жителите на село Горан. Като основни цели пред нея и листата на БСП тя посочи да се съживи икономиката, да се премахнат всички онези нормативни документи на общинската администрация, които спъват развитието на малкия и средния бизнес и пречат на големи инвеститори да дойдат тук. \"Наложително е да се инвестира в млади и способни специалисти, които биха могли да градят своето професионално израстване в Ловеч\", заяви Банкова и подчерта, че от такива хора има нужда и в здравеопазването, и в образованието Тя заяви готовност да работи с хора с лична инициатива, хъс и подготовка, които могат да загърбят личните си интереси и да се обърнат с лице към проблемите на гражданите, да потърсят тяхното съдействие и единомислие. \"Сегашното управление не се интересува от мнението на хората, затова апатията и безразличието са завладели всички. Това ли е бъдещето на Ловеч, това ли ще оставим на децата си? Аз лично, като гражданин на общината, не мога и не искам да се примирявам с това, което се случва. Затова, всички ние, които сме останали тук, трябва да направим така, че да създадем една друга, по - добра и по - ведра среда за живот на всички, едни приемливи условия за работа на младите хора, които да се върнат в града\", каза още Радина Банкова.    Кандидатът за общински съветник от Коалиция \"БСП за България\" Валя Янкова заяви, че ако могат да се направят промени в управлението на общината, което е крайно наложително, ако трябва да се спре безумното харчени на парите, събрани от данъкоплатците, едва ли има по- добре подготвен човек от Банкова, която с един добър екип ще постигне заложеното в нейната платформа, както и в платформата на БСП за развитие на Ловеч    Жителите на с. Горан споделиха, че от общината не спазват наредба, според която от наеми и продажба на общински имоти в съответното населено място, там трябва да остават 30 процента от получената сума.", "date": "2019.10.12", "title": "Радина Банкова: Искам хората да припознават Ловеч като добро място за живеене и работа"}
{"url": "http://epicenter.bg/article/Daniel-Smilov--Pri-neubeditelni-rezultati-za-GERB-mozhe-da-se-stigne-do-predsrochen-parlamentaren-vot/195469/2/48", "text": "При неубедителни резултати на местния вот за ГЕРБ може да се стигне и до предсрочни парламентарни избори. Това каза за седмичното обзорно предаване „Метроном“ на Радио „Фокус“ политологът Даниел Смилов.    Според него изборите в края на октомври ще имат ефект върху националната политика.    „Ако ГЕРБ загуби столицата, или няколко ключови градове, би било послание, че те са в отслабваща позиция. Това би породило напрежение в сложната им коалиция, която разчита на негласната, но доста явна подкрепа от страна на ДПС. Движението за права и свободи може да реши да подбере други партньори, както го е правило и в предишни управления. Тези процеси спокойно могат да се задействат, защото има доста неформални уговорки, на които се крепи управляващата коалиция“, обясни Смилов.    Според него лош резултат на местните избори за управляващата партия неминуемо би имал дестабилизиращ ефект върху управлението.  ", "date": "2019.10.12", "title": "Даниел Смилов: При неубедителни резултати за ГЕРБ може да се стигне до предсрочен парламентарен вот"}
{"url": "http://epicenter.bg/article/Priyateli-na-ubitiya-Andrey-Monov-organizirat-futbolen-turnir-v-negova-pamet--VIDEO--/195470/2/0", "text": "Приятели на убития през 2007 година Андрей Монов организират футболен турнир в негова памет. Той ще се проведе днес в спортна зона „Герман”.    „Тази година турнирът е под надслов „Справедливост за Андрей”. Той ще е цял ден и в него ще се включат 16 отбора. Те ще определят победител на турнира. Той е благотворителен. Събраните средства ще дарим на детската болница „Иван Митев”. Разбрахме, че имат нужда от средства за закупуване на инхалатори”, каза пред NOVA Димитър, един от приятелите на Монов.    По думите му Андрей е бил пример как трябва да изглеждат младите хора в България и как трябва да се развиват.    „Организирайки този турнир, искаме да запазим неговата памет вечно жива”, заяви още Димитър.    Всеки, който иска да участва в него е добре дошъл, допълни приятелят на Андрей Монов.  ", "date": "2019.10.12", "title": "Приятели на убития Андрей Монов организират футболен турнир в негова памет (ВИДЕО) "}
{"url": "http://epicenter.bg/article/Premierat-inspektira-remonta-na-sportnata-zala--quot-Asenovets-quot--v-Sliven--SNIMKI--VIDEO--/195474/2/0", "text": "В Сливен посетих спортната зала „Асеновец”, която е построена през 1971 година и никога не е била ремонтирана. Състоянието й беше много лошо - рушащи се помещения, стени и фасада, проблеми с отоплението. Това съобщи премиерът Бойко Борисов във Фейсбук.    Правителството отпусна около 1 милион и 300 хиляди лева и дейностите по възстановяването стартираха. „Асеновец“ разполага със зали по бокс и волейбол, които се обновяват изцяло. В залата по волейбол ще могат де се провеждат състезания по тенис на корт на закрито. Външните стени ще бъдат топлоизолирани. Поставя се хидро и топлоизолация на покрива, ламаринена обшивка и гръмоотвод. Вътрешната отоплителна система се подменя. Залата ще разполага и със вградена система за климатизация и вентилация, както и соларна система за битово горещо водоснабдяване, пише още премиерът.    В Сливен той посети и залата на клуб „Станка Златева”.      Важно е децата да спортуват, защото това ги поддържа здрави, възпитава ги на ценности и ги държи настрана от вредните навици. Ето защо обещах на великата ни спортистка Станка Златева и на обществеността в Сливен да разширим вече съществуващата спортна зала за борба, за да се изгради трети тепих, написа премиерът.    Залата на клуба по борба \"Станка Златева\" бе построена върху общински терен, а за изграждането й Министерството на младежта и спорта отпусна 630 000 лева. В това прекрасно съоръжение тренират 35 деца, а някои от тях вече имат отличия от национални и международни състезания.  Сега влагаме всичките си усилия за завършването на АМ \"Хемус\", за да може и градовете от Северна България да се развиват по модела на Южна България и Сливен, припомни Борисов.  ", "date": "2019.10.12", "title": "Премиерът инспектира ремонта на спортната зала \"Асеновец\" в Сливен (СНИМКИ, ВИДЕО) "}
{"url": "http://epicenter.bg/article/Korneliya-Ninova--Realna-detsentralizatsiya-mozhe-da-reshi-problemite-na-obshtinite-/195475/2/0", "text": "  \"Днес е Денят на българската община. Местната власт е най-близо до хората. Тя е натоварена с много очаквания от тях. За да ги изпълнят, общините трябва да получат реална децентрализация. Не може постоянно да им се прехвърлят отговорности, без осигурено финансиране.\" Това пише в обръщение на председателя на БСП Корнелия Нинова по повод Деня на българската община, съобщиха от пресцентъра на партията.    \"Поздравявам всички работещи в местната власт. Пожелавам им здраве и да бъдат чувствителни към проблемите на съгражданите си. На прага сме на избори за кметове и общински съветници. На кандидатите на БСП желая успех. Вярвам във вас. Познавам ви като почтени и можещи. Знам, че ще работите за добруването на хората във вашите населени места. На добър час!\", пише още лидерът на левицата.  ", "date": "2019.10.12", "title": "Корнелия Нинова: Реална децентрализация може да реши проблемите на общините "}
{"url": "http://epicenter.bg/article/Todor-Chobanov--Nyamam-kashta-v-zatvoren-kompleks--nyamam-i-sestra/195476/2/0", "text": "Нямам къща в затворен комплекс, нямам и сестра. Това се казва в изявление на заместник-кмета на София Тодор Чобанов по повод разпространена от партия Възраждане информация, че той притежава новопостроена къща, намираща се в кв. „Мусагеница”, в затворен и охраняван комплекс. Според партията на Костадин Костадинов въпросната къща била изградена със средства с неизяснен произход и недекларирана пред Столична община. Eто целия текст на изявлението на Тодор Чобанов: По повод на лъжите, разпространявани от една името на една партия Скъпи приятели, от известно време аз и моето семейство сме обект на може би забавни, но много злонамерени твърдения. Очевидно е, че предизборната кампания е време на компроматни атаки и борби, че някои участници в нея са готови да преминат всякакви човешки граници, за да бъдат забелязани. Искам да ви уверя, че цялото ми имущество и доходи са публични и декларирани и присъстват в съответните регистри. Не притежавам къща в затворен комплекс, нямам и сестра, а всъщност имам двама братя. Както хиляди софиянци семейството ми се премести и живее понастоящем под наем в обитавания от нас от повече от десет години район. Конспиративните твърдения по повод на имуществото ни са плод на болни фантазии на хора, лишени от елементарен морал, на които ще се наложи да потърся съдебна отговорност. ", "date": "2019.10.12", "title": "Тодор Чобанов: Нямам къща в затворен комплекс, нямам и сестра!"}
{"url": "http://epicenter.bg/article/Nikolay-Radev--Mozhem-i-shte-uspeem-da-nalozhim-lyavata-politika-v-Plovdiv--/195477/2/0", "text": "  „Можем и ще успеем да наложим лявата политика в Пловдив, но трябва да стигнем до хората\". Това заяви кандидатът на БСП за кмет на Пловдив Николай Радев по време на среща на темата „За властта и хората“, съобщиха от пресцентъра на БСП.    По думите му кметът, с действията си, може да определи перспективите за един град. Той гарантира, че ще бъде медиаторът в отношенията на средното и висшето образование с бизнеса. Според Радев задачата му е Пловдив да си върне славата на град с високотехнологична индустрия, която осигурява високи заплати на подготвени кадри.    „В средата на кампанията мога да кажа, че хората чуват и одобряват позициите на левицата”, изтъкна Николай Радев.    Кандидатът за районен кмет на р. Северен д-р Атанас Баташки сподели, че пловдивчани искат да участват в решаването на проблемите. „В ежедневните ни срещи хората заявяват, че са готови да се включат, защото нашите идеи им допадат”, отбеляза младият хирург и главен асистент в МУ – Пловдив.    „Нашите съграждани искат да видят отпред достойни личности, защото дефицитът на морал ги дразни най-много”, допълни кандидатът за общински съветник и председател на РС на БСП – Северен Илия Гатев.    „Има смисъл да се гласува за компетентни и знаещи кандидати, за да бъдат решенията, наредбите и нормативните актове според закона и в интерес на пловдивчани”, изтъкна юристката от челната десетка в листата на пловдивската левица Недялка Петрова.        „Пловдив заслужава съвършено друго управление“, изтъкна проф. Иво Христов. „Тук има двама души, които са се нагърбили с тази тежка и отговорна задача – Николай Радев и д-р Атанас Баташки“, посочи проф. Христов седящите до него кандидати за кмет за Пловдив и районен кмет за р. Северен от листата с № 56. Той подчерта, че и двамата са благородни, с хуманни и отговорни професии; първият работи с най-специфичната част на живота – децата, а другият лекува и спасява хора.    „Ние се намираме в политическа ситуация, изборите са политически акт и избираме лица, които да решават политически задачи. Политиката не е тротоари, градинки, кучета и канализации – това са задължения. Политиката е разговор за това- какъв град искаме да видим. Пловдив ще се развива ли с икономика, достойна за него, или ще вегетира на ишлеме? Какво ще се случи с потенциала на Пловдив – какъв тип ученици ще излизат от професионалните гимназии и студенти от пловдивските университети? Какъв вид индустрия ще има Пловдив? Дали Пловдив ще се мотае на опашката на общественото развитие или ще заеме мястото, където винаги е бил – начело на това развитие?\", коментира проф. Христов.    Той подчерта, че заради липсата на политическо визионерство най-старият обживян град в Европа може да стане артефакт.    „Затова Пловдив, както и самата ни държава, има нужда от тотална промяна. Такава предлага „БСП за България”, защото има гръбнак, защото притежава комптентност и визионерство в лицето на директора на Английската гимназия Николай Радев и доктора хирург Атанас Баташки“, посочи професорът по социология на правото.    „От нас зависи на 27 октомври да изберем можещите”, завърши той, посочвайки кандидата за кмет на Пловдив Николай Радев.  ", "date": "2019.10.12", "title": "Николай Радев: Можем и ще успеем да наложим лявата политика в Пловдив! "}
{"url": "http://epicenter.bg/article/Pencho-Milkov-kam-vazrastnite-hora--Vinagi-se-zarezhdam-s-polozhitelna-energiya-ot-vas-/195478/2/0", "text": "  Кандидатът на \"БСП за България\" за кмет на Русе Пенчо Милков присъства днес на Двадесет и третия фестивал на любителското изкуство \"Талантът възраст няма\". Това съобщиха от пресцентъра на БСП.    Ежегодната инициатива се провежда от \"Съюз на пенсионерите - Регион Русе\".    \"Щастлив съм да съм всеки път сред вас, във всеки един от вашите клубове. Но днес, когато сте изпълнили тази зала, усещането е невероятно. Бъдете здрави, бодри и все така зареждащи ни с красиви емоции и оптимизъм.\", с тези думи Пенчо Милков поздрави участниците във фестивала.    В събитието на хората от третата възраст се включиха състави от цялата Област Русе, град Тутракан и други градове от Северна България, както и от съседна Румъния.  ", "date": "2019.10.12", "title": "Пенчо Милков към възрастните хора: Винаги се зареждам с положителна енергия от вас "}
{"url": "http://epicenter.bg/article/Sabrutev-osadi-dosegashniya-kmet-na-Smolyan-za-ukrivane-na-informatsiya-za-zadalzheniyata-na-obshtinata/195480/2/0", "text": "  Кандидатът за кмет на Смолян от \"БСП за България\" Стефан Сабрутев осъди досегашния кмет на града Николай Мелемов. Делото е водено в Административния съд по Закона за достъп до обществена информация (ЗДОИ), след отказ на Мелемов да даде информация за публичните задължения на Община Смолян. Това съобщиха от пресцентъра на БСП.    Припомняме, че през юни т.г. Сабрутев поиска от Мелемов да му бъде предоставена справка за публичните задължения на Общината по месеци в периода от 1.10.2018 г. до 1.06.2019 г. На 3 юли кметът Николай Мелемов отказва да даде информацията с мотив, че исканите данни не съществуват в обобщен вид и изготвянето на справка не може да се квалифицира като „обществена информация“.    „Информацията е налична в Община Смолян, може да бъде извлечена от документите и не е необходимо да бъдат извършвани допълнителни действия по събирането, тъй като финансовите задължения следва да бъдат отразени в бюджета на общината“, посочи пред съда Стефан Сабрутев.    Той подчерта, че налице е надделяващ обществен интерес, тъй като исканата от него информация е пряко свързана с разходите в общинския бюджет и предоставянето й ще повиши отчетността на общината.    С решение от 10 октомври Административният съд отмени като незаконосъобразно решението на досегашния кмет Николай Мелемов, с което отказва предоставянето на обществена информация и върна преписката на Община Смолян за ново произнасяне.  ", "date": "2019.10.12", "title": "Сабрутев осъди досегашния кмет на Смолян за укриване на информация за задълженията на общината"}
{"url": "http://epicenter.bg/article/Prof--Vladimir-Chukov--Vazmozhna-e-nova-migrantska-valna-v-rezultat-na-turskata-interventsiya-v-Siriya-/195481/2/0", "text": "Възможна е нова мигрантска вълна към Европа в резултат на турската интервенция в Сирия. Това каза за седмичното обзорно предаване „Метроном“ на Радио „Фокус“ арабистът проф. Владимир Чуков.    Над 100 000 души вече са напуснали домовете си. На този етап те отиват към вътрешността на страната, която е територия на правителството на Башар Асад, коментира той.    „Значителна част от тях ще се насочат към Европа. Това е първата голяма опасност. Втората е съдбата на задържаните затворници от ДАЕШ от „Ислямска държава“. За съжаление виждаме словесно поведение на някои турски представители, че тези затворници ще бъдат върнати в тяхната родина, т.е. да си вървят в Европа. Това е голям проблем. Какво ще се случи с такива хора, които са откровени терористи и убийци“, попита той.    Проф. Владимир Чуков каза още, че въпросът е дали те ще бъдат използвани за рекет върху Европа. За съжаление, към момента няма фактор, с който Европа да съумее да респектира Турция и да прекъсне военната интервенция, посочи експертът.  ", "date": "2019.10.12", "title": "Проф. Владимир Чуков: Възможна е нова мигрантска вълна в резултат на турската интервенция в Сирия "}
{"url": "http://epicenter.bg/article/Cherveni-reydove-v-plovdivskite-rayoni-/195483/2/0", "text": "  Окосена през август трева, която не е събрана; изпочупена и опасна детска площадка; откраднати пейки; липса на охрана и контрол; мръсотия; неосветени улици; постоянно умиращи кучета, заради непрекъснато разхвърляна отрова по детските площадки - там, където играят и децата - с тези проблеми посрещнаха живеещите в район Западен на Пловдив кандидатът за кмет на района Десислава Йорданова. Това съобщиха от пресцентъра на БСП.    Докато тя разговаряше с млади майки, на така наречената детска площадка, дойде още едно момченце, искаше да ползва пързалката. Разбира се, в този й абсурден вид, нямаше как. Това е ежедневие, обобщиха родителите. Разговорът с тях тръгна по посока на демографската криза, на нуждата от поощрения за младите семейства... Как те да са спокойни и сигурни да отгледат децата си тук?    Нашият отговор е в платформата ни „Пловдив на хората” с № 56 и той е ясен: Имаме конкретни решения. И воля да ги изпълним. За нас всеки човек е важен. Заявяваме го на всички срещи с хората от района.  ", "date": "2019.10.12", "title": "Червени рейдове в пловдивските райони "}
{"url": "http://epicenter.bg/article/Mustafa-Karadaya-ot-Aytos--Da-badem-zaedno--silni-i-da-gradim-badeshteto-na-obshtinata---VIDEO-/195490/2/0", "text": "  В нашето общество все още има предразсъдъци, търсят се линии за разделяне и противопоставяне. В Айтос все още има разделението на етнически и религиозен принцип, каза председателят на ДПС Мустафа Карадайъ на предизборна среща в Айтос. Това съобщиха от пресцентъра на ДПС.    След проведени срещи в община Руен и айтоските села с избиратели на предизборна среща в Айтос бе представена листата за общински съветници и кандидатът на ДПС за кмет на община Айтос Ивелин Йорданов.    Това разделение го има в главите на някои хора, които се опитват да ни разделят. ДПС е най-патриотичната партия, обяви Карадайъ.    В ДПС имаме една мисия от 30 години и ще продължаваме да вървим по този път най-малко още 300 години, обяви Карадайъ. Ние сме пазители на целостта, мира, стабилността и сигурността в нашата държава и доказваме това от 30 години с делата си. Ние сме такива, защото притежаваме една много важна ценност, която ни различава от онези другите, които си мислят, че с милиционерски похвати, с преса и натиск, сила и страх могат да вземат властта. Мислят си, че могат да вземат властта и да я използват за личните си интереси, заяви още лидерът на ДПС.    ДПС се роди от мъката ни от периода преди 1990 г., ние тогава видяхме как нашето обединение и нашата сила докараха демокрацията в България и казахме „не“ на реваншизма, заяви Карадайъ. Нашата философия е заедността, каза още той. Председателят на ДПС обясни, че различния не е проблем само и единствено в ДПС, а то е ценност. Заедността означава всеки достойно да си отстоява своята идентичност и да бъдем заедно, силни и да градим бъдещето на община Айтос и нашите деца тук в нашата страна, обяви той.    Мустафа Карадайъ каза, че Айтос има нужда от модела на заедността и от силно управление. Днес обиколихме 7-8 населени места в община Айтос и хората ни дадоха за пример община Руен. В населените места на Айтос видяхме, че някои хора се правят на интересни и са станали инструменти в чужди ръце и така разделят и противопоставят хората, за да отслабят уж силата на ДПС, изтъкна още Карадайъ.    Искаме нещата в Айтос да се случват така както се случват в Руен. Рецептата е ДПС. Ние ще изберем ДПС, защото ДПС има силата да направи Айтос и населените места по-добро място за живеене, заключи лидерът на ДПС.    Избираме за кметове доказали се и можещи хора и имаме термин за тях. Те не са само кметове, а мениджъри на общината, обяви зам.-председателят на ПГ на ДПС Йордан Цонев. Една община има нужда от инфраструктура, работни места, инвестиции и т.н. Това е въпрос на добър мениджмънт. Да дефинираш проблемите, да намериш средствата, да го реализираш и да достигне до хората, защото това е крайната ни цел. И понеже зад г-н Йорданов застава най-голямата политическа сила, най-добрата стратегия за него, за да стане кмет е да бъде кандидат на ДПС, каза още Цонев.    Най-добрата стратегия да се управлява добре една община е, когато зад гърба ти стои целият мощен апарат от специалисти на ДПС, продължи той. Най-добрата житейска стратегия е да станеш член на ДПС. Ето това са стратегиите на успеха. Кажи на нашите приятели етнически българи, че няма по-българска и патриотична партия от ДПС, защото те донесоха демокрацията в България и те водят страната ни напред към просперитет, каза още Йордан Цонев. Това е истинският патриотизъм, защото тук различието е ценност, заключи той.    На предизборната среща в Айтос присъстваха още зам.-председателят на ДПС Ахмед Ахмедов, народният представител Севим Али, членът на ЦОБ Дурхан Мустафа и областният председател на ДПС Бургас Ахмед Сюлейман.  ", "date": "2019.10.12", "title": "Мустафа Карадайъ от Айтос: Да бъдем заедно, силни и да градим бъдещето на общината! (ВИДЕО)"}
{"url": "http://epicenter.bg/article/Borisov--Parvo-shte-napravim--Hemus--posle-patishtata-v-Severozapadna-Balgariya--VIDEO--/195484/2/0", "text": "Първо ще направим „Хемус“, после едновременно с нея, онзи ден отпуснахме близо 800 милиона отпуснахме за Ботевград – Мездра, околиите на Видин, Враца и Монтана. Това каза премиерът Бойко Борисов пред журналисти в Става Загора, предаде Агенция „Фокус“. В Стара Загора той бе посрещнат от кмета на града Живко Тодоров. Двамата се разходиха из обновения градски парк \"Артилерийски\".    \"След парка започваме летния театър, гарата. До няколко месеца започваме да ремонтираме. А връзката с магистралата ще стане четири ленти\", отбеляза Живко Тодоров.    \"Хемус\" и Северна България са ни приоритети\", отбеляза Борисов.    \"Показваме каквото сме направили до сега. И санираните блокове, и фонтаните, и площадите, и паркът. Стара Загора е много хубав град за живеене, стадионът ви също е добър... Сега от Сливен дойдох по стария път и си представих - ако \"Тракия\" я нямаше, целият този трафик щеше да минава през града. Само за това се замислете. А това е било преди 3-4 години, не преди 30-40\", коментира Борисов.   Парк \"Артилерийски\" благодарение на отпуснатите от правителството 3 млн. лв. бе разширен и със своята площ от 130 дка се превърна в най-големия новоизграден парк в България. В \"Артилерийски\" има много детски площадки, зони за спорт и отдих, катераческа стена, стрийт фитнес и др. Предвидени са и терени за изграждане на многофункционална зала, написа премиерът във Фейсбук.    Не само в Стара Загора, а в цялата страна реализираме изключително мащабни проекти, като абсолютен приотитет ни е АМ \"Хемус\". Ако предишни правителства бяха построили поне малко колкото нас, сега щяхме да живеем в съвсем различни условия, подчерта той.      \"Първо \"Хемус\" и после всичко останало. Не искам нищо да обещавам сега, за да не го сметнат за предизборно\", добави премиерът и посочи, че парите за АМ „Хемус“ в размер на над 1 милиард лева вече са организирани.    „За „Струма“: сега влязохме след Благоевград до Кресна. И тунелите, и магистралата трябва да я построим. И Северозападна България и „Хемус“, допълни Борисов.   \"Заставаме зад миньорите и енергетиците от мини \"Марица - изток\", но вредните емисии и цените им вече стават такива, че след 10-15 години ще е много скъп лукс това гориво\", обясни още премиерът.    Той даде за пример Германия, където в момента протестират срещу газа.    „Не срещу въглищата, срещу газа. И той отделя вредни емисии“, посочи Борисов. Той обясни, че ако се стигне до критичен момент, ще се осъществи комуникация със служителите на мини „Марица-изток“.    „Виждате какво се случва с екологията по света. Огромният натиск и срещу вредните емисии. Ние сме в Европа. Човешкото здраве е на първо място и като се казва: „приемаме, че има вредни емисии“. Да, де, но приемаме, че и заболяванията са много. Кое е по-важното?“, запита министър-председателят.  ", "date": "2019.10.12", "title": "Борисов: Първо ще направим „Хемус“, после пътищата в Северозападна България (ВИДЕО) "}
{"url": "http://epicenter.bg/article/Stanislav-Vladimirov-poluchi-plaket-za-razvitieto-na-borbata-v-Pernik-/195485/2/0", "text": "  Кандидатът за кмет на община Перник от \"БСП за България\" Станислав Владимиров бе гост на четвъртия международен турнир по борба за купа \"Иво Ангелов\", чийто организатор е именитият пернишки спортист. Владимиров получи специален плакет за развитието на борбата в Перник, съобщиха от пресцентъра на БСП.    „Преди време Иво Ангелов дойде при мен в парламента, защото търсеше съдействие за реализирането на идеите си. Тогава ми каза „дано не си поредният политик, който ще ме излъже“, спомни си Станислав Владимиров при откриването на турнира.    Той добави, че само година по-късно зала „Дружба“ е била ремонтирана и тази инициатива вече дава резултати.    \"Толкова млади хора искат да се занимават с борба, спорт, който е донесъл толкова много слава на нашия град. Затова ви пожелавам много победи, успехи и да вземат поне частица от духа на Иво Ангелов, който е донесъл и ще продължава да носи победи на Перник“, каза още Станислав Владимиров.  ", "date": "2019.10.12", "title": "Станислав Владимиров получи плакет за развитието на борбата в Перник "}
{"url": "http://epicenter.bg/article/Karakachanov--Tryavna-stana-zalozhnik-na-politicheski-igrichki-i-ambitsii--tryabva-ni-mlad-i-uspeshen-kmet-/195486/2/0", "text": "  На 27 октомври жителите на Трявна ще решават трудна задача - да изберат кмет между 10 кандидата. Сред тях Силвия Кръстева -издигната за кмет и водач на листата от ПП „ВМРО – Българско национално движение“, има предимството на младостта. Тя е дипломиран магистър по право от ВТУ „Св. св. Кирил и Методий“ и инженер „Компютърни системи и технологии“ от Технически университет - Габрово. Два мандата е общински съветник в Трявна. През последните 4 години е председател на Общинския съвет.    За една от нейните срещи с гражданите на Трявна пристигна и председателят на ВМРО – Българско национално движение Красимир Каракачанов, съобщиха от пресцентъра на партията.    В програмата за управление на общината, с която започна своето представяне Силвия Кръстева, се залага на устойчивото икономическо развитие, подобряване качеството на живота на хората в Трявна, Плачковци, селата и кварталите, безплатни детски градини, подобряване на общинската пътна мрежа, информираност и контрол за работата на общинска администрация.    Заставайки тук, осъзнавам отговорността от това да се кандидатирам за кмет на Община Трявна от ПП „ВМРО – Българско национално движение“, защото считам, че на нашата община ѝ е необходима нова енергия, ново управление – с воля, размах и характер. А носители на това сме именно ние. За мен изборът е нещо много важно и аз направих своя избор много отдавна, като реших да остана, да работя и да живея тук. Да работя за интересите на жителите на община Трявна, подчерта кандидатът за кмет и водач на листата съветници Силвия Кръстева.    В своето приветствие председателят на ВМРО Красимир Каракачанов отбеляза:          Един град като Трявна със своята история, със своите природни дадености има бъдеще основно чрез развитието на туризма. И тук трябва да се обърне вниманието и към европейските средства, които могат да бъдат привлечени, и към средствата от републиканския бюджет, и към вътрешните инвеститори, които трябва да бъдат привлечени тук, допълни Каракачанов.    Лидерът на ВМРО е категоричен, че на Трявна е необходим кмет – енергичен, един кмет, който познава проблемите на хората, и най-вече – един кмет, който идва да работи за решаването на проблемите на хората, а не за да решава проблемите със своите задължения към банките или проблемите със своята пенсия, или да решава вътрешнопартийни проблеми на една или друга партия. Експериментите ги гледахме всички години наред. В последните 15-16 години нещата в Трявна не се развиват както трябва, смята Каракачанов.    Ако смятаме, че нещо трябва да се промени – нека първо да излезем и да гласуваме… Да го направим активно, а не да чакаме и да мрънкаме в кръчмата или гледайки сериала или мача, да пропуснем шанса да решим нещо от наше име. Разбира се, тези, които смятат, че е крайно време Трявна да има един енергичен, млад кмет – нека да подкрепим Силвия Кръстева, каза още Красимир Каракачанов.    Според него листата, която стои зад Силвия Кръстева е добро съчетание на опитни и млади хора. Всеки от кандидатите има своята биография зад гърба си, това са хора, постигнали резултати със собствения си труд, собствените си умения и собствените си качества.    \"Тези, които смятат, че Трявна наистина има нужда не само от симпатичен, но и енергичен и отзивчив човек за кмет, нека да изберат Силвия Кръстева и листата, която застава в нейна подкрепа! Благодаря Ви, позволете ми да пожелая на Силвия успех!\", завърши приветствието си Каракачанов.    След представянето на кандидата за кмет и водач на листата съветници от ПП „ВМРО – Българско национално движение“ (№ 34 в интегралната бюлетина) пожелание за успех поднесе и самодейния танцов ансамбъл „Трявна“.  ", "date": "2019.10.12", "title": "Каракачанов: Трявна стана заложник на политически игрички и амбиции, трябва ни млад и успешен кмет!"}
{"url": "http://epicenter.bg/article/Vazrazhdane--Obitava-li-zam-kmetat-na-Sofiya-Todor-Chobanov-nezakonna-kashta-i-s-kakvi-pari-ya-e-postroil/195453/2/0", "text": "  От Възраждане изнесоха силно смущаваща информация, касаеща заместник-кмета по образование и култура на Столична община – Тодор Чобанов, свързана с имотното му състояние и задължения в особено големи размери към бюджета на София, които същия най-вероятно дължи, но до момента, така и не е платил. От партията на Костадин Костадинов обясниха, че са получили информация за новопостроена къща, намираща се в кв. „Мусагеница”, в затворен и охраняван комплекс, собственост на Тодор Чобанов, изградена със средства с неизяснен произход и недекларирана пред Столична община. Същата се намира на ул. „Въртопо” 51 в квартала и се охранява като военна база. Строителните дейности в комплекса, все още продължават. Къщата на Чобанов обаче е обитавана от зам.-кмета и семейството му, които изглежда въобще не се притесняват, че това рязко замогване на един макар и високопоставен, но общински чиновник е най-малкото съмнително и повдигащо доста въпроси.   Същите ги зададоха от щаба на кандидата на Възраждане за кмет на София – Николай Дренчев:  .” От Възраждане заявиха, че този случай не е единственият, който се свързва с необясними имотни придобивки на хора от управляващата партия ГЕРБ и присъдружните им Обединени патриоти, като напомниха за „Апартаментгейт” на Цветанов и Цецка Цачева, къщата на Борисов в Барселона и апартамента на Каракачанов с петте тераси.   Хората на Костадинов се зарекоха, че ще продължат да следят случая, а в най-скоро време, ще се обърнат и към отговорните институции, с официален сигнал.", "date": "2019.10.12", "title": "Възраждане: Обитава ли зам-кметът на София Тодор Чобанов незаконна къща и с какви пари я е построил"}
{"url": "http://epicenter.bg/article/Ivo-Hristov--Vse-poveche--opozitsiya--se-priravnyava-kam--konspiratsiya--a-tova-e-beleg-na-diktatura-/195455/2/0", "text": "\"В страната все повече хора се страхуват да заявяват свободно, че са причастни към опозицията. У нас все повече \"опозиция\" се приравнява към „конспирация“. Това е много характерно за една настъпваща диктатура - ако мислиш различно, значи нещо кроиш, правиш нещо нередно. Скоро и законът те погва.\"  Това каза Иво Христов, журналист и член на Групата на Прогресивния алианс на социалистите и демократите в Европейския парламент, по време на дискусията \"Демокрация, медии, журналисти. Свобода и отговорност. Европа, България, Габрово.\", организирана от Ивелин Николов, кандидат за кмет на община Габрово.   В дискусията участваха и Милко Недялков и Александър Симов - журналисти и народни представители в българския парламент, Маргарита Стоянова - журналист и кандидат за общински съветник в Габрово, представители на медиите и граждани.  По думите на Иво Христов хората в България се страхуват. \"Когато обикалях страната в рамките на кампанията преди изборите за Европейски парламент, навсякъде мутри стояха около входовете на залите, в които се провеждаха събитията, брояха тези, които влизат и излизат. Хората ми доверяваха как са притискани и рекетирани, но винаги на излизане, мимоходом, тихо, защото вече не смеят да говорят за това.  \"Върнахме се в атмосферата от преди 1985 г. дори, защото между 1985 и 1989 г. българите говореха все по-свободно\", смята евродепутатът.  Според него, преди въпроса за свободата на медиите, трябва да бъде зададен въпросът има ли медии, тъй като в повечето областни градове те са сведени до няколко и едва оцеляват. \"В зората на демокрацията имаше изобилие от вестници - възстановени заглавия от преди 9 септември; множаха се и телевизиите, и радиата. Сетне те постепенно започнаха да изчезват. Най-напред хората започнаха да се отвращават от политиката, бидейки често лъгани, и я загърбиха. Второ - капиталът взе да се концентрира в ръцете на различни олигарси и ставаше все по-трудно да получиш финансиране и да говориш свободно. Рекламата също е монополизирана - наивно е да се разчита на финансиране чрез реклама. Днес към това се добавят административният и политически натиск. В резултат - от медиите остана жалко подобие\", каза още Иво Христов.  По думите му, на фона на световната тенденция - от хартия да се преминава към електронни носители, сайтовете са приравнили мненията на професионалния журналист и на обикновения медиен трол. \"Така вече няма авторитети в медиите - това, което говори един академик, тежи толкова, колкото казаното от един глупак“, добави евродепутатът.  Според Иво Христов всичко това удавя истината, а ние се намираме в т.нар. \"епоха на постистината\". \"Това е изключително страшно понятие, защото вещае велики катаклизми. „Нали казват, че светът ще загине, когато спрем да различаваме лъжа от истина? Ние вече спряхме.\"  Евродепутатът добави още, че в света на постистината аргументите не са съпоставими, авторитетите са изравнени; затова и медиите вече отстъпват мястото си на социалните мрежи, в които се води някакъв хаотичен дебат. \"Този дебат е по-ското търг с наддаване на лъжи и хули, отколкото опит за изясняване на истината.\"  \"Напоследък много се говори за дезинформацията. Ефектът при дезинформацията не е това, че някой ще ѝ повярва - тя лесно може да бъде разобличена. Но когато се трупат дезинформации, хората постепенно спират да вярват на когото и да било. Просто губят чувствителност и интерес към истината. На моралното ниво, на което сме се докарали, дори и някой да направи разкритие, то няма да предизвика резонанс. У нас разкрития има през два дни, но кой се интересува? Няма кой да пита премиера за къщата му в Барселона. Около него има гора от журналисти, които дори не задават такива въпроси. По случая има доказателства, има внесени документи в прокуратурата. Това не интересува нито гилдията, нито гражданите, които вече не очакват журналистиката да им подаде някакви отговори. Към това се добавят и липсващите институции - би трябвало да има прокуратура, която да се самосезира и т.н., но тя не го прави. Ние сме в едно заблатено общество, в което истината и да бълбука, не може да промени общия характер на тази субстанция. Това е блато.\"  Ивелин Николов: \"В Габрово не останаха обществени медии. Колкото и интересни събития да се случват в нашата община, нямаме кореспондентски пунктове на основните национални медии, като изключим БТА и националното радио. Това означава, че информацията, която получаваме, е или от социалните мрежи, където трудно може да се провери нейната достоверност, или като срещнем някого в града - от слухове и т.н. Като журналист винаги съм се притеснявал, че това, което стига до хората, може да не е вярно; че може да формира фалшиви нагласи. Журналистът има право да направи свой коментар. Не само има правото, но има задължението да има своя позиция. Но когато предоставя информация, тя трябва да е истинската и да има критерий коя информация е истинска.\"  Александър Симов: Сюжетът в БНР ясно показва, че в България проблемът със свободата на словото става все по-драматичен. Дори не е необходимо да се позоваваме на класацията за свобода на словото, в която драматично сме паднали надолу. Всеки, който се занимава с журналистика, вижда как теренът на свободната такава се стеснява все повече.  Милко Недялков: В случая с БНР властта предложи елегантната схема на бухалка - който не слуша, който има различно мнение - властта му изпраща своите институции. Искането на Борисов и ГЕРБ в БНР да се вкара Сметната палата беше мотивирано така: \"Там имате проблем със свободата на словото? Журналистка е свалена от ефир? Изпращаме ви Сметната палата.\" Така става и в живота - на хората, които имат различно мислене, им изпращат данъчните, Инспекцията по труда и т.н. Това вече беше изведено в ранг на държавна политика. Маргарита Стоянова: Медиите не са за това, журналистите да тичат след Бойко Борисов и да отразяват какво е казал. Чрез тях обществото упражнява контрол върху институциите. У нас това не е така. И това не е проблем само на журналистите, а е проблем на гражданите.", "date": "2019.10.12", "title": "Иво Христов: Все повече „опозиция“ се приравнява към „конспирация“, а това е белег на диктатура!"}
{"url": "http://epicenter.bg/article/Prof--Vili-Lilkov--Ot-Fandakova-nauchih-kak-s-umenie-i-takt-chovek-mozhe-da-reshava-golemite-vaprosi-/195456/2/0", "text": "  „От г-жа Фандъкова научих как с умение и такт човек може да решава големите въпроси. Един от проблеми на българската политика е, че голям процент от нашите политици не се развиват. Г-жа Йорданка Фандъкова е от политиците, които се развиват“. Това каза Вили Лилков, един от учредителите на ДСБ и бивш председател на ДСБ-София по време на среща с кандидата за кмет на София Йорданка Фандъкова, съобщиха от пресцентъра на ГЕРБ.    „Тук съм, защото не мога да допусна, че с мое действие или бездействие може да стане така, че след тези избори София да има червен кмет“, каза Лилков.    Той разказа пред симпатизантите на СДС и ГЕРБ историята на запознанството му с Йорданка Фандъкова.    „Беше през 2000 г., когато посетих 73-о училище, там ме посрещна усмихнато момиче, което заедно с инж. Нишанян ни вкара директно в мазето на училището, за да ни покаже течовете. Това младо момиче беше г-жа Фандъкова. И след течовете продължи с физкултурен салон за най-малките деца, проект за достъпна среда, след това спортни площадки, направихме и оградата, която беше голямата мъка на директора. И така се случи едно приятелство, което продължава“, разказа Вили Лилков.  ", "date": "2019.10.12", "title": "Проф. Вили Лилков: Не можем да допуснем София да има червен кмет!"}
{"url": "http://epicenter.bg/article/Maya-Manolova--Borisov-brani-vlastta-si-s-lazhi-i-natisk-/195458/2/0", "text": "  „За последната една година нашите срещи бяха точно две. За майките с увреждания, по негово искане, през юли, миналото лято, и след това, когато отидох и му казах, че няма смисъл да съм повече омбудсман, защото те ме бойкотират и казах, че обмислям да се кандидатирам за кмет. За една година – две срещи. Казано с други думи, този човек не казва истината.“ Това каза Мая Манолова, гражданският кандидат за кмет на София, в ефира на bTV тази сутрин, на репликата на Бойко Борисов към нея от интервюто му на 8 октомври в bTV, че Манолова често ходела при него.    „Да не разваляме хубавата атмосфера с този човек!“, каза още тя в студиото, в което бе с дъщеря си и внука си.    „За какво? За какво да му дължа благодарност на Борисов?! Аз бях избрана от народните представители. Той е премиер толкова години и не разбира, че не той команда парламента и различните парламентарни групи. Може би собствената си, но не и останалите“, посочи тя.    „Не знам как не разбира, че парите, които се отпускат, например за хората с увреждания, които повтаря – тези 150 млн. лева – не ги е дал на мен, а трябваше да са за тях, но те не стигнаха до тях. Те просто отидоха в друга посока и законът за личната помощ не работи“, подчерта Манолова.    „За какво ми помогна Борисов: за това, че сложиха закона за банките „на трупчета“ или за бързите кредити, или за колекторските фирми, за наказателната лихва? За това, че може би са отворили закона за частния фалит? Аз съм абсолютно блокирана от този човек и неговата парламентарна група... Как ме бил подкрепил той? Като ми взе Горанов служебния автомобил като омбудсман, като някаква особена форма на симпатия ли?!“, попита още Манолова и не скри натиска над семейството й от страна на управляващите.    „Аз разбирам, че за него залогът е огромен. Че той ще я брани тази власт на всяка цена, със зъби и нокти. Но власт не се брани по този начин – с лъжи, с натиск, инсинуации, внушения, дискредитирине на друг човек. Те поляха цялото ми семейство... дъщеря ми, зет ми, съпруга ми, близките ми хора. Те! Те лепят стикери по автомобилите на хората в София с моя лик, които не могат да се махнат, за да ме дискредитират, да вбесят хората. Използвам случая да се извиня – от тяхно име да се извиня!“, каза Манолова.    „Те искат да покажат, и чрез неговото интервю, че всички са маскари, че всички са един дол дренки, че няма смисъл да се гласува, защото е все едно дали Мая или Борисов. Не, не е все едно. Не е все едно. Аз няма да правя като тях! Аз няма да ги дискредитирам! Да им лепя физиономиите по автомобилите на хората“, каза Манолова за Борисов и щаба на ГЕРБ.    „Хората искат промяна и тя трябва да стане заради младите, заради активните, децата, които да живеят в нормална държава, в която премиерът не си позволява да говори по този начин и по този начин да дискредитира други хора. Може би щах да замълча, но този човек се опитва да ме дискредитира пред семейството ми, през приятелите ми, пред най-близките ми хора, пред българите, пред народа, пред хората, които ме избират. Това наистина е непочтено отношение“, категорична бе Манолова.  ", "date": "2019.10.12", "title": "Мая Манолова: Борисов брани властта си с лъжи и натиск! (ВИДЕО)"}
{"url": "http://epicenter.bg/article/Georgi-Dimov--Operatsiyata-v-Siriya-shte-dovede-do-uronvane-na-prestizha-na-Turtsiya--VIDEO--/195459/2/0", "text": "„Операцията в Сирия ще доведе до много по-голяма дестабилизация и до много по-голямо уронване на престижа на Турция. Както и отдалечаване от идеята на президента Реджеп Ердоган да се изживява като световен лидер. В момента е под сериозна въпросителна и това дали е и регионален лидер. Досега са ми известни само 5 държави, които са подкрепили Турция. Смятайте всички останали на какво мнение са”. Това заяви в предаването \"Събуди се\" по Нова тв бившият български консул в Одрин Георги Димов.    По думите му устройването на мигрантите в Турция означава, че Близкият изток идва на нашата граница.    „Променя се целият генетичен код. Досега бяхме съседи с Турция, сега ще бъдем с Близкия изток”, коментира той.    Димов е категоричен, че няма основание България да не се притеснява от заплахата на Ердоган, че ще пусне мигрантите към Европа, ако тя определи действията на страната му в Сирия като инвазия.    „По-голямата част от международната общност е категорично против тази операция и я определя точно като инвазия. Защото това не е нищо друго”, каза още бившия консул в Одрин.  ", "date": "2019.10.12", "title": "Георги Димов: Операцията на Ердоган в Сирия ще доведе до дестабилизация (ВИДЕО) "}
{"url": "http://epicenter.bg/article/Puskat-atraktsionen-vlak-s-paren-lokomotiv-i-vagona-na-tsar-Boris-III-mezhdu-Sofiya-i-Kyustendil-/195462/2/0", "text": "Атракционен влак с парен локомотив и вагон от царската композиция \"Корона експрес\" ще пристигне днес по обед на ж.п. гарата в Кюстендил. Поводът - 110-ата годишнина от пускането в експлоатация на ж.п. линията Радомир-Земен-Кюстендил. Освен на ретро пътуването, пътниците ще могат да се насладят и на изложба с фотографии на перона на гарата в Кюстендил, съобщиха от БДЖ.    Атракция в паровата композиция е личният вагон-салон на цар Борис III от „Корона експрес”. Специално прикаченият вагон ще пътува за първи път тази година като атракция, а по време на движение всички желаещи ще могат да го разгледат, съпроводени от гид, който ще ги запознае с любопитни факти.    Атракционният влак потегли от Централна гара София в 8:30 часа и ще пристигне на гара Кюстендил в 12:40 часа. По време на празничното пътуване на гарите Радомир, Земен и Кюстендил влакът ще престои, за да могат пътуващите и посетители да се насладят на организираните официални тържества.    В обратната посока композицията ще замине от гара Кюстендил в 13:50 часа. Цената на билета за влака от София до Кюстендил е 21.50 лв. за пътуване в една посока (с включено запазено място), а децата до 7-годишна възраст ще пътуват безплатно.    Очаква се интерес да предизвика и фотоизложбата, аранжирана на перона на гарата в Кюстендил, обяви историкът доц.д-р Ангел Джонев от иницативния комитет:    „15 табла с документи и снимки, включително такива от откриването на линията до Кюстендил“.  ", "date": "2019.10.12", "title": "Пускат атракционен влак с парен локомотив и вагона на цар Борис III между София и Кюстендил "}
{"url": "http://epicenter.bg/article/Borisov-e-na-15-to-yubileyno--quot-Natsionalno-zhivotnovadno-izlozhenie-Sliven-2019---NA-ZhIVO--/195463/2/0", "text": "Българските земеделци и животновъди ще получат близо 1 млрд. лв. до края на годината. Това стана ясно при посещението на премиера Бойко Борисов на \"Национално животновъдно изложение Сливен 2019\" в село Мечкарево. Той бе придружен от министъра на земеделието Десислава Танева.   \"С Горанов и Танева сме се разбрали около Коледа да направим всички плащания\", заяви Борисов пред журналисти, цитиран от Радио \"Фокус\" - Сливен. По думите му идеята е хората да са доволни.    Българските земеделци и животновъди ще получат близо 1 млрд. лв. средства до края на годината, увери и министърът на земеделието, храните и горите в Сливен.    Тя посочи, че на \"Национално животновъдно изложение Сливен 2019\" е запознала животновъдите с графика.    \"От 18 октомври до края на годината до 20 декември близо 1 млрд. лв. ще получат българските земеделски производители и животновъди. Започваме на 18 октомври с националната преходна помощ - 55% от ставката на говеда, на овце и кози без селекционен контрол. Продължаваме с изплащането на държавната помощ за пчели за зимните пръскания. Продължаваме на 1 декември с обвързаната подкрепа за всички категории животни, всички схеми, на 100% окончателни плащания\", каза Танева.    Тя поясни, че следва след 8 декември седмицата най-голямото плащане. Министърът обърна внимани, че за първи път за първа година ще бъде платена до 20 декември и мярка 13.1 \"Необлагодетелствани райони 1 и 2\".    \"Всички необходими дейности по отношение на проверки, на подготовка на допустими условия са в график, за да станат възможни тези плащания\", допълни още министърът. Танева увери, че очакваните средства към земеделската общност ще стигнат 1 млрд. лв.    \"Обявили сме индикативния график за приемите на Фонд \"Земеделие\" следващата година. той е на сайта. Всеки може да се запознае. \"Българските земеделци и животновъди ще получат близо 1 млрд. лв. средства до края на годината. Посещението на Борисов се предаваше на живо във Фейсбук.   Премиерът разгледа с интерес расовите коне, представени от техните стопани.   Особено внимание Борисов отдели на голямата си слабост - породистите кучета.     Министър Танева изтъкна постиженията в областта на животновъдството, а събралите се хора спираха непрекъснато премиера, за да се снимат с него.   \"На изложението се представят над 600 селскостопански животни, демонстриращи богатото биологичното разнообразие на страната ни. Освен развитието на животновъдството, хората се интересуваха и от мерките, които предприемаме, за да ограничим евентуалния миграционен натиск\", написа премиерът във Фейсбук.  \"Ще помоля колегите в Брюксел да спрат с непрекъснатите нападки, защото Брюксел е далече, а турската граница е близо и там стоят близо четири милиона бежанци, и никакви огради няма да ги спрат, когато започнат да идват със стотици хиляди. Това го изживя цяла Европа\", заяви премиерът.    \"Аз лично няколко пъти съм използван за посредник между Европа и Турция за лица, които, за щастие след това, президентът Ердоган ги е пускал. Не казвам, че лично аз съм бил причината, но съм съдействал\", допълни още Борисов. Премиерът заяви, че именно тази позиция ще представи в четвъртък в Брюксел.   \"Към днешна дата - с Ердоган имаме ясна договорка, на базата на добросъседските отношения и турските власти напълно коректно я спазват. Няма никакъв миграционен натиск към България. Нито огради, нито армия, нищо не може да ни спаси\", заяви премиерът.   Министър-председателят отчете, че нито лагери, нито ограда, нито каквито и да мерки могат да спрат мигрантите.    „Ако са жени и деца? Айде, ако са мъже, иди-дойди, но ако са жени и деца и ги нахвърлят ей така по оградата, какво ще правим? Дипломацията, споразумението, добросъседските отношения с Турция са важни“, каза Борисов.   ", "date": "2019.10.12", "title": "Борисов на животновъдно изложение: До Коледа даваме на земеделци и животновъди 1 млрд. лева! (ВИДЕО)"}
{"url": "http://epicenter.bg/article/ksh/195465/2/0", "text": "  \"В Габрово не останаха обществени медии. Колкото и интересни събития да се случват в нашата община, нямаме кореспондентски пунктове на основните национални медии, като изключим БТА и националното радио. Това означава, че информацията, която получаваме, е или от социалните мрежи, където трудно може да се провери нейната достоверност, или като срещнем някого в града - от слухове.\"   Това заяви кандидатът на БСП за кмет на Габрово Ивелин Николов по време на организираната от него дискусия \"Демокрация, медии, журналисти. Свобода и отговорност. Европа, България, Габрово\". Той подчерта, че като журналист винаги се е притеснявал, че това, което стига до хората, може да не е вярно; че може да формира фалшиви нагласи.   \"Журналистът има право да направи свой коментар. Не само има правото, но има задължението да има своя позиция. Но когато предоставя информация, тя трябва да е истинската и да има критерий коя информация е истинска\", категоричен бе той.    В дискусията, организирана от Ивелин Николов, участваха евродепутатът от БСП/ПЕС Иво христов; Милко Недялков и Александър Симов - журналисти и народни представители от ПГ на \"БСП за България\"; Маргарита Стоянова - журналист и кандидат за общински съветник в Габрово, представители на медиите и граждани.      \"В страната все повече хора се страхуват да заявяват свободно, че са причастни към опозицията. У нас все повече \"опозиция\" се приравнява към „конспирация“. Това е много характерно за една настъпваща диктатура - ако мислиш различно, значи нещо кроиш, правиш нещо нередно. Скоро и законът те погва.\" Това каза Иво Христов, журналист и член на Групата на Прогресивния алианс на социалистите и демократите в Европейския парламент. По думите му хората в България се страхуват. \"Когато обикалях страната в рамките на кампанията преди изборите за Европейски парламент, навсякъде мутри стояха около входовете на залите, в които се провеждаха събитията, брояха тези, които влизат и излизат. Хората ми доверяваха как са притискани и рекетирани, но винаги на излизане, мимоходом, тихо, защото вече не смеят да говорят за това. Върнахме се в атмосферата от преди 1985 г. дори, защото между 1985 и 1989 г. българите говореха все по-свободно\", смята евродепутатът. Според него, преди въпроса за свободата на медиите, трябва да бъде зададен въпросът- има ли медии, тъй като в повечето областни градове те са сведени до няколко и едва оцеляват.    \"В зората на демокрацията имаше изобилие от вестници - възстановени заглавия от преди 9 септември; множаха се и телевизиите, и радиата. После те постепенно започнаха да изчезват. Най-напред хората започнаха да се отвращават от политиката, често лъгани, и я загърбиха\" заяви той. По думите му на второ място капиталът е започнал да се концентрира в ръцете на различни олигарси и е ставало все по-трудно да получиш финансиране и да говориш свободно.    По думите му, на фона на световната тенденция - от хартия да се преминава към електронни носители, сайтовете са приравнили мненията на професионалния журналист и на обикновения медиен трол. \"Така вече няма авторитети в медиите - това, което говори един академик, тежи толкова, колкото казаното от един глупак“, добави евродепутатът. Според Иво Христов всичко това удавя истината, а ние се намираме в т.нар. \"епоха на постистината\". \"Това е изключително страшно понятие, защото вещае велики катаклизми. „Нали казват, че светът ще загине, когато спрем да различаваме лъжа от истина? Ние вече спряхме.\" Евродепутатът добави още, че в света на постистината аргументите не са съпоставими, авторитетите са изравнени; затова и медиите вече отстъпват мястото си на социалните мрежи, в които се води някакъв хаотичен дебат. \"Този дебат е по-ското търг с наддаване на лъжи и хули, отколкото опит за изясняване на истината\", каза той.      \"Сюжетът в БНР ясно показва, че в България проблемът със свободата на словото става все по-драматичен. Дори не е необходимо да се позоваваме на класацията за свобода на словото, в която драматично сме паднали надолу\". Това заяви говорителят на ПГ на \"БСП за България\" Александър Симов. Според него всеки, който се занимава с журналистика, вижда как теренът на свободната журналистика се стеснява все повече.      \"В случая с БНР властта предложи елегантната схема на бухалка - който не слуша, който има различно мнение - властта му изпраща своите институции\". Това заяви депутатът от ПГ на левицата Милко Недялков. Той припомни, че искането на Борисов и ГЕРБ в БНР да се вкара Сметната палата е било мотивирано така: \"Там имате проблем със свободата на словото? Журналистка е свалена от ефир? Изпращаме ви Сметната палата.\" По думите му така става и в живота - на хората, които имат различно мислене, им изпращат данъчните, Инспекцията по труда или друга служба и това вече е изведено в ранг на държавна политика.      \"Медиите не са за това, журналистите да тичат след Бойко Борисов и да отразяват какво е казал. Чрез тях обществото упражнява контрол върху институциите\", заяви кандидатът за общински съветник от БСП в Габрово Маргарита Стоянова. Тя подчерта, че нас това не е така и това не е проблем само на журналистите, а е проблем на гражданите.    ", "date": "2019.10.12", "title": "Николов: В Габрово не останаха обществени медии. Tова, което стига до хората, може да не е вярно"}
{"url": "http://epicenter.bg/article/Nidal-Algafari--Izbiratelite-ochakvat-razgovori-na-po-visoko-nivo-/195466/2/0", "text": "Избирателите очакват разговори на по-високо ниво. Това каза за седмичното обзорно предаване „Метроном“ на Радио „Фокус“ политическият пиар Нидал Алгафари.    Според него няма нищо изненадващо в стратегиите на политическите партии за местните избори. Възможно е ГЕРБ да затвърди последните резултати от аналогичните избори преди четири години, коментира той.    „Като че ли дългото управление, което имат ГЕРБ в момента, създаде консервативна част в България, която не иска промяна на статуквото, защото се опасява, че може да стане по-зле, ако дойдат други“, каза той.    Според Нидал Алгафари се наблюдава положителна промяна в рекламата на ГЕРБ, защото партията не тръгва в кампанията с обидни квалификации, а гледат от положителна страна.    От БСП Калоян Паргов прави подобна кампания, но това е само в София, коментира той.  ", "date": "2019.10.12", "title": "Нидал Алгафари: Избирателите очакват разговори на по-високо ниво "}
{"url": "http://epicenter.bg/article/stkgzh/195467/2/0", "text": "  \"Доказали сме многократно, че Асеновград е средище на култура с традиции и отношение на хората към нея. Тук израстват поколения творци, които знаят, че могат да разчитат на общината, така е било последните осем години, така и ще продължи, този мой ангажимент пред асеновградчани е категоричен\". Това каза на среща с представители на различни културни и творчески формации кандидатът на БСП за кмет на Асеновград д-р Емил Караиванов. Той подчерта, че през двама си мандата е работил последователно и в пълен синхрон с творците и културните институции на града. \"Културният календар на общината за всяка календарна година го доказва, както и отношението на общинския бюджет към културата. Неоспорим факт е, че има събития от този календар, които станаха фокус за национален и туристически интерес\", заяви той и даде като пример Празниците на виното, Калиниците, литиите, фестивалите за екстремен туризъм. Караиванов подчерта, че има още много какво да се наслагва и развива. Творците и дейците на културата потвърдиха в своите изказвания с аргументи, че действително двата управленски мандата на д-р Караиванов до момента са били с ярко отношение към културата и се надяват това да има продължение.    Д-р Караиванов посочи и важните акценти в управленската си платформа в сектора на културата: отваряне на Градска художествена галерия в конкретни срокове; нови места за музейни експозиции; сериозна реконструкция и реставрация на сградите на Караалановото училище, на бившето помощно училище „Св. Архангел\"; нов прецизен преглед на общинските регистри за паметници на културата. Кандидатите за общински съветници от БСП за България Маргарита Стоилова, Петко Чирпанлиев, Ана Иванова, Божидар Носиков, Гео Караданов, Димитър Илиев, Диана Станчева и Полина Симова също бяха активни и настояха да изискват повече работа и изяви на консултативния съвет по туризма в общината за следващия управленски мандат. ", "date": "2019.10.12", "title": "Д-р Емил Караиванов: Подкрепата за културата на Асеновград е сред акцентите на платформата ни!"}
{"url": "http://epicenter.bg/article/Gen--Konstantin-Popov--Gordost-e--che-ot-1-yanuari-otnovo-shte-imame-voennovazdushno-uchilishte-/195493/2/0", "text": "С решението да закупим Ф-16 сключихме един договор за възстановяване и подобряване на способностите на Военновъздушните сили. Това каза в предаването „За честта и славата на България“ на Радио „Фокус“ генерал Константин Попов, председател на Комисията по отбрана в Народното събрание.    В навечерието на професионалния празник на ВВС - 16 октомври той посочи, че Ф-16 е най-добрата система в региона.    „Няма друга по-добра, така че българският авиатор може не само може да бъде горд с това, което ще закупим и усвоим, дай Боже в срокове, но в края на краищата ние ще имаме една достатъчно възпираща сила, така че да бъдем гарант за въздушния ни суверенитет, това което се изисква от ВВС“, посочи ген. Попов.    Той коментира и превъоръжаването на Българската армия през годините, като уточни, че забавянето е демотивирало хората. Гордост е, че от 1 януари 2020 година ще има военновъздушно училище, българската авиация отново ще има своята школа, отбеляза генералът.    Той благодари на всички, защитавали тезата, че една страна няма как да има авиация без да има свое собствено училище. Ген. Попов се върна назад в годините и припомни как са преминали българските летци във времената на преход.    \"Имаше много трудни години, свързани с отход на хора, страхотна нужда от ресурси, непрекъсната борба. Имаше и славни моменти, разбира се. Както навсякъде, ние изстрадахме своето. Горд съм, че българските летци, техниците, осигуряващите и всички във Военновъздушните сили и Българската армия, преминаха през трудните моменти с достойнство – така, както винаги са го правили\", подчерта ген. Попов.    „Те не работеха за собствената си слава и за личното си оцеляване. Ако работеха само за своето „Аз“, едва ли щяхме да имаме Българска армия и Военновъздушни сили в момента“, добави той.    Ген. Константин Попов каза още, че летците в миналото са работели с чувство за дълг.    \"Те не спасяваха себе си, не спасяваха само ВВС и Българската армия, те отидоха по-далеч и работеха за България\", добави той.  ", "date": "2019.10.12", "title": "Ген. Константин Попов: Гордост е, че от 1 януари отново ще имаме военновъздушно училище "}
{"url": "http://epicenter.bg/article/Obshtina-Samokov-podkrepi-blagotvoritelno-sastezanie-v-pomosht-na-malko-dete-/195495/2/0", "text": "Община Самоков подкрепи инициативата за благотворително състезание в помощ на малко дете, което страда от детска церебрална парализа. Автомобилни пилоти от цяла България се събраха на добре познатото трасе в района на с. Бели Искър, където любители и фенове на високите скорости имаха възможността да влязат в ролята на техни навигатори и да усетят адреналина в състезателния автомобил. Предварително всеки един от тях заплати сума, с която да помогнат за лечението на Боби, който се нуждае от всекидневна рехабилитация. Това съобщиха от пресцентъра на БСП.    Общината поддържа два дома за възрастни хора, а условията в тях са едни от най-добрите в цялата страна. Сградният фонд е напълно обновен. В дома в Самоков има помещение за рехабилитация, фитнес зала, помещение за свободни занимания – кулинарство, плетиво и бродерия и др. Освен прекрасни условия и възможности за активен социален живот, около дома в Самоков е изграден и прекрасен кът за отдих и разходка.    Освен домовете в Самоков и с. Ковачевци, Община Самоков изгради два Центъра за възрастни хора, чрез които обогатява социалния живот на възрастните хора. С грижа за трудноподвижните лица и лицата в неравностойно положение Общината поддържа Домашен социален патронаж, чрез който доставя храна по домовете на територията на цялата община. Отделно има и социална кухня, която изхранва социално слаби лица.    „Община Самоков спечели проекти за осигуряване на лични асистенти на лица в неравностойно положение за грижа тип „личен асистент” и отделно проект за медицински грижи по домовете\", коментира кандидатът за кмет на левицата Владимир Георгиев.    Той допълни, че общината е разкрила и Център за деца с увреждания, оборудван с най-съвременните изисквания за такъв център; поддържа Център за рехабилитация и социална интеграция на лица с увреждания.    \"В него, освен комплекс от услуги, има възможности и за включване в различни инициативи за интеграция. Преди около четири години Общината спечели проект и изгради Център за настаняване от семеен тип на деца\", каза той и поясни, че в новата сграда намериха своя дом 12 деца. По думите му в унисон с активната социална политика и социална отговорност, през миналата година Община Самоков е спечелила проект и е изградила Център за обществена подкрепа, където да могат да намерят закрила пълнолетните лица, които трябва да напуснат центъра за настаняване от семеен тип.    \"За уязвимите групи община Самоков разкри Корпус за социални услуги, където се провеждат занимания и беседи за превенция на ранните бракове, както и медицински консултации и услуги\", заяви Георгиев.    Общината инвестира в осигуряване на достъпна среда в обществените сгради. Община Самоков вече 15 години поддържа градски транспорт, който е безплатен.  ", "date": "2019.10.12", "title": "Община Самоков подкрепи благотворително състезание в помощ на малко дете "}
{"url": "http://epicenter.bg/article/Kralitsata-na-Yordaniya---modna-ikona--mnogodetna-mayka-i-zashtitnik-na-pravata-na-zhenite--Snimki-/194367/10/84", "text": "Често чуваме за херцогинята на Кеймбридж Кейт Мидълтът, за самата кралица Елизабет, както и за кралицата на Испания Летисия. Рядко обаче се обръща внимание на една друга кралица, която не само с външен вид се отличава, но и със своята активност, и участие в множество благотворителни програми.   Родена е в йорданско семейство от палестински произход. Получава средно образование в Кувейт, а през 1991 г. завършва висше образование със степен бакалавър по специалност „Организация на производството“ в Американския университет в Кайро, Египет.   Няколко години по късно (1993 г.) се омъжва за принц Абдула II бин ал-Хусейн (сега крал на Йордания, тогава все още престолонаследник).  Два месеца по-късно вече са сгодени.   Интересно е, че Рания не става автоматично кралица. През 1999 г. тя получава тази титла със специален указ на своя съпруг. През 2004 г. крал Абдула я обявява за почетен полковник на йорданската армия.   Кралица Рания е активно ангажирана с редица благотворителни акции и програми, борещи се за равноправие и развитие на образованието в йорданското общество.   Рания е и доста активна в популяризирането на проекта „SOS Детски селища“ (SOS-Kinderdorf), припомнят от Вести.бг Рания основава също и фондация за малтретирани деца, член е на международната консултативна комисия към ООН в областите за опазване на околната среда и здравето.   Кралица Рания Ал-Абдула е една от най-забележителните дами в арабския свят. За повечето хора кралица Рания е защитник на правата на жените и децата.    Тя открито критикува т. нар. „убийства заради честта” – обичаи, мъжете да убиват роднини от женски пол, обвинени в изневяра или загуба на своята девственост, преди да са сключили брак. Кралицата на Йордания има изцяло светски хобита сред които са пристрастието ѝ към водните ски, бягането и колоезденето. Освен това тя е и много модерен човек. Има свой официален профил в  , където е активна.   Известна е със своя безупречен вкус към дизайнерските тоалети и не пропуска да демонстрира добра форма с елегантни дрехи.  Страстта й към модата започва още в Кайро, когато Рания завършва университета.   Неслучайно през 2005 г. Рания е обявена за третата най-красива жена в света и заема 81-во място в класацията на сп. „Форбс” за 100-те най-влиятелни жени.", "date": "2019.10.12", "title": "Кралицата на Йордания - модна икона, многодетна майка и защитник на правата на жените (Снимки)"}
{"url": "http://epicenter.bg/article/OON--Nad-100-000-tsivilni-sa-izbyagali-ot-boynite-deystviya-v-Severoiztochna-Siriya/195454/7/0", "text": "Над 100 000 цивилни са избягали от бойните действия в Североизточна Сирия. Това обяви ООН, предупреждавайки, че опасността от бежанска вълна е напълно реална.    Същевременно Червеният кръст призова държавите по света да приберат своите граждани, които са в затвори в Сирия. Кюрдските милиции охраняват десетки хиляди членове на ИДИЛ в импровизирани лагери и затвори. Много от тях са чужденци, които родните държави отказват да приемат обратно. Това създава опасност те да се окажат на свобода, в хаоса предизвикан от бойните действия.    „Дълбоко сме обезпокоени от турската военна операция в Североизточна Сирия. Призоваваме Турция да прекрати едностранната военна операция, тъй като не смятаме, че тя ще има ефект на фона на турските притеснения за сигурността й. Подновяването на военните действия допълнително ще навреди на стабилността на целия регион”, заяви посланикът на Германия в ООН Юрген Шулц.    „Турция сега е отговорна да гарантира, че всички задържани бойци от ИДИЛ ще останат в затворите и че ИДИЛ няма да се възстанови под никаква форма. Ако Турция не спазва тези правила и не защитава уязвимото население, ще има последствия”, каза още Келик Рафт, посланик на САЩ в ООН.  ", "date": "2019.10.12", "title": "ООН: Над 100 000 цивилни са избягали от бойните действия в Североизточна Сирия"}
{"url": "http://epicenter.bg/article/Merkel-shte-se-opita-da-promeni-mnenieto-na-Makron-za-Makedoniya-i-Albaniya-/195460/7/0", "text": "Френският президент Еманюел Макрон ще се срещне с канцлера на Германия Ангела Меркел, като срещата се разглежда от дипломатите като последен шанс Париж да промени позицията си по отношение на планирания старт на преговорите със Северна Македония и Албания за присъединяване към Европейския съюз, пише скопското електронно издание “МКД“, цитирано от \"Фокус\".    Франция формално се противопоставя на разширяването на ЕС, докато в Общността не бъдат приложени реформи, и смята, че прогресът на Македония и Албания е недостатъчен за членство. От Париж обаче дойде информация, че Макрон ще вземе окончателно решение по въпроса след срещата си с Меркел.    От друга страна, много дипломати предупреждават, че „всеки, който сега блокира процеса на присъединяване, ще бъде отговорен за възможната за дестабилизация на региона“.    Мнозинството от държавите членки на ЕС подкрепят започването на преговори с Македония и Албания.    Германското правителство смята, че двете страни са изпълнили напълно условията за започване на преговорите.    Решението трябва да бъде взето на среща на външните министри на страните от ЕС на 15 октомври в Люксембург или на среща на върха на Съюза два дни по-късно.  ", "date": "2019.10.12", "title": "Меркел ще се опита да промени мнението на Макрон за Македония и Албания "}
{"url": "http://epicenter.bg/article/Turskite-sili-sa-prevzeli-grad-Ras-al-Ayn-v-Severna-Siriya-/195472/7/0", "text": "Турските сили са поели контрол над сирийския граничен град Рас ал Айн, който беше във фокуса на трите дни от наземната част от операция „Извор на мира“, която Анкара започна на 9 октомври, предава АFP, като се позовава на турското министерство на отбраната.    Кюрдските отряди отричат градът да е бил превземан.    „Като резултат от успешните операции в рамките на кампанията „Извор на мира“, градската част от Рас ал Айн на изток от Ефрат беше овладяна“, заяви министерството на отбраната в съобщение в „Туитър“.    Турският външен министър Мевлют Чавушоглу поясни мотивите на Анкара за започването на военната операция в Северна Сирия, като заяви, че армията не се бие срещу кюрдите, пише The Daily Hurriyet.    Той заяви, че е тревожно, че операцията е описвана от американските медии като атака срещу кюрдите, която отслабва борбата срещу „Ислямска държава“ и наранява доверието в лоялността на САЩ към съюзниците й.    „Трябваше да действаме“, заяви Чавушоглу, като отхвърли критиките, че операцията застрашава безопасността на кюрдското население в Сирия.    „Искам да повторя и да подчертая, че Турция не се бие срещу кюрдите. Нашата борба е срещу терористите. Всяко описване на ситуацията като турци срещу кюрди е злонамерено и фалшиво. Кюрдите не са наши врагове“, заяви министърът.    Той критикува и връзките между „Отрядите за народна самоотбрана“ (ОНС), обявени от Анкара за терористична организация и Вашингтон, като подчерта, че множество американски държавни служители са признавали, че групата има връзки с „Работническата партия на Кюрдистан“ (ПКК). ПКК също е смятана за терористична организация.    Чавушоглу добави, че ОНС се представя като група, която се бори с „Ислямска държава“, докато тайно внася експлозиви за ПКК на турска територия.    „Намирали сме техни членове да пращат затворници от „Ислямска държава\" в Турция“, заяви министърът.  Според него ОНС и ПКК са изнудвали международното общество с твърдения, че борбата срещу групировката \"Ислямска държава\" не може да продължи без тях.    „Но борбата срещу тези брутални терористи няма да се провали, особено ако нашите съюзници (…) си сътрудничат с Турция“, каза Чавушоглу.     ", "date": "2019.10.12", "title": "Турските сили са превзели град Рас ал Айн в Северна Сирия "}
{"url": "http://epicenter.bg/article/Putin--Siriya-tryabva-da-bade-osvobodena-ot-nezakonnoto-prisastvie-na-chuzhdi-armii--/195479/7/97", "text": "Президентът на Руската федерация Владимир Путин заяви, че Сирия трябва да бъде освободена от незаконното присъствие на чужди армии, предава Reuters, цитирана от \"Фокус\".    „Всеки, който незаконно се намира на територията на която и да е държава, в случая Сирия, трябва да напусне тази територия. Това важи за всички държави“, заяви Путин в интервю пред руски и арабски медии.    Той добави и че руските сили в Сирия са готови да напуснат страната веднага, след като легитимното сирийско правителство информира Москва, че вече не се нуждае помощта й.  ", "date": "2019.10.12", "title": "Путин: Сирия трябва да бъде освободена от незаконното присъствие на чужди армии! "}
{"url": "http://epicenter.bg/article/Vuchich--Shte-targuvame-s-Rusiya-i-Kitay--zashtoto-e-v-nash-interes-/195491/7/51", "text": "Президентът на Сърбия Александър Вучич заяви, че страната му ще продължи да търгува с Русия и Китай, защото това е в интерес на Белград, предава сръбската телевизия N1, цитирана от \"Фокус\".    Вучич добави, че той винаги ще се бори за мир, защото никой не иска война, но това не означава, че ще остави Сърбия да бъде унижавана с неблагоприятно за нея решение за Косово.    „Моята работа е да издържа цялото напрежение във връзка с Косово, Република Сръбска и други важни въпроси. Но каквото и да чувате или да виждате по телевизията, как някой представя деградиращи решения за нас и ни предлага решения, които са противовес на сръбските интереси, бъдете сигурни, че моята кариера не е важна за мен и аз винаги ще се стремя да пазя мира“, заяви Вучич.    „Когато ни казват – не търгувайте с руснаците, ние ще кажем, че ще го направим, защото е в наш интерес да имаме добри взаимоотношения (с тях). Когато ни кажат да не търгуваме с китайците, в наш интерес е да го направим, да разширим нашата мрежа от приятели. Но няма да оставим никой да унижава Сърбия или нашия народ“, добави президентът.  ", "date": "2019.10.12", "title": "Вучич: Ще търгуваме с Русия и Китай, защото е в наш интерес!"}
{"url": "http://epicenter.bg/article/Strelba-v-klub-v-Nyu-York--chetirima-sa-ubiti--petima---raneni--VIDEO--/195494/7/96", "text": "Най-малко четирима души са убити, а петима - ранени, при стрелба в частен клуб в най-гъсто населения район на Ню Йорк - Бруклин. Пострадалите са в критично състояние, съобщава NBC, цитирана от Нова телевизия.    Сигналът за стрелбата е подаден към 7 ч. в събота сутрин местно време.  ", "date": "2019.10.12", "title": "Кървав екшън в Ню Йорк, четирима са убити, петима - ранени (ВИДЕО) "}
{"url": "http://epicenter.bg/article/Gratskata-pravoslavna-tsarkva-prizna-novata-Pravoslavna-tsarkva-na-Ukrayna-/195500/7/51", "text": "Светият синод на Гръцката православна църква призна автокефалията на Православната църква в Украйна, в съответствие с искане от Вселенския патриарх Вартоломей, пише електронното издание на атинския вестник Kathimerini, цитирано от Агенция \"Фокус\".    След решението на синода, който се състои от 80 епископи на Гърция, архиепископът на Гърция Йероним оттук нататък ще споменава Епифаний по време на религиозни служби заедно с другите глави на поместни православни църкви и новата украинска църква ще бъде считана за член на семейството на Православната църква.    Признанието дойде, след като архиепископ Йероним реши да удължи сесията на Светия Синод, която започна във вторник, за да могат епископите да обсъдят искането на Вселенския патриарх за предоставяне на автокефалия на Православната църква в Украйна.    Именно Йероним повдигна въпроса по време на съботното заседание на синода - рядко събитие, което показа намерението на архиепископа да подчертае поддръжката на гръцката църква за молбата на Вартоломей, коментира изданието.  ", "date": "2019.10.12", "title": "Гръцката православна църква призна новата Православна църква на Украйна "}
{"url": "http://epicenter.bg/article/Maksimalna-stepen-na-opasnost-obyaviha-v-Tokio-i-oshte-6-prefekturi-zaradi-tayfuna-Hagibis-/195501/7/0", "text": "Няма информация за пострадали български граждани в Япония във връзка с тайфуна Хагибис, предшестван от проливни дъждове и бурни ветрове. По информация на българското посолство в Япония за Токио и още 6 префектури в централната и източна част на страната – Сайтама, Гунма, Шидзуока, Канагава, Яманаши и Нагано, е обявена максимална степен на опасност, предава БГНЕС.    На места е прекъснато електрозахранването, издадена е препоръка за евакуация, която ще засегне милиони хора. Полетите от двете основни летища, обслужващи района на Токио - \"Ханеда\" и \"Нарита\", са отменени. Някои от линиите на метрото в японската столица са затворени, множество влакови линии също са спрени, съобщиха от българското МВнР.    Българското посолство в Токио следи ситуацията и съветва българските граждани, пътуващи или пребиваващи в Япония, да спазват препоръките и указанията на местните власти и да следят редовно уебстраницата на Японската метеорологична агенция https://www.jma.go.jp/en/warn/    При необходимост от съдействие, българските граждани могат да се свържат с посолството на България в Токио на тел.: +81 3 3465 1021 и в извънработно време на тел.: + 81 80 7966 5608.  ", "date": "2019.10.12", "title": "Максимална степен на опасност обявиха в Токио и още 6 префектури заради тайфуна Хагибис "}
{"url": "http://epicenter.bg/article/Germaniya-zabranyava-iznosa-na-orazhiya-za-Turtsiya-/195510/7/0", "text": "Германия забрани продажбите на оръжие за Турция заради операцията й срещу кюрдските милиции в Северна Сирия, заяви външният министър на страната Хайко Маас, цитиран от AFP и Агенция \"Фокус\".    Германия, заедно с много свои съюзници, осъди офанзивата.    \"В контекста на турската военна офанзива в Североизточна Сирия, правителството няма да издава нови разрешителни за каквато и да е военна техника, която би могла да бъде използвана в Сирия от Турция,\" цитира думите на министъра неделното издание на Bild.    Миналата година Германия е изнесла оръжие на обща стойност почти 243 милиона евро за Турция - почти една трета от общите продажби на оръжие в размер на 771 милиона евро.    През първите четири месеца на тази година продажбите за Турция - най-големият й клиент в НАТО - достигнаха до 184 милиона евро.    В Германия живеят около 2,5 милиона души от турски произход.    Германия е един от най-големите износители на оръжие в света, заедно със САЩ, Русия, Китай, Великобритания и Франция.  ", "date": "2019.10.12", "title": "Германия забранява износа на оръжия за Турция "}
{"url": "http://epicenter.bg/article/Putin--Nashite-raketi-mogat-da-preodoleyat-vsyaka-sistema-za-PVO--VIDEO--/195511/7/97", "text": "Руският президент Владимир Путин обяви, че разработените от Москва ударни ракетни комплекси могат да преодолеят всяка съществуваща система на противника.    \"Ние работим върху такива ударни комплекси, които без съмнение могат да проедолеят всяка система за ПРО. И ние го постигаме, това вече е очевидно\", заяви руският лидер в интервю за тв каналите RT, Al Arabiya и Sky News Arabia.    Президентът припомня, че системите за противовъздушна отбрана са предназначени за унищожаване на балистични ракети.    \"А ние, освен че усъвършенствахме многократно нашите балистични ракети, създадохме и друго оръжие, каквото няма никой на света\", подчерта руският президент.    Припомняме, че през 2018 г. Путин съобщи, че Русия създава цяла поредица от най-нови въоръжения. В речта си пред Федералното събрание тази година той продължи темата и разказа за началото на серийното производство на комплекса \"Авангард\". Той информира и за успешните изпитания на междуконтиненталната ракате \"Сармат\" и крилатата ракета с неограничен обсег и ядрен двигател \"Буревестник\". По думите на Путин, превъоружаването на армията и изпитанията на новите оръжия вървят в срок.    По последни данни комплексите \"Авангард\" ще застъпят на бойно дежурство в рамките на 2019 г.    По-рано тази седмица, на срещата на върха на лидерите на страните от ОНД Владимир Путин изрази безпокойството си от плановете на САЩ за разполагане на военни технологии в космоса. Руският лидер обаче заяви, че Москва е готова да предприеме ответни мерки.    \"Има сериозни замисли сред някои среди от американската страна, що се отнася до космическите совалки. Те дават определени възможности и преимущества във военната сфера, ако милитаризират космоса\", отбеляза Путин.    Президент обаче увери, че всичко е предвидено и Русия достатъчно бързо ще придобие същите възможности.    \"Самият факт на разполагане в космоса на каквито и да било бойни комплекси е особено тревожен, повече от присъствието на ракети със среден обсег в Европа\", обясни президентът.    \"Нещата могат да стигнат дотам, че над небето на всяка държава да висят някакви ударни комплекси. Летателното време до съответните обекти може да бъде 5-7-8 минути. А управлението на такива системи в космическото пространство не е лесно. Възможни са технологични сривове, всичко може да стане\", предупреди руският президент.    ", "date": "2019.10.12", "title": "Путин: Нашите ракети могат да преодолеят всяка система за ПВО! (ВИДЕО) "}
{"url": "http://epicenter.bg/article/Zadarzhaha-mazh--naryazal-gumite-na-10-avtomobila-v-Sofiya--VIDEO--/195473/3/0", "text": "Задържаха мъжа, нарязал гумите на осем автомобила в столичния квартал “Стрелбище” снощи. Оказа се, че извършителят е съсед на пострадалите собственици на колите, предаде Нова тв.    Информацията, че той се е барикадирал в дома си, преди да бъде арестуван, не беше потвърдена официално от полицията.    Мъжът не за първи път създава проблеми в квартала. Заради предишни негови провинения, съседите многократно се обръщали към органите на реда, но тормозът обаче продължавал. Снощи той беше задържан за 24 часа.    \"Около 10 коли са с нарязани гуми. Той прави сбирки, напиваници е имало и създава състресения на целия квартал. Този съсед е много конфликтен, а преди два месеца беше вързал една жена за дърво\", казват жителите.  ", "date": "2019.10.12", "title": "Задържаха мъж, нарязал гумите на 10 автомобила в София (ВИДЕО) "}
{"url": "http://epicenter.bg/article/Borisov-shte-nastoyava-Bryuksel-da-spre-nadapkite-sreshtu-Turtsiya-i-Erdogan--VIDEO--/195497/2/0", "text": "С президента Ердоган имаме ясна уговорка и турските власти стриктно спазват споразумението към България за мигрантите. Това каза премиерът Бойко Борисов пред журналисти в Сливен.    По думите му, най-важното е споразумението с Турция да работи, и това е позицията на нашата страна.    \"Ще помоля колегите в Брюксел да спрат с непрекъснатите нападки, защото Брюксел е далече, а турската граница е близо и там стоят близо четири милиона бежанци, и никакви огради няма да ги спрат, когато започнат да идват със стотици хиляди. Това го изживя цяла Европа\", заяви премиерът, цитиран от \"Фокус\".    \"Аз лично няколко пъти съм използван за посредник между Европа и Турция за лица, които, за щастие след това, президентът Ердоган ги е пускал. Не казвам, че лично аз съм бил причината, но сйм съдействал\", допълни още Борисов. Премиерът заяви, че именно тази позиция ще представи в четвъртък в Брюксел.    Министър-председателят отчете, че нито лагери, нито ограда, нито каквито и да мерки могат да спрат мигрантите и заяви, че България нама да строи нови лагери в очакване на мигранска вълна от Турция.    „Към днешна дата мога да потвърдя, че Ердоган имаме ясна уговорка на базата на споразумението, на добросъседство и турските власти стриктно, коректно спазват споразумението към България. Имаме нулев миграционен натиск. Не виждам никакъв смисъл да се строим и да се подготвяме с лагери“, каза още Борисов. Той отново обърна внимание, че нито огради, нито армия може да ни спаси.    „Ако са жени и деца? Айде ако са мъже, иди-дойди, но ако са жени и деца и ги нахвърлят ей така по оградата, какво ще правим? Дипломацията, споразумението, добросъседските отношения с Турция са важни“, каза Борисов. ", "date": "2019.10.12", "title": "Борисов ще настоява Брюксел да спре нападките срещу Турция и Ердоган (ВИДЕО) "}
{"url": "http://epicenter.bg/article/Lecheva--Obshtinite-nikoga-ne-sa-bili-po-zavisimi--obidno-e-da-vozish-na-zadnata-sedalka-predsedatelya-im/195499/2/0", "text": "  „Днес, 12-ти октомври, Ден на общините, в който трябва да празнуваме, с тревога и загриженост отбелязваме този празник. Днес общините никога не са били по-зависими от централната власт. И вчера тази демонстрация го показа. Обидно е да возиш на задната седалка председателя на сдружението на общините. Това показва една зависимост от централната власт, която е деструктивна по отношение на развитието на общините. Години наред говорим за децентрализация, защото по закон местното управление трябва да има средства за развитие. Нито едно предложение на председателя на сдружението на общините, свързано с децентрализацията на общините и подобряване на надземната подземната инфраструктура.“ Това сподели кандидатът за кмет от коалиция „БСП за България, АБВ, Движение 21“ Весела Лечева, съобщиха от пресцентъра на БСП.    По думите й днес населените места са потънали в мизерия по отношение на инфраструктурата.    „Окаяно състояние на подземната инфраструктура, обществения транспорт. Под съмнително качество за вода и въздух. Нито един от проблемите на населените места в общината не е решен през последните два програмни периода. Качеството на инвестициите клони към нула. Днес се хвалим със санирани училища, но нито един голям инфраструктурен проблем не е решен. До момента Даниел Панов не е представил нито едно предложение за развитие на туризма, а тук основният поминък е това. Затова казваме, че вместо да празнуваме, днес е ден на траур за българската община. На мен ми беше обидно да видя председателя на общините, бившия кмет на старата столица да се вози на задната седалка и с нито едно предложение към премиера за тежките инфраструктурни проблеми, за да бъдат решени“, каза още Лечева. Тя припомни, че за миналата година община Варна е получила 140 милиона лв., а във Велико Търново нещата не стоят така.    „Велико Търново получава пари само по „Бедствия и аварии“, значи положението тук е бедствено и аварийно“, обясни Лечева. Тя представи и декларация във връзка с проблемите на общините и Велико Търново.    „Ден за траур, а не за честване на българската община. Ако не предприемем действия за решителна промяна и не докажем пригодността си за нормален, европейски, адекватен курс, съвсем скоро поводите за отбелязване на този ден далеч няма да водят до по-ведра равносметка“, се казва още в декларацията.    „Ние сме разтревожени от това, което се случва във Велико Търново, ниските доходи са показателен пример за безидейността на това управление. Говорим за дясно управление, но няма нито един признак за дясно управление. На Самоводската чаршия беше отбелязан празник с чадърчета, за да гледат хората нагоре, а не надолу, където ще видят съмнителното качеството на изпълнените европейски проекти“, каза Весела Лечева.    Зад думите й застана и евродепутатът от БСП Цветелина Пенкова.    „И на мен ми се искаше да имаме възможност да честитим празника, но все пак пътувам в цялата страна и има много какво да се направи, за да има какво да празнуваме. България е високо в класациите по отношение на усвояване на пари от фондовете за сближаване. Тоест парите излизат от бюджета на ЕС, но явно не се инвестират и не достигат до хората. Затова питаме къде са парите. Не виждаме никаква реална приложимост. Всички проекти се изпълняват без необходимото качество и не се изпълняват за средствата, които биват упоменати. Което мисля, че е очевидно за всички нас. Няма как такива проекти да се изпълняват и да виждаме разбити улици“, сподели Цветелина Пенкова.  ", "date": "2019.10.12", "title": "Лечева: Общините никога не са били по-зависими, обидно е да возиш на задната седалка председателя им"}
{"url": "http://epicenter.bg/article/Dimitar-Dimov--GERB--Svarshihme-mnogo-rabota-v-rayon--Nadezhda--iskame-da-nadgradim-zapochnatoto-/195502/2/0", "text": "  Кандидатът за кмет на столичния район „Надежда“ инж. Димитър Димов, заедно с кандидатите за общински съветници от МК ГЕРБ/СДС Татяна Георгиева, Екатерина Йорданова, Николай Стойнев, Християн Петров, Владимир Данаилов, Симеон Колев, както и депутатът Анна Александрова - разговаряха с близо 200 служители на един от водещите производители на мъжки облекла в България.    Кандидатът за кмет на район „Надежда“ инж. Димитър Димов благодари на собственика на модната къща Мая Антова за активното участие и подкрепа в социално-отговорните инициативи на район „Надежда“. През последните години тя подкрепи с официални облекла десетки абитуриенти в неравностойно положение.    „Свършихме много работа. Предстоят ни още много конкретни задачи за решаване, затова се надявам хората да ни подкрепят, за да можем да надграждаме това, което сме постигнали до момента.“, допълни инж. Димов.    Собственикът Мая Антова от своя страна отбеляза, че Димитър Димов винаги е подкрепял местния бизнес и винаги е разчитала на съдействието му.    „Поздравления за всеки един от вас, за вашия труд. Ще направим всичко възможно животът в кварталите да бъде по-добър. Винаги сте добре дошли при нас с Димитър Димов, за да обсъдим вашите нужди и проблеми“, подчерта Татяна Георгиева.  ", "date": "2019.10.12", "title": "Димитър Димов, ГЕРБ: Свършихме много работа в район „Надежда“, искаме да надградим започнатото "}
{"url": "http://epicenter.bg/article/Eva-Mitova--GERB--Gotov-e-proektat-za-tsyalostno-renovirane-na-chitalishte--quot-Ivan-Vazov-quot--v--quot-Hadzhi-Dimitar-quot-/195503/2/0", "text": "  „Готов е проектът за цялостно реновиране и модернизиране на читалище „Иван Вазов“ на ул. „Макгахан“ в ж.к. „Хаджи Димитър“, като са издадени и всички разрешителни за ремонта“, обяви кандидатът за кмет на столичния район „Подуяне“ от ГЕРБ/СДС/ Ева Митова по време на среща с възрастни хора от ж.к. „Хаджи Димитър“.    В читалището кандидатът за общински съветник Силвия Христова коментира, че се предвижда изграждането на многофункционална зала, осветление, озвучаване, киносалон и асансьор.    „Благодаря ви за всички съвместни инициативи. За сигналите, които ми подавахте, и благодарение на които решихме доста проблеми. Има още много работа за вършене и дойде моментът да поискам отново вашето доверие. В програмата на кандидата за кмет на София Йорданка Фандъкова основен приоритет е облагородяването на кварталите – междукварталните улици и тротоари. В района ще продължим да отвоюваме зелени площи, да премахваме незаконни гаражи, да изграждаме паркоместа и паркинги, места за игра и почивка. Това са наши приоритети, които следваме от години и ще продължим да го правим с нова енергия“, каза Митова и добави, че сега е много важно реновираните площи да се пазят и да не се замърсяват.    Гражданите пожелаха успех на Митова и Христова, благодариха им за решените проблеми и поставиха нови, по които да се работи през следващите 4 години.    „Всички отчитаме необходимостта от работа в кварталите, затова и те са основен приоритет в програмата на кандидата за кмет на София Йорданка Фандъкова. Вече имаме прекрасните булеварди „Иван Вазов“ и „Ботевградско шосе“. През следващите 4 години планираме преасфалтиране на ул. „Макгахан“, облагородяване на междублокови пространства, малките квартални улици и тротоарите“, заяви Силвия Христова.  ", "date": "2019.10.12", "title": "Ева Митова, ГЕРБ: Готов е проектът за цялостно реновиране на читалище \"Иван Вазов\" в \"Хаджи Димитър\""}
{"url": "http://epicenter.bg/article/Fandakova--Zapochvame-izgrazhdane-na-obshtinski-parkingi-v-kvartalite-/195504/2/0", "text": "  „Паркирането в кварталите е една от важните задачи, за която съм готова с програма за изграждане на паркинги в кварталите. Това е начинът да осигурим повече ред, да освободим тротоарите и зелените площи от автомобили.“ Това каза кандидатът за кмет на София от ГЕРБ-СДС Йорданка Фандъкова, съобщиха от пресцентъра на ГЕРБ.    Тя обясни, че вече се работи за уточняване на конкретните терени в районите.    „Вече има и предложения за изграждане на паркинги и с публично-частно партньорство“, поясни тя.    Тази година наземни паркинги до жилищните блокове са изградени в район „Подуяне“ – ул. „Бесарабия“, в „Люлин“, 9 микрорайон, във „Връбница“, в „Красна поляна“ 2 и 3 част, в кв. „Разсадника“, кв. „Гео Милев“ и др.    „Другата важна задача в паркирането е изграждането на още буферни паркинги. Планираме изграждане на нови 18 буферни паркинга, които се намират на метростанции и на големи спирки на градския транспорт. Задачата ни е да дадем удобна и изгодна алтернатива на пътуването с лични автомобили“, каза Фандъкова. Тя заяви, че системата „паркирай и пътувай“ ще бъде разширена – паркирането в буферните паркинги е безплатно при пътуване с градския транспорт с абонаментна карта.    „В момента се изграждат 3 буферни паркинга към третата линия в район „Овча купел“ и довършваме паркинга на станцията до националния стадион „Васил Левски“. Освен тях планираме още 7 буферни паркинга за 2000 автомобила на метростанции“, каза Фандъкова.    \"Те ще бъдат в район „Красно село“ до пазара, при стадион „Раковски“, на бул. „Вл. Вазов“, на ул. Ст. Доспевски и бул „Вл. Вазов”, на ул. „Гео Милев“ до пазара, на бул. „Цариградско шосе“ до Окръжна болница (последна станция на трета линия) и в район „Люлин“ при Околовръстния път“, добави тя.    „Догодина имаме готовност за довършим три паркинга - на метростанция „Сливница“, при Централна авто и жп гара и в кв. „Надежда“ 1. Те осигуряват още 390 места“, каза Фандъкова.    4 паркинга ще бъдат изградени до съществуващи метростанции – „Г. М. Димитров“, „Люлин“, „Младост“ до станция №18 и под бул. „Джеймс Баучер“. Други 3 паркинга се планират заедно с новите разширения на метрото - при Симеоновския лифт, в Студентски град и при новата жп спирка „Горна Баня“ с връзка с метростанцията до Околовръстния път.  ", "date": "2019.10.12", "title": "Фандъкова: Започваме изграждане на общински паркинги в кварталите "}
{"url": "http://epicenter.bg/article/Dimitar-Nikolov--Predstoi-rekonstruktsiya-na-11-uchilishtni-dvora-v-Burgas-/195505/2/0", "text": "  „Обновлението на училищните дворове в Бургас продължава с изграждане на модерни спортни площадки и зони за отдих.“ Това заяви кандидатът за кмет на ГЕРБ Димитър Николов, съобщиха от пресцентъра на партията.    Изготвени са 11 проекта, които със сигурност ще бъдат реализирани в периода 2019 – 2023 г. Всеки от тях включва и монтиране на камери за видеонаблюдение, за да се опази обновената инфраструктура от вандализъм.    „Екипът ми има готовност в партньорство с училищните ръководства да изготви, финансира и реализира допълнителни проекти“, добави Димитър Николов.    През последните години бяха реконструирани дворовете на 14 бургаски училища. Единадесетте нови проекта са за ОУ „Георги Бенковски”, ОУ „Пейо Яворов”, НЕГ „Гьоте”, СУ „Константин Петканов”, НБУ „Михаил Лъкатник”, ПГМЕЕ, ОУ „Антон Страшимиров”, СУ „Йордан Йовков”, ОУ „Любен Каравелов”, ОУ „П.Р. Славейков” и ОУ „Климент Охридски”.    В дворовете на някои от изброените училища обновлението стартира поетапно още тази есен – например, в ОУ „Георги Бенковски” и ОУ „Пейо Яворов”.  ", "date": "2019.10.12", "title": "Димитър Николов: Предстои реконструкция на 11 училищни двора в Бургас "}
{"url": "http://epicenter.bg/article/Daniela-Raycheva--GERB--Obrazovanieto-e-prioritet--remontirahme-reditsa-uchilishta-v-rayon--quot-Novi-Iskar-quot-/195506/2/0", "text": "  Важен приоритет в нашата дейност през изминалите години бе образованието. Това заяви досегашният кмет на район „Нови Искър“ и кандидат за нов мандат от ГЕРБ-СДС Даниела Райчева.    „Реализирахме проекти за изграждане и модернизиране на образователната инфраструктура в училищата на район \"Нови Искър“. През последните години обновихме и реновирахме над 25 детски площадки в нашия район, като в момента приключваме изграждането на още 5 нови“, каза Райчева.    Тя подчерта, че е ремонтиран основно покривът на малката сграда на 171 ОУ „Стоил Попов“ в кв. Кумарица, направен е ремонт на покрива и топлоизолация на 172 ОУ „Христо Ботев“ - кв. Гниляне, в 177 ОУ „Св.св. Кирил и Методий“ - с. Световрачане са извършени конструктивно-укрепителни дейности, в 176 ОУ „Св.св. Кирил и Методий“ - с. Негован е поставена топлоизолация на фасадите на сградата, както и е извършен основен ремонт на покрив.    „В резултат на тези дейности се повиши енергийната ефективност и се подобри средата в училищата и детските градини. Така дадохме възможност спестените бюджетни средства да бъдат насочени към осъвременяване на материално-техническата база“, каза още Даниела Райчева.  ", "date": "2019.10.12", "title": "Даниела Райчева, ГЕРБ: Образованието е приоритет, ремонтирахме редица училища в район \"Нови Искър\""}
{"url": "http://epicenter.bg/article/Dimitar-Sichanov--kandidat-za-kmet-na--quot-Pancharevo-quot--Prodalzhavame-izgrazhdaneto-na-ViK-mrezhata-/195507/2/0", "text": "  Кандидатът за кмет от ГЕРБ-СДС на район „Панчарево“ Димитър Сичанов присъства на спортен турнир между ловните дружинки на селата от района, съобщиха от пресцентъра на ГЕРБ.    По време на турнира той запозна присъстващите с приоритети си за развитие на района и получи от тях подкрепа за основните му проекти, които ще реализира.    „Продължаваме да работим за изграждането на ВиК мрежата в района, защото тя е изключително важна. Спазваме процедурите, които се изискват от нас, за да получим европейско финансиране за тези проекти. Поемаме ангажимент да ги ускорим максимално, за да имаме ВиК мрежата, която искаме. Добрите примери за проекти, които са в напреднала фаза - с готови прединвестиционни проучвания (ПИП) за ВиК мреж - са в Казичене, Кривина, Кокаляне и Панчарево“, каза Сичанов.    На събитието присъстваха кандидатите за кметове на селата Бистрица, Кокаляне, Железница, Лозен и Казичене, кандидатът за общински съветник Анелия Йотова и районният ръководител на ГЕРБ „Панчарево“ Васил Станчев.  ", "date": "2019.10.12", "title": "Димитър Сичанов, кандидат за кмет на \"Панчарево\": Продължаваме изграждането на ВиК мрежата "}
{"url": "http://epicenter.bg/article/Kristian-Vigenin--Predstoi-ni-edna-mnogo-slozhna-shahmatna-igra-sas-Severna-Makedoniya--VIDEO-/195508/2/0", "text": "Важно е да се знае, че ние дадохме \"зелена\" светлина на Северна Македония в процеса й за присъеднияване към ЕС, не \"жълт\" картон. Другото, което трябва да се подчертае, е че тази светлина не е безусловна. За първи път поставяме конкретни условия, които държим да бъдат спазени. Това заяви в предаването \"Офанзива с Любо Огнянов\" по Канал 3 Кристиан Вигенин - заместник-председател на парламента от \"БСП за България\".    \"Твърде скоро започна този процес, предстоят срещи, може да се каже, че един вид беше постигнат успех в желаната посока\", подчерта още той.    \"Чрез нашата позиция ние подчертаваме, че няма да позволим да има едно така наречено \"тупкане на топката\". Ако не се изпълнят тези условия, ако това не се случи, ние можем да останем последните, които да подкрепят Македония. Ако се случи обратното, ще сме първите, които ще ги подкрепим.\" каза Вигенин.    \"Да не изглежда като изнудваме, ние държим историческите източници да се държат, да стъпят заедно за истината.\"    В рамките на присъединителния процес, ние искаме да изчистим тези проблеми. В общи линии на нас ни предстои една много сложна шахматна страна със Северна Македония., отбеляза той.  ", "date": "2019.10.12", "title": "Кристиан Вигенин: Предстои ни една много сложна шахматна игра със Северна Македония (ВИДЕО)"}
{"url": "http://epicenter.bg/article/Urok-po-fearpley-prepodadoha-kandidatite-na--quot-BSP-za-Balgariya-quot--ABV-i--quot-Dvizhenie-21-quot--v-Tarnovo-/195509/2/0", "text": "  Урок по феърплей преподадоха кандидатите за кмет на Велико Търново и общински съветници на „БСП за България“, АБВ, „Движение 21“.    Весела Лечева и нейните колеги от листата за общински съветници се включиха в спортен празник с деца и техните родители. В игрите участва и депутатът от „БСП за България“ в Европейския парламент Цветелина Пенкова.    Двете показаха как могат да се конкурират, без да губят феърплея. В честни битки един срещу друг влязоха и младежите в „БСП за България“, както и с кандидатите за общински съветници от листата на коалицията.    Празникът се проведе в един от парковете на кв. „Картала“. Увлечени от емоциите и игрите, в забавленията се включиха и майки с деца, които ежедневно ползват пространството за отдих.  ", "date": "2019.10.12", "title": "Урок по феърплей преподадоха кандидатите на \"БСП за България\", АБВ и \"Движение 21\" в Търново "}
