{"url": "http://epicenter.bg/article/Iva-Valcheva--Nyama-da-obeshtavam--a-shte-deystvam/196507/2/0", "text": "  \"Аз знам какви са проблемите в община Хисаря и знам какви са проблемите на всяко едно населено място.\"   Tова заяви Ива Вълчева, кандидат за кмет на община Хисаря, в с. Карсново и каза, че няма да обещава, а ще действа. „В Хисаря имаме стадион, имаме плаж, но те не работят. Сигурно се питате защо ви разказвам за Хисаря. Защото бюджетът на общината се пълни и от приходите, идващи от общинската собственост, а за да има приходи, тя трябва да се стопанисва добре. Знаете ли колко са нетните приходи на Общинско горско стопанство Хисар - малко над 5 000 лв., а разходите са в пъти повече. Бюджетът на общината е необходим не само за града, а за всяко едно село. Аз знам какви са проблемите в община Хисаря и знам какви са проблемите на всяко едно населено място. Трябва да има промяна в организацията на разходване на бюджета.“- каза Вълчева.    В своеобразен отчет пред красненци настоящият кмет и кандидат за втори мандат от БСП Цвятко Истилянов сподели, че това, което е успял да постигне още в първата година от мандата, е ремонт на пешеходния мост над реката, на чешмата на Красновски минерални бани, частичен ремонт на 8 улици и почистване на голямото сметището между Кръстевич и Красново. „Като кмет за първи мандат, имам много идеи, за съжаление не успях да реализирам всичките. И не поради липса на воля, желание и съдействие от страна на хората в селото, а заради постоянната липса на средства за малките населени места. Това обаче не ме отказва от намерението да продължа в името на развитието на селото ни“, категоричен бе той.     Пенчо Шапков, водач на листата на социалистите, допълни, че всички ще работят за благото на общината- така както са го правили в предишните години. „Важно е да знаете, че нашата платформа е отворена и ще бъде допълвана с вашите предложения. Тези избори са важни заради прехода в следващите 4 години. Премислете добре, не се радвайте на дребни подаяния, които ви раздават по време на изборите, а се замислете за следващите 4 години и бъдещето, което искате за вашето село, за общината“, завърши той.  ", "date": "2019.10.21", "title": "Ива Вълчева: Няма да обещавам, а ще действам"}
{"url": "http://epicenter.bg/article/Mustafa-Karadaya--Smolyan-ima-nuzhda-ot-maychina-grizha--inzh--Fidanova-e-shans-za-razvitie-na-obshtinata/196508/2/0", "text": "  Екипът на Централния лъч на ДПС присъства на предизборна среща с граждани на община Смолян. На нея бяха представени кандидатите за общински съветници и кандидатът на ДПС за кмет на община Смолян инж. Румяна Фиданова.   В своето изказване председателят на ДПС Мустафа Карадайъ каза, че в  ДПС всеки един, независимо от етноса и религията си може да отстоява с гордост и достойнство своята идентичност и заедно различните в ДПС да градим нашето бъдеще, бъдещето на нашите деца и бъдещето на нашата Родина.   Благодарение на нашия почетен председател д-р Ахмед Доган, основна философия на ДПС стана, не реваншизма за онзи отминал период, а толерантността и заедността. Всички ние видяхме какво се случи на Балканите след разпада на тоталитарните системи. Всички ние сме свидетели и знаем защо не се случи в България – благодарение на д-р Ахмед Доган и на ДПС, обясни лидерът на ДПС.   Карадайъ каза, че хората с „объркани души“, които се опитват да правят етническо или религиозно деление, нямат работа в смесените райони. На тези избори имаме най-красивия кандидат за кмет на община Смолян, заяви лидерът на ДПС и даде подкрепата си за кандидата на ДПС за кмет на община Смолян инж. Румяна Фиданова. Кандидат със своя ясна идентичност и с образование на строителен инженер, защото ние трябва да градим нашата община или някой милиционер, който се съмнява в своята идентичност и от милиционер в полицай не е успял да стане, останал е в онова време на промитите мозъци, каза още Карадайъ. Мустафа Карадайъ обяви, че ако тези с „обърканите души“ не знаят какво искат, а именно да живеят на по-добро място и да има бъдеще за техните деца, предайте им, че правилният номер за тези избори е 55. Ако милеят за нашата община и нейното бъдеще няма да сеят омраза, да противопоставят и разделят, заяви той. Ще излязат с платформите си и ще покажат какво са направили. Ще гласуват с 55, защото нищо не са направили и не могат да направят. Не е много трудно и самите те да разберат какво ще направи ДПС в Смолян, достатъчно е да стигнат до Рудозем и Мадан, подчерта лидерът.   Карадайъ каза, че една майка винаги се грижи за дома и децата си. Ако община Смолян е нашият дом, то тя има нужда от грижовна майка. Община Смолян има нужда от образования, а не милиционера. Смолян има нужда от доказалия се капацитет, а не някой с криза на идентичността си, добави той. Затова община Смолян ще избере инж. Фиданова за кмет на общината. Заедно с нея, ние всички от ДПС ще направим община Смолян едно добро място за живеене на нашите деца и внуци, заключи лидерът на ДПС.   Колко още неща трябва да се случат, за да разбере народа на Родопите, че да се прикрепиш към силния на деня и актуалния не е правилната политика, каза зам.-председателят на ПР на ДПС Йордан Цонев. Правилната политика е да бъдеш там, където ще си извоюваш властта. Като си сателит на актуалния и силния, ти не може да получиш силата на властта. Докато това нещо не се разбере от нашите братя и сестри християни и мюсюлмани, Родопите ще страдат и ще се обезлюдяват, каза още той. В сърцето и в ума си трябва да сме наясно кои сме, с кого сме, защо сме и къде отиваме. ДПС е нашата партия. ДПС е моята партия на етнически българин и православен християнин. ДПС е партия на Мустафа Карадайъ, етнически турчин и мюсюлманин. ДПС е партията на моите братя помаци и роми, обясни той.   Цонев заяви, че България е букет от етноси и религии и ДПС е единственият такъв букет. ДПС претворява на дело завета на Левски и затова ДПС е силата, настоящето и бъдещето на нашата страна. В Родопите ДПС е без алтернативен. Ако искате нещата да се случват тук , избирайте кандидатите на ДПС, заключи Йордан Цонев.   На предизборната среща присъстваха още народният представител Хайри Садъков и областният председател на ДПС Смолян Салих Аршински.", "date": "2019.10.21", "title": "Мустафа Карадайъ: Смолян има нужда от майчина грижа, инж. Фиданова е шанс за развитие на общината"}
{"url": "http://epicenter.bg/article/Korneliya-Ninova--Demografskata-kriza-ne-e-partien--a-natsionalen-vapros-/196510/2/0", "text": "  „Скъпи жители на Свиленград, благодаря ви, че отделихте от времето си, за да се видим и да ви отговорим на въпросите, които ви вълнуват. В Свиленград има нерешени проблеми, но най-голямата ни тревога е за обезлюдяването и демографската криза. Нашият кмет и общински съветници ще подпомагат младите хора чрез стипендии от общината, за да учат, но след това да се върнат и да работят тук, ще има помощ на младите семейства с безплатни детски градини и ясли и осигуряването им с общински жилища”, заяви лидерът на БСП Корнелия Нинова в Свиленград, където беше за да подкрепи кандидата за кмет Стамо Димитров. „Той е млад, успял човек, баща на три деца. Беше активен и като общински съветник, сигурна съм, че и като кмет ще продължи да работи за вас”, обясни Нинова.  „Трябва да направим общи усилия. Демографската катастрофа не е партиен въпрос. Това е национален въпрос”, допълни тя. Нинова обясни, че от левицата са подготвени мерки и за възрастните хора - специален социален общински пакет.   „ За трети път предложихме в парламента преизчисляване на всички пенсии на пенсионерите. Само така може да се реши проблемът с бедността на възрастните хора”, обясни лидерът на БСП. Корнелия Нинова припомни статистиката от преди няколко дни, която гласи, че в страната близо 2 милиона живеят под прага на бедност и от тях милион и половина са пенсионери. Тя коментира, че Свиленград и регионът са много благоприятни за развитие на земеделието : „За една държава е важно да развива производството и земеделието. Затова поздравявам Стамо Димитров за инициативата- като кмет да открие общинска земеделска борса, на която земеделските производители да реализират продукцията си”. Тя даде за пример Румъния, която създаде предприятие за изкупуване и преработка на собствената земеделска продукция. „Ще помогнем на национално равнище с всички законадателни мерки, за да стимулираме родното производство и земеделие. Нашите кандидати тук поемат ангажимент да намалят местните данъци и такси на фирми, които инвестират в производство в региона. За да дойдат инвеститори, е нужно да им се създадат условия. Поздравявам колегите от Свиленград, че няма да продават общински имоти. Те трябва да се инвестират заедно с фирмите в общи производства, за да има и приходи за общината и да се равива икономиката”, завърши Корнелия Нинова.   По време на срещата Нинова връчи членски карти на новоприетите социалисти.", "date": "2019.10.21", "title": "Корнелия Нинова: Демографската криза не е партиен, а национален въпрос "}
{"url": "http://epicenter.bg/article/Sportni-legendi-podkrepiha-Georgi-Tomov-za-kmet-na--Ilinden--/196512/2/0", "text": "  Като кмет на района, ще организирам срещи между доказали се български спортисти и деца от детските градини и училищата в „Илинден”. Това е подходящ начин подрастващите да се запознаят със спортната ни история и да се мотивират да спортуват. Това каза кандидатът на БСП за кмет на „Илинден“ Георги Томов на среща със звезди на родния ни спорт.   Сред тях бяха Георги Мърков – олимпийски, световен и европейски шампион по борба, Петър Лесов – олимпийски и двукратен европейски шампион по бокс, Еньо Тодоров – сребърен олимпийски медалист, трикратен европейски шампион и европейски вицешампион по борба и Нено Ненчев – европейски вицешампион. В срещата взе участие и заместник-председателят на парламентарната Комисия по въпросите на децата, младежта и спорта Иван Ченчев и председателят на районната организация и кандидат за общински съветник Владимир Данев.    Спортните легенди изразиха подкрепата си за Георги Томов и му пожелаха успех в предизборната надпревара. Участниците в събитието се обединиха около това, че има все по-нарастващата нужда от практикуването на масов спорт сред деца и подрастващи.    Олимпийците бяха категорични, че с удоволствие ще се включат във всички инициативи за популяризирането и развитието на спорта в „Илинден“, за да дадат добър пример на младото поколение.", "date": "2019.10.21", "title": "Спортни легенди подкрепиха Георги Томов за кмет на „Илинден” "}
{"url": "http://epicenter.bg/article/Zemetresenie-razlyulya-Dospat/196514/2/0", "text": "Земетресение с магнитут 2.6 е регистрирано в района на Доспат. Това съобщиха от Националния институт по Геофизика, Геодезия и География (НИГГГ), цитирани от \"Фокус\".  Земетресението е на 11 км северно от Доспат и на 130 км на юг-югозапад от София. Няма данни земетресението да е усетено в близки населени места – Пещера, Сърница, Гоце Делчев.", "date": "2019.10.21", "title": "Земетресение разлюля Доспат"}
{"url": "http://epicenter.bg/article/Uvelichavat-pensiite-s-6-7--ot-parvi-yuli-dogodina/196515/2/0", "text": "От първи юли догодина пенсиите да се увеличат със 6,7 на сто, това предвижда проектът на бюджета на Държавното обществено осигуряване (ДОО) за 2020-а година.    Разходите за пенсии ще са със 729 милиона лева повече спрямо заделените за тази година. Таванът на пенсиите не се предвижда да нараства и остава 1 200 лева. Общите разходи за пенсии и обезщетения на НОИ са планирани на над 12,448 милиарда лева.    Земеделските стопани и тютюнопроизводителите да се осигуряват минимум върху 610 лева, колкото ще бъде минималната заплата догодина, предвижда още проектобюджетът на ДОО за 2020-а. Сега тези категории се осигуряват върху минимум 400 лева.    Не са предвидени промени в режима за изплащане на болничните, съобщи БНР. Първите три дни остават за сметка на бизнеса, НОИ ще плаща от четвъртия ден, както и в момента.    Обезщетението на майките за гледане на дете през втората година остава 380 лева, не се променят и размерите на обезщетенията за безработица. Общият недостиг на средства в бюджета на НОИ е планиран на 4,134 милиарда лева, дупката ще се запълни от Държавния бюджет.", "date": "2019.10.21", "title": "Увеличават пенсиите с 6,7% от първи юли догодина"}
{"url": "http://epicenter.bg/article/Slavcho-Atanasov--Vrashtam-grazhdanite-i-gildiite-v-upravlenieto-na-grada-/196516/2/0", "text": "  Кандидатът за кмет на Пловдив от НФСБ и ВМРО Славчо Атанасов продължава срещите си от врата на врата с пловдивчани. Заедно с кандидата за кмет на „Северен“ Станислав Стратев, двамата обсъждаха най-важните за града приоритети с хората в района.    Нямаме абсолютно никаква връзка с местната администрация, все едно няма кмет, оплакаха се живеещите в „Северен“. Писали сме жалби по най-различни поводи, за изоставени зелени площи, за неработещо осветление, за изпотрошени пейки и изцяло занемарения парк „Рибница“, но сме като глас в пустиня, разказват хората.    Не може местната администрация да абдикира от задълженията си и да се крие от пловдивчани, това е недопустимо. Аз гарантирам, че подобно отношение няма да има и връзката между хората и администрацията ще се възстанови и ще бъде винаги отворена, ангажира се Славчо Атанасов. Вие знаете добре моя стил и той е приемен ден всеки ден. Същото се отнася и за нашия кандидат за кмет на района Станислав Стратев. Веднага ще възстановим работата на Гражданските съвети към районните кметове, тук, при вас в „Северен“, също.   И така връщаме пловдивчани обратно в управлението на града и района, в който живеят. Точно тези структури бяха изключително полезни и активни, от тяхната работа идваха много от решенията на проблемите по кварталите, много от добрите идеи за града също. Така държим и непрекъснатата връзка с хората, знаем какво мислят и какви са желанията им за развитието на Пловдив, обясни Славчо Атанасов.    Той се ангажира и с възстановяването на Консултативния експертен съвет при кмета. Този орган вършеше много важна работа и беше от изключително значение за управлението на града. За мен винаги са били важни мненията на професионалните общности в Пловдив. Защото градът ни разполага с качествени експерти във всички области и е нелепо тези професионалисти да са изблъскани встрани и да нямат думата при взимането на важните за града и хората му решения.    Срещите, които имах с професионалните общности показват категорично, че Консултативният експертен съвет при кмета отново ще бъде в полза на управлението на Пловдив, коментира Славчо Атанасов.    Той обясни, че Консултативният експертен съвет ще се състои от 9 експертни групи:    – Наука и образование    – Здравеопазване    – Икономика, търговия и туризъм    – Архитектура и благоустройство    – Култура    – Транспорт и комуникации    – Екология    – Спорт и младежки дейности    – Обществен ред и сигурност    Така широк кръг от специалистите на Пловдив ще могат да дават своите становища, без да се намесват и да дублират работата на Общинския съвет. По какъв начин точно да работи съветът, ще решим заедно с експертите. Становищата му са експертни и консултативни, но от изключително значение за кмета и доброто управление на града, което е най-важното, подчерта Славчо Атанасов.    Убеден съм в ползотворната работа с едни от най-добрите експерти в различните области на обществения живот в най-стария жив град в Европа, категоричен бе Славчо Атанасов.   Той потвърди пред жителите на „Северен“ своята подкрепа за спешната програма за възстановяване на района, която е изготвил кандидатът за кмет Станислав Стратев, и наблегна на изграждането на нова детска градина, възстановяването на парк „Рибница“, основния ремонт на булевардите „Дунав“ и „Марица – Север“, като основни приоритети, заложени за развитието на район „Северен“.", "date": "2019.10.21", "title": "Славчо Атанасов: Връщам гражданите и гилдиите в управлението на града "}
{"url": "http://epicenter.bg/article/Premierat-Borisov-patuva-za-otkrivaneto-na-razshirenieto-na--quot-Balkanski-potok-quot---Na-zhivo-/196410/2/0", "text": "  \"Първо, да благодаря на строителите, защото тези, които са наблюдавали, виждам че и част от медиите, които са с нас, че по тези плодородни ниви, които виждате, отдолу са тръби, които могат да превозват огромни количества газ, изпитани на над 80 атмосфери налягане.   И не само да им благодаря на тях, а и да пожелая успех и бързо да пренасят техниката, защото след това ще ви покажа от другата страна вече на България подобни на вас работници какво правят – същото\". Това каза премиерът Бойко Борисов на откриването в Ямбол на разширението на газопреносната мрежа, предаде Агенция „Фокус“.    Това много политици са го говорили, но ние го изпълняваме, за да може в следващите години новото поколение да получава такси от транзит\", съобщи при откриването премиерът Борисов.   \" . Именно затова ние подложихме на нашите партньори и в Сърбия, и в Унгария този поток да се нарича „Балкански поток“. Балканите са обединяващо име, газовият хъб се казва „Балкан“,   Балканите ни обединяват,  \", допълни още премиерът Борисов.   \"В същото време другата седмица    който се предлага и се доставя, а нашите съседи Сърбия, Македония, Унгария, Австрия ще могат също да си доставят по тези газопроводи газ\", заяви министър-председателят.   Преди това Борисов направи инспекция на газопровода и беше запознат със свършената работа. \"Това е много тънък занаят, всяко нещо се проверява да няма шупла, след това като пуснат налягането  каза премиерът.   \"Спазваме абсолютно всичко и  а селскостопанските производители ще могат да произвеждат своята продукция\", изтъкна той.    \"Всички се надяват и чакат България да си направи газопроводите. Виждате ние много планомерно си подменихме компресерните станции, за да може да бъдат реверсивни. Знае се колко ни е транзитната такса, добре дошли са. Докато другите говореха, ние строяхме\", допълни още министър-председателят.  \"Успя ли да разгледаш какво сме направили?\", попита премиерът държавния секретар Информация и международно представителство на Унгария Тамад Менцер, който също присъства на церемонията.   \" . Благодаря на г-н премиера и правителството\", каза шефът на \"Булгартрансгаз\" Владимир Малинов.    \"Откриваме един неголям, но изключително важен проект.  каза руският посланик Анатолий Макаров.  „ “, подчерта министър-председателят на България.    „Оттук нататък започва войната в Сирия“, показа той. „Там, където има големи икономически интереси и газопроводи – няма война. Затова все по-усилено строим. Следващите поколения ще си взимат транзитни такси за геостратегическото ни положение“, изтъкна той.   \"Такова полагане на тръби е, че не ни стигат заварчици\", отбеляза вицепремиерът Томислав Дончев.    Проектът за разширението на газопреносната инфраструктура - „Балкански поток“ е приоритет на българското правителство, напомниха по-късно от правителствената информационна служба. С неговата реализацията се цели повишаване сигурността на доставките на природен газ от различни източници, засилване на конкуренцията и прозрачността на пазара с природен газ, което от своя страна да окаже позитивен ефект за потребителите на природен газ.  Проектирането, доставката и изграждането на преносния газопровод от българо-турската граница до газо-измервателна станция „Странджа” е на обща стойност 47.9 лв., без ДДС. „Булгартрансгаз“ ЕАД реализира тези обекти със собствени средства.   Трасето включва станция „Странджа“ и 11 км новоизградено съоръжение за пренос на газ, което ще премине през землищата на 11 области. Общата стойност на подписания договор със срок за изпълнение до 615 календарни дни е в размер до 1,1 млрд. евро без ДДС.   Сред поканените на откриването са вицепремиерът Томислав Дончев и министърът на енергетиката Теменужка Петкова. Както и заместник министърът на енергетиката на Саудитска Арабия д-р Аабед Абдулах Алсаадун.    ", "date": "2019.10.21", "title": "Борисов пред Макаров: Ще имаме две газови магистрали, нови! Докато другите говореха, ние строяхме"}
{"url": "http://epicenter.bg/article/DANS-vleze-v-Obshtina-Kocherinovo/196393/3/0", "text": "Служители на ДАНС влязоха в Община Кочериново. Проверката била свързана с предстоящите избори, тъй като агентите пристигнали изненадващо в петък и поискали да им бъде предоставена информация за новорегистрираните жители по настоящ адрес, съобщава \"Струма\".    Служителите на ДАНС представиха заповед за проверка относно регистрацията на жителите по постоянен и настоящ адрес, която бе извършена в служба ГРАО. Съставен беше протокол и очакваме резултатите от проверката, която е рутинна, заяви по повод внезапната проверка Любка Йорданова, която е назначена за временно изпълняващ длъжността кмет, след като досегашният градоначалник Иван Минков бе издигнат за нов мандат от ГЕРБ.    Освен от служба ГРАО са изискани документи и от селските кметове, в чиито населени места са били регистрирани лица по настоящ адрес шест месеца преди местните избори. По думите на временно изпълняващия длъжността кмет Любка Йорданова регистрираните по настоящ адрес до края на април лица в общината са само 49. Това е бройката, която е за всички 10 населени места – Кочериново и селата. Избирателите, които имат право да пуснат бюлетини на предстоящите местни избори в неделя, са около 3077 души, добави тя.    В битката за кмет на Кочериново участват петима кандидати. Проверката обаче най-вероятно е по сигнал, тъй като надали служителите на ДАНС обикалят всички общини преди изборите.    Полицейска проверка за евентуални изборни туристи наскоро бе извършена и в община Кресна по разпореждане на прокуратурата.    ", "date": "2019.10.21", "title": "ДАНС влезе в Община Кочериново"}
{"url": "http://epicenter.bg/article/Georgi-Kadiev--Ako-stana-kmet--parvo-shte-uvolnya-rakovodstvoto-na-Toplofikatsiya-Sofiya/196249/11/0", "text": "    С тези мотиви бившият обшински съветник, бившият депутат от БСП и бивш кандидат кмет за София Георги Кадиев обяви преди месец намерението си да влезе отново в битката за София като \"левият кандидат\".   обяви той в обръщение към избирателите си във Фейсбук.   - Кандидатирам се не от яд, а защото не харесвам как се развива София и имам позиция какво и как да се промени. За мен изборът на кмет на София е политически избор и тезата „няма ляво, няма дясно“ е неистина към избирателя. Моите виждания са леви и мога да защитя всяка една политика, която предлагам. Не всички от тях ще се харесат на всички, но задачата на един политик е да води общественото мнение, понякога да върви и срещу него, ако е убеден в общата полза за обществото.  - Разговарях с г-жа Манолова месец преди изборите и й казах, че ще се кандидатирам. Както аз не мога да очаквам от нея да не се кандидатира, така и тя не може да го иска от мен. Тя се позиционира като граждански кандидат, но за мен в 21 век всички политици сме и граждани и всички граждани са и политици. Категорично считам, че левите идеи за управление на София не са отмрели, трябва да бъдат силно представени и защитени, не скрити зад мишмаш от леви, десни и центристки виждания. И това е моята задача.   Що се отнася до „помощ“ за друг кандидат е нелепо. Все пак имам дългогодишна биография срещу Фандъкова и ГЕРБ. Но ако някой не го е разбрал досега, едва ли има смисъл и в момента да го обяснявам.  - Защото лява и зелена политика е безплатен градски транспорт, за да слезем от колите и въздухът да стане по-чист. Лява политика е новородени деца да получават финансова помощ от общината, ако искаме повече деца. Преди 10 години в София са се родили 20 хиляди деца, през 2018 са 13 хиляди. И ние просто гледаме? Лява политика е да строим общински жилища за млади семейства, докато стъпят на краката си. Виена има 100 хиляди общински жилища, София разпродаде своите. Лява политика е да осигурим общинска детска градина на всяко дете, не да даваме ваучери на майките да компенсираме частично частните детски градини. Лява политика е да направиш общинска детска болница, не да оставиш частният сектор да запълни тази ниша. Лява политика е да инвестираш в дейността на пенсионерски клубове, защото осигуряват социална активност. И още ред такива политики. Те имат място в града ни. Да, нито един град не се управлява само с леви или само с десни политики, но е важно на кои се дава приоритет. Чудесно е, че тук живеят активни и предприемчиви хора. Но и те имат деца, и те имат нужда от добро здравеопазване, добри училища, някой ден от добри пенсионерски клубове. Левите политики са за всички, и това ги отличава от десните.  - Чистотата на въздуха е най-големият приоритет на София днес. И най-големият замърсител е Столична община, като не мие улици и не взима мерки за намаляване на автомобилния трафик. От този лош въздух бавно умираме всички. За съжаление, развитието на метрото и градския транспорт не накараха хората да слязат от колите. Трябват по-радикални мерки. Трябва да е евтино и удобно да си с градски транспорт и скъпо да си с кола. Затова предлагам безплатен градски транспорт, както е в Талин, впрочем, и има прекрасни резултати. Предлагам забрана на стари дизелови автомобили да влизат в центъра, както е в Атина. Предлагам това да се финансира от увеличени данъци на замърсяващите дизелови и бензинови автомобили и увеличени цени на синя и зелена зона. В избора дали да дишаме чист въздух или да караме евтини дизели, избирам чистия въздух. Просто е - трябва да слезем от автомобилите, трябва да преминем от твърдо гориво към газ и топлофикация, трябва да се мият улици. Или го правим, или умираме от заболявания на белите дробове.  - Само г-жа Фандъкова знае отговора на този въпрос. През 2010 имаше проект за изграждане на 32 подземни паркинга под дворове на училища. Дори СОС беше отделил над 3 млн.лв. за проектиране, и аз тогава ги гласувах като общински съветник. Проектът умря по чекмеджетата на арх. Диков. Искам сега веднага да го възобновим, защото това е единственият шанс за паркинги в центъра. Парите от синя и зелена зона пък нарочно вкараха в общия кюп на Центъра за градска мобилност, за да няма отчет за какво отиват. Синя и зелена зона има от 1997- да сте чули досега да има един паркинг, построен с тези пари? На практика в ЦГМ харчат за заплати толкова, колкото събират от синя и зелена зона. Перпетуум мобиле.  1. Чистота на въздуха 2. Спиране на презастрояването 3. Местата в детските градини - Проблемите са хиляди и винаги ще ги има. София е жив град, променя се, променят се и проблемите. Наскоро четох програмата си на кандидат-кмет от 2011 година - в нея чистотата на въздуха е някъде на задните места в сравнение примерно с бездомните кучета. Днес е обратното. За мен всички тези проблеми с лошо изпълнение на ремонти, разбити тротоари и дупки се дължат на изключителната корупция, опасала Столична община. То не бяха котараци, вълци, кой ли не. Обществена поръчка след обществена поръчка, майбах след майбах за тях и дупки за нас. Вижте Топлофикация-София например, която в момента на практика е дадена на концесия на външни лица и се източва безобразно, за съжаление с доклад, внесен от общински съветници от ГЕРБ, БСП и ВМРО. Абсурдна ситуация - е как няма да има 862 млн.лв. дългове и е заложник на правителството, което може да й дръпне шалтера във всеки момент? - С правила. Законът как да се движиш с тротинетка по улиците в Германия е над 50 страници. У нас един ред няма. И с контрол, защото това ни е слабо място, не само на София, а на държавата.  - Специално за София задълженията не са от особен размер. Взимането на дълг е нормална процедура, когато става въпрос за дългосрочни инвестиционни проекти. Проблемът е по-скоро в контрола как се харчат парите за тези проекти, защото отново опираме до корупцията. Всичко в обществените поръчки в София е нагласено. Всяко строително разрешително е за наш човек или с пари под масата. Преди 2-3 години правиха ремонт на площада пред НДК - още не бяха обявили поръчката, фирмата вече беше внесла плочките...  - Защото не вярват на институциите и накрая нито детето им в градина, нито проблемът с корупцията решен. Познавам висш дипломат, служил в наши представителства в Западна Европа, който също плати подкуп. Нямам избор, каза ми, когато го питах защо. Дори и такъв тип хора са отчаяни.  - Има леви политики, има леви решения. И те са добри и важни за София.   - Да изложа идеи, които гражданите да оценят. Да подкрепят мен и листата общински съветници, която водя. Битката за София не е само в кметската администрация, тя е в общинския съвет, тя е на уличните протести и на кръглите маси.  - Не мога да говоря за мотивацията на другите кандидати, мога да говоря за моята и я обясних по-горе. Не подценявайте избирателите. Ако те не искат да бъдат „разсеяни“, никой не може да го направи.  - Не мога да кажа, не съм социолог. Ако вярваме на социолозите, ще има. Но аз съм крайно скептичен към тях. Корупцията там е не по-малка, отколкото при политиците.  - Първо нека видим кой ще е на балотаж и дали ще поиска подкрепа. Няма по-лошо от непоискано добро, нали така?  Очевидно няма как да подкрепя г-жа Фандъкова.  Дали ще подкрепя друг кандидат зависи от едно просто нещо: дали ще приеме политиката на безплатен градски транспорт, увеличени данъци на автомобили, спиране на презастрояването чрез нов Общ устройствен план, финансова подкрепа за новородени деца и ускорено строителство на паркинги и детски градини. И как ще гарантира, че това няма да останат празни приказки.  - Скучна. Както вече казах, не съм чул една идея, която да ме е вдъхновила и да съм се ядосал, че не ми е дошла първо на мен. Всичко ми е притоплена манджа. Не чувам и нито едно число, все едно не искат точни ангажименти. Секс компромати не ме вълнуват, вълнува ме да чуя нещо смислено, а не как ще бием цигани и гейове. Затова, ако хората трябва да запомнят едно нещо от моята програма, то е безплатен градски транспорт. Това е бъдещето.  - Да уволня ръководството на Топлофикация-София. Случващото се там е абсолютно безобразие. И губим милиони всеки ден. ", "date": "2019.10.21", "title": "Георги Кадиев: Ако стана кмет, първо ще уволня ръководството на Топлофикация-София"}
{"url": "http://epicenter.bg/article/Dzhon-lyo-Kare--Brekzit-e-golyama-idiotshtina--Katastrofa--koyato-si-prichinyavame-sami-/196430/6/0", "text": "На 88-годишна възраст знаменитият писател на шпионски романи Джон льо Каре (псевдоним на англичанина Дейвид Корнуел), свидетел на построяването и разрушаването на Берлинската стена, смята, че Брекзит и сегашното правителство на Борис Джонсън застрашават самото съществуване на Обединеното кралство.    В интервю за \"Ел Паис\" по повод излизането на испански на новата си книга \"Един свестен човек\" писателят дори разкри, че в събота е участвал в лондонската демонстрация срещу Брекзит, който счита за \"нещо немислимо\".    \"Без никакво съмнение това е най-голямата идиотщина и най-голямата катастрофа, която Обединеното кралство е извършило от инвазията в Суец (през 1956 г.) насам\", изригва Джон льо Каре. \"За мен това е една катастрофа, която сами си причиняваме и за която не можем да обвиним никого - нито ирландците, нито европейците.    Ние сме нация, която винаги е била интегрирана в сърцето на Европа. Може да сме имали конфликти, но сме европейци. Това е лудо, страшно и опасно - не ми харесва политически, нито вярвам в него икономически и не го разбирам. Не разбирам как стигнахме до положението да имаме правителство от анимационни герои, от второстепенни хора\", заявява писателят, който добавя, че днес е много трудно да си британец и европеец.  \"Демонизирането на Европа (ЕС) от тази ужасна британска преса изглежда непоправимо, но е добре да помним, че 80% от британските медии са в ръцете на олигарси, които живеят в данъчни убежища\", добавя Джон льо Каре.    Той признава, че не знае кой най-много ще спечели от Брекзит и излизането на Великобритания от ЕС. \"Ако живееш в данъчен рай и можеш да залагаш срещу британския паунд, ако въртиш финансови фондове и знаеш накъде духа вятъра, можеш да направиш много пари. Това ли накара тези медийни олигарси да заложат на Брекзит?    Трябва да отчитаме също, че в политиката играят хора от втора ръка, като се започне с (Борис) Джонсън - едно дете, което се прави на премиер. Струва ми се много важно европейците да разберат това - тези не са титулярният ни състав, това е третият ни отбор\", отсича писателят.    Той вижда в това реален риск от разпадането на Обединеното кралство. \"На Северна Ирландия все едно казваме да си гледат работата, а в Шотландия може да се възползват от сегашната ситуация - мисля, че е възможно Обединеното кралство да се демонтира\". ", "date": "2019.10.21", "title": "Джон льо Каре: Брекзит е голяма идиотщина! Катастрофа, която си причиняваме сами!"}
{"url": "http://epicenter.bg/article/Grigor-Dimitrov-zagubi-dve-pozitsii-v-ranglistata/196434/8/0", "text": "Григор Димитров загуби две позиции в световната ранглиста и ще стартира новата седмица като 29-а ракета в света. Най-добрият ни тенисист тази седмица ще стартира участието си в турнира във Виена и ще опита да запише победа №300 в тура.   Първи негов съперник ще бъде квалификант, а във втори кръг може да се изправи срещу Матео Беретини или Кайл Едмънд.   В Топ 10 тази седмица настъпва само една промяна – Кей Нишикори измества Карен Хачанов от осмото място. Новак Джокович остава лидер, а десетката допълват Рафаел Надал, Роджър Федерер, Данийл Медведев, Доминик Тийм, Александър Зверев, Стефанос Циципас, Кей Нишикори, Карен Хачанов и Роберто Баутиста Агут.   При жените в Топ 3 няма размествания и Ашли Барти остава на първо място, следвана от Каролина Плишкова и Наоми Осака. Изабелла Шиникова вече е първа ракета на България при дамите. Тя е 163-а, а Виктория Томова е на една позиция зад нея.   Източник: БГНЕС", "date": "2019.10.21", "title": "Григор Димитров загуби две позиции в ранглистата, стартира новата седмица като 29-а ракета в света"}
{"url": "http://epicenter.bg/article/Prints-Hari--S-brat-mi-varvim-po-razlichni-patishta--imame-dobri-i-loshi-dni-v-otnosheniyata-si/196419/10/100", "text": "Принц Хари призна, че той и брат му вървят \"по различни пътища\" и имат \"добри и лоши дни\" в отношенията си, съобщава БГНЕС.   Херцогът на Съсекс през последните месеци е преследван от слухове за разрив между него и принц Уилям и в интервю за ITV той призна, че „някои неща се случват неизбежно“, предвид голямата роля на двамата и натиска на семейството. По време на неотдавнашното си турне в Южна Африка със съпругата си Меган Маркъл той каза: „Ние сме братя. Винаги ще бъдем братя. В момента със сигурност вървим по различни пътища, но аз винаги ще бъда до него, както и той до мен. Не се виждаме толкова, колкото сме свикнали, защото сме заети, но го обичам много\",   Меган, за която също се носят слухове, че се е карала с Кейт Мидълтън, определи изминалата година като \"трудна\" и каза, че британските й приятели я предупреждавали да не се омъжва за Хари.   38-годишната Меган се изправи пред сблъсък с все по-враждебна преса, откакто влезе в кралското семейство миналата година, като таблоидите разкрасяват истории за разрушеното й американско семейство и слухове за пукнатини в двореца.   Двойката стартира съдебни действия този месец срещу британския таблоид „Съндей Мейл“ за нахлуване в личния им живот. Родената в САЩ бивша актриса заяви, че не е бола подготвена за интензивността на таблоидния интерес.   Меган каза: „Когато за пръв път срещнах сегашния си съпруг, приятелите ми бяха наистина щастливи, защото бях толкова щастлива, но моите британски приятели ми казаха:„ Сигурни сме, че е страхотен, но не трябва да го правиш, защото британските таблоиди ще унищожат живота ти\".   На въпрос дали може да се справи, Меган каза: \"Честно казано, от дълго време казвам на Хари, че не е достатъчно просто да живуркаш, това не е смисълът на живота. Трябва да живееш истински“.", "date": "2019.10.21", "title": "Принц Хари: С брат ми вървим по различни пътища, имаме добри и лоши дни в отношенията си"}
{"url": "http://epicenter.bg/article/Paniran-karfiol/196481/9/25", "text": "1 по-голяма глава карфиол  мазнина за пържене  2-3 бр. яйца  3-4 с.л. прясно мляко  брашно  галета  1 с.л. оцет  сол  настъргано сирене или каш­кавал  магданоз Почистеният карфиол се измива и се вари цял в подсолена и подкиселена с оцета вода за 10 минути.   Отцежда се и се нарязва на по-дебели филии, които се посоляват с щипка сол и се пота­пят в гъсто палачинково тесто, приготвено от яйца, прясно­ мляко, брашно и сол.   Розичките се овалват в галета и се пържат в гореща мазнина до светложълто оцветяване. Изваждат се в топ­ло блюдо и се наръсват със сирене или кашкавал и магданоз.   Карфиолът се поднася като отделно ястие, залят с доматен сос или като гарнитура към пържени и печени меса.", "date": "2019.10.21", "title": "Паниран карфиол"}
{"url": "http://epicenter.bg/article/Zashto-saprugata-na-Kim-Chen-Un-ne-se-e-poyavyavala-nikade-veche-4-mesetsa-/196424/10/99", "text": "Съпругата на севернокорейския лидер Ким Чен Ун не се е появявала публично никъде вече четири месеца. Липсата й от юни насам поражда спекулации относно причината за нейното дългосрочно отсъствие, пише Korea Times, цитира Канал 3.   Ри Сол Джу последно е имала публична изява по време на първото посещение на китайския президент Си Дзинпин в Пхенян на 20-21-ви юни. Жената на лидера на Северна Корея не се споменава в съобщенията на държавната медия от 122 дни, а Ким Чен Ун се появява публично без нея.    Това не е първият път, когато Ри изчезва от погледа на широката общественост. През 2016 година тя изчезна от \"светлините на прожекторите\" за 9 месеца, което породи спекулации, че може да е бременна или е родила.    Тази година съпругата на севернокорейския лидер се е появявала на събития шест пъти до юни. Ри Сол Джу придружи мъжа си по време на визитата му в Китай от 1-ви до 10-и януари. Освен това тя бе до Ким и на 71-вата годишнина на военните сили на Северна Корея през февруари, както и посещението му в рибна ферма през април.    Изчезването на Ри Сол Джу от медиите се разглежда като необичайно. Откакто миналата година в съобщенията на държавната медия тя се споменава като първа дама, вместо другар, съпругата на Ким Чен Ун присъства в новините поне веднъж месечно.    На фона на нейното отсъствие, по-малката сестра на севернокорейския лидер Ким Йо Джонг го придружи на годишнина от смъртта на дядо им, както и други ключови събития.", "date": "2019.10.21", "title": "Защо съпругата на Ким Чен Ун не се е появявала никъде вече 4 месеца?"}
{"url": "http://epicenter.bg/article/Misis-Balgariya-Roksana-Kirilova-specheli-nay-golyamata-nagrada--Mrs-Women-of-the-Universe--/196451/10/0", "text": "Носителката на титлата  \"Мисис България 2018\" Роксана Кирилова спечели най-голямата награда “Mrs Women of the Universe” на престижния световен конкурс “Women of the Universe 2019“ , който се проведе в Доминиканската република.   В продължение на една седмица, нашата участничка, в условията на жестока конкуренция е спечелила симпатиите на жури от известни личности, демонстрирайки своят чар, интелект и красота.   “Mrs Women of the Universe”, каквато  вече е Роксана Кирилова, печели убедително короната, след като по време на финалната вечер дефилира на сцената с национална носия на фона на песента на Валя Балканска “Излел е Дельо хайдутин”.   Развълнувана Роксана представя родината ни с думите:   „Идвам от една малка и красива страна, наречена България. Това е земята на розите, на високите сини планини и бистрите води. Земя със силен дух, история и култура от векове. Горда съм, че съм българка!“.   Журито е впечатлено от качествата на Роксана, от блестящото й представяне, от историята на родината й, от прекрасната народна музика. Затова е единодушно, че нашата участничка е най-достойна за короната “Mrs Women of the Universe”.   „Още не мога да осъзная какво ми се случи, споделя Роксана Кирилова. Напрежението през цялата тази седмица беше огромно, трябваше да съм мобилизирана през цялото денонощие, да мисля за всеки детайл, да представя блестящо България, мисъл, която не ме напусна нито за миг.   Да защитя подобаващо и темата, „Правата на жените“, която бе кауза на конкурса тази година. Конкурс от подобен ранг е изключително престижен, с желязна организация, с подкрепата на влиятелни личности от бизнес и политическия елит и се ползва с авторитет в цял свят“.    За визията на нашата представителка са се погрижили от PALOMA FASHION design by Polya Kinova, с рокли от последната им колекция.   На 25 октомври 2019г., по време на 21-ото издание на конкурса „Мисис България“, Роксана Кирилова ще връчи короната на новата \"Мисис България 2018\". Събитието ще се проведе в комплекс „Монтесито“.   След победата на Роксана, България печели правото да бъде домакин на следващото издание на световния конкурс “Women of the Universe“.   Роксана Кирилова развива успешен бизнес в сферата на застраховането, има 3 висши образования, чудесен 8-годишен син. През  април тази година тя печели и  “Business & Fashion woman” 2018 на Business&Fashion Awards.", "date": "2019.10.21", "title": "Мисис България Роксана Кирилова спечели най-голямата награда “Mrs Women of the Universe” "}
{"url": "http://epicenter.bg/article/Izlyazoha-parvi-snimki-ot-svatbata-na-Rafa-Nadal--Galeriya-/196455/10/100", "text": "Големият тенисист Рафаел Надал най-после каза \"да\" на любимата си Мария Франциска Перейо след 14 годишна връзка на родната им Майорка. \r\n \r\n Тържественото събитие се състоя в събота в компанията на много знаменитости, но снимките не бяха позволени, тъй като Матадора от самото начало заяви, че фотографи няма да бъдат допускани. Голяма част от гостите също се появиха на тържеството без мобилните си телефони. Снимки от сватбата все пак се появиха във фенския сайт на почитателите на Рафа Надал.   На тях красивата и щастлива двойка позира на фона на морето. Рафа е облечен със сив фрак от три части, като жилетката му бе няколко тона по-светла. Мери Перейо бе изключително елегантна в изчистена рокля с дълги ръкави, горната част бе от дантела, а надолу се спускаше свободно дълга пола и шлейф.   Източник: Дир.бг", "date": "2019.10.21", "title": "Излязоха първи снимки от сватбата на Рафа Надал (Галерия)"}
{"url": "http://epicenter.bg/article/Skandalno--Sinat-na-kralitsa-Elizabet-II-v-orgiya-s-9-momicheta--razkri--quot-seks-robinya-quot-/196462/10/99", "text": "Вторият син на английската кралица - принц Ендрю, е участвал в секс оргия с 9 момичета на частния остров на педофила Джефри Епстийн, разкри пред \"Сън\" неговата \"секс робиня\" Вирджиния Робъртс. Тя била на 18 г., когато принцът преспал с нея на остров Литъл Сейнт Джеймс от Виржинските острови.    Принц Ендрю, който е по-малкият брат на престолонаследника Чарлз и трето дете на Елизабет II, категорично отрича не само да е блудствал със 17-годишната Вирджиния, но и да е бил свидетел на извращения в обкръжението на самоубилия се в затвора американски финансист Джефри Епстийн, с когото са били приятели от 1999 г. насам.    \"Епстийн, Анди (принц Ендрю), приблизително 8 други млади момичета и аз правихме секс заедно\", уверява пред Channel4 Вирджиния Робъртс, чиято днешна фамилия е Гуифре.    \"Останалите момичета изглеждаха под 18 години и не говореха английски. Епстийн се присмиваше на факта, че те не могат да пълноценно да комуникират, и казваше, че те били \"най-лесните\" момичета, с които да се събереш\", добави Вирджиния Гуифре.    Срещу принц Ендрю свидетелства и Йоханна Сьоберг, чиито гърди осмият на опашката за британския престол опипвал в имението на опозорения банкер Епстийн. При раждането си през 1960 г. принцът е бил втори в списъка на престолонаследниците след големия си брат Чарлз, Уелския принц.", "date": "2019.10.21", "title": "Скандално! Синът на кралица Елизабет II в оргия с 9 момичета, разкри \"секс робиня\""}
{"url": "http://epicenter.bg/article/Atonio-Banderas--Shte-obicham-Melani-Grifit-do-smartta-si--tya-e-moeto-semeystvo/196470/10/100", "text": "След 20 години брак двойката Бандерас-Грифит се раздели през 2015 г., а в последното си интервю испанският актьор откровено говори за бившата си съпруга.   Той призна, че завинаги ще обича втората си съпруга Мелани Грифит. „Мелани не ми беше само съпруга, тя беше най-добрата ми приятелка. Обичам я и ще я обичам до смъртта си. Тя е моето семейство“, сподели 52-годишният актьор.   Той и 62-годишната Мелани имат дъщеря Стела, която е на 23 години и която според него е наследила неговата креативност.   „Стела е талантлива писателка. Влюби се в книгите от малка и се увлича от работата зад камера и общественото внимание“, признава актьорът, който заедно с Мелани се грижеше и за двете й деца от предишни връзки, дъщеря й Дакота Джонсън и сина й Александър Бауър.   „Винаги съм бил до тях, защото обичам майка им и за мен те са най-важната част от нея. Много бързо те самите го разбраха и ме нарекоха Папонио, което е комбинация от папа (татко) и Антонио“, казва Бандерас, който и до днес взема участие в семейни тържества и други поводи.   “Мелани реши да остане вкъщи, докато работех извън Съединените щати, за да може нашето семейство да има живот като всяко друго. Не би било честно да ги карам да пътуват по света с мен“, казва Бандерас, който от години живее в Лондон с приятелката си Никол Кимпъл, докато семейството му е в Лос Анджелис.   Източник: БГНЕС", "date": "2019.10.21", "title": "Атонио Бандерас: Ще обичам Мелани Грифит до смъртта си, тя е моето семейство"}
{"url": "http://epicenter.bg/article/Hakeri-razprostraniha-goli-snimki-na-Demi-Lovato/196473/10/100", "text": "Неизвестни лица са проникнали в личния телефон на американската актриса и певица Деми Ловато и са изтеглили всички по-интимни снимки, която тя си е правила с телефона.    По информация на американските медии хакерите са разпространили снимките на Ловато из социалните мрежи.    Деми Ловато е поредната знаменитост отвъд Океана, която става жертва на хакерската група, която преди това е сторила същото и с други известни личности в САЩ, сред които актрисата Клоуи Грейс Морец и създаделят на Туитър Джак Дорси.   Източник: Канал 3", "date": "2019.10.21", "title": "Хакери разпространиха голи снимки на Деми Ловато"}
{"url": "http://epicenter.bg/article/Megan-Markal--Maychinstvoto-e-istinska-borba-/196490/10/100", "text": "Херцогинята на Съсекс и съпруга на британския принц Хари – актрисата Меган Маркъл, се оплака, че майчинството било трудно, предаде Би Би Си, цитира бТВ.   Това става ясно от документални кадри, заснети за телевизионно предаване по време на обиколката на двойката в Африка. Маркъл коментира живота на нова майка и съпруга под светлината на прожекторите.   „Не много хора ме попитаха аз как се чувствам, дали съм добре. Но всичко е много истинско зад кулисите“, коментира Маркъл в интервюто.   „Всяка жена, особено когато е бременна, е много уязвима и това беше много трудно за мен. И след това идва едно малко бебе. Майчинството е истинска борба“, казва още херцогинята на Съсекс.   Коментарите на Маркъл за майчинството навлякоха негативна вълна от реакции в социалните мрежи.", "date": "2019.10.21", "title": "Меган Маркъл: Майчинството е истинска борба!"}
{"url": "http://epicenter.bg/article/Rumen-Radev-e-na-poseshtenie-v-Yaponiya-za-intronizatsiyata-na-imperator-Naruhito/196396/2/0", "text": "Президентът Румен Радев е на посещение в Япония за интронизацията на император Нарухито. Това съобщиха от прессекретариата на държавния глава. От днес до 24 октомври президентът Румен Радев ще бъде на посещение в Токио, като в рамките на днешния ден Радев ще проведе работна среща с ръководството на японската корпорация „Мейджи“. На 22 октомври държавният глава и съпругата му Десислава Радева ще присъстват на церемонията по интронизация на новия японски император Нарухито. На 23 октомври президентът Радев ще посети университета „Тойо“ в Токио. Държавният глава ще изнесе лекция, посветена на перспективите за развитие на българо-японските отношения, и ще разговаря с ръководството на университета. По-късно през деня Румен Радев ще се срещне с групите за приятелство с България от двете камари на японския парламент. В рамките на срещата държавният глава ще връчи висши държавни отличия на представители на японското правителство и парламент за техните заслуги в укрепването и развитието на партньорството между България и Япония. На 24 октомври президентът Румен Радев ще се срещне с министър-председателя на Япония Шиндзо Абе. Българският президент ще проведе работна среща и с представители на Японско-българския икономически комитет. Държавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.", "date": "2019.10.21", "title": "Румен Радев е на посещение в Япония за интронизацията на император Нарухито"}
{"url": "http://epicenter.bg/article/Vesela-Lecheva-i-Angel-Kalbanov-poluchiha-doverieto-na-zhitelite-na-Resen-v-avans/196435/2/0", "text": "   „Обхващат ме тъга, гняв, разочарование, ярост, когато хората ми повтарят все едно и също - няма канализация, водопроводната мрежа е толкова стара, че водата става опасна за пиене, улиците са дупка до дупка, селата обезлюдяват. Все за това ли ще си говорим? За това, че сме на дъното по доходи, а точно те определят качеството на живот. Въпреки 30-те милиарда, които Европа ни даде, ние не успяваме да се оттласнем от това дъно. А ние пропускаме възможности и пилеем време. Защо Велико Търново не може да привлече инвестиции и да превърне туризма в индустрия, която води след себе си други индустрии?“.   Така започна разговора си с жителите на Ресен кандидатът за кмет на Велико Търново от коалиция „БСП за България“, АБВ, „Движение 21“ Весела Лечева.  След това представи пред тях социалния пакет, който тя иска да реализира като кмет на Общината и идеите си за развитие на малките населени места, които по нейните думи са толкова гостоприемни, че много малко е нужно, за да станат привлекателни за туристите се екологичната си продукция, традициите, занаятите и историята си.  Весела Лечева отиде в Ресен и, за да подкрепи кандидата на коалицията за кмет на селото Ангел Калбанов, който заяви, че няма по-голяма подкрепа от тази, която ти дава един световен шампион.   „Но това е и огромна отговорност, която мен не ме плаши. Затова аз сега искам да сключа с вас обществен договор. И да изберем обществен съвет, който да ми помага, да ме подкрепя и да ми казва, когато допускам грешки“, заяви в емоционалната си реч пред препълнената зала на читалището Ангел Калбанов. И допълни, че основните проблеми на Ресен са свързани с амортизираната водопроводна мрежа, с липсата на канализация, с лошото състояние на голяма част от уличната мрежа и със сметосъбирането. Ангел Калбанов и ресенчани обсъждала и възможностите на селото да задържи младите хора, както и нуждата от изграждането на социален патронаж. „Това, че парите никога не са достатъчни, не е причина да спрем да опитваме и не е оправдание. Аз поемам моята отговорност, но сега ми е нужно вашето доверие към мен, към Весела Лечева и към кандидатите за общински съветници“, заяви още Ангел Калбанов.  ", "date": "2019.10.21", "title": "Весела Лечева и Ангел Калбанов получиха доверието на жителите на Ресен в аванс"}
{"url": "http://epicenter.bg/article/Vesela-Lecheva-v-Kapinovo--Malkite-naseleni-mesta-mogat-da-se-sazhivyat--ako-ima-misal-i-ideya-za-tyah-/196440/2/0", "text": "  Болките на Капиново са много, обаче три да си кажем. С тях да започнем, защото те са причината селото да обезлюдява с всяка следваща година. Заради липсата на автобус в по-късните часове на деня например децата ни, които ходят на училище във Велико Търново, не влизат в последния час. 11 са ни децата, на които бившият кмет на Капиново, е бил готов да пише извинителни бележки за отсъствията, но не и да издейства автобус. А имаше такъв автобус, спряха го през юни за ваканцията и казаха, че ще го пуснат септември, излъгаха ни. За да не отсъстват все пак от последните си часове, децата хващат автобусите или за Церова кория, или за Пчелище и слизат там, а родителите им ходят от там да ги прибират. Има и жени, които работят в града и за тях липсата на този последен курс също е проблем. Идва миналия ден бившия кмет на Търново и доволен ни обяснява, че благодарение на хубавия път, разстоянието от града до селото е 12 минути. Хубаво, ама, ако има с какво да го преодолееш това разстояние. Голяма работа, че има път, като нямаме автобуси. Така жителите на Капиново посрещнаха в селото си кандидата за кмет на Велико Търново от коалиция „БСП за България“, АБВ, „Движение 21“ Весела Лечева. После признаха, че се боят вече и от бездомните кучета, които са започнали да нападат хората. Че няма да има повече училище в това село, е ясно, ама защо трябваше тази хубава сграда да я оставим да се събори. Не можеше ли тук старчески дом да направят или поне да я предложат на инвеститор. Една такава инвестиция можеше да накара младите хора, дето идват, поживяват малко и и си тръгват, да останат. Хората споделиха, че с тъга са гледали как се събаря моста в селото им, след два некачествени ремонта, които просто са погълнали парите. Мостът и сега си е съборен. Тя, водата излезе по-умна от инженерите и след двата им талантливи ремонта, събори моста, който сега вече е обрасъл и след някоя и друга година изобщо няма да се вижда от дърветата, споделиха хората.  Обаче най-голямата ни болка е, че никой не ни чува. Колко пъти се молихме две пейки да ни сложат на центъра, където се събираме. Стари хора сме, не може да стоим прави. Две имаме, толкова много ли струват още две да ни монтират. И една спирка, да има къде да се скрием като завали, докато чакаме рейса, жалват се хората. „Ето това много ме гневи. Крайно нечестно е да изискваш хората да са благодарни, че си асфалтирал улиците и си направил пътя, който те с години са чакали. Това е работа на този, който управлява и не е повод за хвалби и фойерверки. А истината е, че малките населени места имат шанс да се съживят, ако има мисъл. И една такава идея е заложена в туризма като отрасъл и индустрия. Ако има стратегия, ако има въобще някаква идея, туризмът може да се превърне в основния поминък на малките населени места“, категорична беше Весела Лечева, която повече от час слуша хората, които нито веднъж не си позволиха да се оплакват от лични проблеми и несгоди, а през цялото време разказваха как Капиново си отива заради липсата на внимание и грижа.  ", "date": "2019.10.21", "title": "Весела Лечева в Капиново: Малките населени места могат да се съживят, ако има мисъл и идея за тях!"}
{"url": "http://epicenter.bg/article/Vrashtame-chasovnika--Spim-edin-chas-poveche-predi-izborite/196445/2/0", "text": "В нощта срещу неделя, точно преди местните избори, българите ще имат възможност да поспят с един час повече. И добре отпочинали да отидат пред урните.   Това означава, че денонощието, в което в България се провеждат местни избори, ще бъде с един час по-дълго.   Лятното часово време в България за първи път е въведено на 1 април 1979 г.  ", "date": "2019.10.21", "title": "Връщаме часовника! Спим един час повече преди изборите"}
{"url": "http://epicenter.bg/article/Savetnik-na-prezidenta-Tramp-prie-Tsatsarov-i-Geshev-v-Beliya-dom--Snimki-/196447/2/0", "text": " на ДАНС Димитър Георгиев, Националната разузнавателна служба Атанас Атанасов и служба \"Военна информация\" Велко Атанасов,  Българската делегация беше на посещение в САЩ през изминалата седмица, където се срещна с съветника на президента Доналд Тръмп Тим Морисън. Морисън е член на Съвета по национална сигурност в администрацията на американския президент, а сред темите за разговор са били въпросите на Европа, Русия и контрола над оръжията за масово поразяване.    Основната тема на разговорите с българските представители във Вашингтон са били сътрудничеството между правоохранителните органи на САЩ и България,  , съобщиха миналата седмица от държавното обвинение. \"Отделът за международни операции на ФБР и юридическото ни аташе в София бяха домакини на делегация, ръководена от генералния прокурор на България Сотир Стефанов Цацаров тази седмица. Ръководителите на ФБР приветстваха делегацията в Щаба на ФБР за дискусии относно сътрудничеството в областта на правоприлагането и най-добрите практики в сложни международни разследвания\", пишат от Федералното бюро за разследвания на САЩ.  ", "date": "2019.10.21", "title": "Съветник на президента Тръмп прие Цацаров и Гешев в Белия дом (Снимки)"}
{"url": "http://epicenter.bg/article/Rusiya-prizova-stranite-ot-BRIKS-da-eliminirat-dolara-pri-razplashtaniya-pomezhdu-si/196398/7/0", "text": "Русия призова страните от БРИКС да елиминират долара при разплащания по между си, пише руският вестник “Российская газета“.    Действията на САЩ могат да доведат до катастрофални последици не само за Москва и Вашингтон, но и за целия свят - човечеството отново може да бъде на прага на неконтролирана надпревара с оръжия. Секретарят на Съвета за сигурност на Руската федерация Николай Патрушев каза това в Бразилия, където проведе разговори с колегите си от страните от БРИКС и взе участие в среща с бразилския президент Жаир Болсонаро, посочва \"Фокус\".    Николай Патрушев призова колегите си от БРИКС да намерят адекватен отговор на използването на политиката на едностранните икономически санкции, когато не само една държава е включена в „черните списъци“, но и всички партньори, които се опитват да правят бизнес с нея. Според секретаря на Съвета за сигурност на Руската федерация при настоящите условия използването на американската валута е изпълнено със сериозни рискове.  \"Изглежда ненормално, че САЩ, държащи се толкова агресивно и непредвидимо, продължават да остават притежатели на основната резервна валута\", каза Патрушев.    Във връзка с това, ефективен отговор на санкциите, според него, следва да бъде по-нататъшното развитие на взаимните разплащания в национални валути, както и укрепване на потенциала за развитие на Банката на БРИКС.    „Глобалната система на стратегическа стабилност, създадена от усърдната работа на нашите предшественици, е на прага на колапса поради непоследователната и често открито провокативна позиция на Запада“, каза Патрушев. Според него подобна конфронтационна политика заплашва да се превърне в нова неконтролирана надпревара във въоръжаването, включително в космоса.  ", "date": "2019.10.21", "title": "Русия призова страните от БРИКС да елиминират долара при разплащания помежду си"}
{"url": "http://epicenter.bg/article/Kitay--Nikoya-sila-ne-mozhe-da-poprechi-na-povtornoto-obedinenie-s-Tayvan/196399/7/0", "text": "Решаването на \"тайванския въпрос\" е най-важният национален интерес на Китай и никоя сила не може да попречи на повторното обединение на страната, заяви китайският министър на националната отбрана Вей Фънхъ, цитиран от Ройтерс и БТА. Сепаратистките действия са обречени на провал, добави министър Вей на откриването на Форума \"Сяншан\" в Пекин, смятан от китайското ръководство за алтернатива на ежегодния Диалог \"Шангри-Ла\" в Сингапур, посветен на сигурността в Азиатско-Тихоокеанския регион.  Напрежението между Китай и Тайван нарасна преди предстоящите през януари президентски избори на самоуправляващия се остров. Тайван е най-деликатният териториален конфликт на Китай. /АГ/  ", "date": "2019.10.21", "title": "Китай: Никоя сила не може да попречи на повторното обединение с Тайван"}
{"url": "http://epicenter.bg/article/Tramp-shte-ostavi-amerikanski-voenen-kontingent-v-Iztochna-Siriya/196400/7/0", "text": "Държавният глава на САЩ Доналд Тръмп обмисля оставането на американски военен контингент от около 200 души в източната част на Сирия, съобщава вестник The New York Times, цитиран от \"Фокус\". Според източниците на изданието, най-вероятно в Сирия ще останат спецсили, които да участват в борбата срещу близкоизточната радикална групировка „Ислямска държава“ и да „блокират придвижването на руските сили и сирийските правителствени формирования“ към районите, в които има залежи на петрол. Изданието посочва, че американските военни вероятно ще помагат на кюрдите да поддържат контрола над тези райони. По информация на NYT американският контингент може да бъде разположен по границата между Сирия и Ирак. Във Вашингтон вече е обсъден този вариант, разкриват източниците на изданието. Припомня се обаче, че досега Тръмп многократно променяше плановете си за Сирия. На 9 октомври Турция стартира нова, трета по ред военна операция в Северна Сирия – „Извор на мира“, която започна с въздушни удари по позициите на кюрдските сили. Целта на операцията е да се създаде буферна зона, която трябва да се превърне в защитен пояс за турската граница. Според плана на Анкара така сирийските бежанци ще могат да се върнат в родината си. Дамаск осъди действията на Анкара, които станаха възможни след съгласуване на позициите на президента на Турция Реджеп Тайип Ердоган и американския държавен глава Доналд Тръмп. На 13 октомври американският министър на отбраната Марк Еспер обяви, че САЩ започват изтеглянето на около 1000 американски войски от Северна Сирия във връзка с турската офанзива. На 17 октомври САЩ и Турция постигнаха споразумение за прекратяване на военните действия за 120 часа, така че кюрдските части в коалицията на сирийските сили да напуснат граничната зона за сигурност, създадена от Анкара.  ", "date": "2019.10.21", "title": "Тръмп ще остави американски военен контингент в Източна Сирия"}
{"url": "http://epicenter.bg/article/Erdogan--Ochakvame-SASht-da-ulesnyat-izteglyaneto-na-kyurdskite-otryadi-ot-Severna-Siriya-/196407/7/0", "text": "Президентът на Турция Реджеп Ердоган заяви в неделя, че Анкара очаква САЩ да улеснят „изтеглянето на терористите от отрядите за самозащита от Северна Сирия“, като предупреди, че в противен случай Турция може да възобнови операцията си, съобщи вестник Sabah, цитира БГНЕС.    Ердоган каза: „Очакваме нашите американски съюзници да спазят обещанията си този път“. Той добави, че „общо 765 терористи от кюрдските отряди за самозащита, са били неутрализирани като част от кампанията за борба с тероризма в Северна Сирия“. Турският държавен глава добави, че 1500 квадратни километра от територията са прочистени. Ердоган поясни, че ако Народните отряди за самозащита не спазят 120-часовия период за изтегляне, Турция веднага ще възобнови офанзивата си.    Подчертавайки, че Турция ще се радва на изтеглянето на Отрядите от територията на зоната за сигурност, Ердоган каза, че Анкара ще вземе тази зона под своя защита, добавяйки: “Ние проучихме добре, всички проекти са готови.”    Операция „Извор на мира“ стартира на 9 октомври. На 17 октомври Турция се съгласи да прекрати офанзивата за 120 часа, за да позволи изтеглянето на кюрдските отряди за самозащита от планираната зона за сигурност.    Президентът Ердоган и вицепрезидентът на САЩ Майк Пенс също се договориха да бъде осигурена 32-километрова зона за сигурност на юг от турската граница в Сирия.", "date": "2019.10.21", "title": "Ердоган: Очакваме САЩ да улеснят изтеглянето на кюрдските отряди от Северна Сирия "}
{"url": "http://epicenter.bg/article/Arnold-Shvartseneger--Mrazya-politikata--stremyah-se-da-pravya-neshtata-po-dobri-za-horata/196411/7/0", "text": "Екшън актьорът и бивш губернатор на Калифорния Арнолд Шварценегер питае омраза към политиката, съобщи Контактмюзик, цитира Канал 3.    Въпреки че заема губернаторския пост в продължение на осем години до 2011 г., 72-годишният Шварценегер сега разкрива, че никога не се е възприемал като политик и единствената му цел е била да помага на хората.   \"Мразя политиката. Дори когато бях губернатор на Калифорния, никога не съм се считал за политик. Бях обществен служител, който се стремеше да прави нещата по-добри за хората\", споделя Арнолд Шварценегер в интервю за \"Шоуто на Греъм Нортън\".    Роденият в Австрия актьор обаче признава, че е бил разочарован, че не може да се кандидатира за президент на САЩ. \"Това е единственото нещо, което не мога да направя в Америка - страната на неограничените възможности\", казва Шварценегер.    \"Терминаторът\" допълва, че ако имаше това право, щеше да се изправи срещу Доналд Тръмп в битката за президентска номинация от Републиканската партия.", "date": "2019.10.21", "title": "Арнолд Шварценегер: Мразя политиката, стремях се да правя нещата по-добри за хората"}
{"url": "http://epicenter.bg/article/Mediya-ot-London--Boris-Dzhonsan-se-gotvi-za-partizanska-voyna/196412/7/0", "text": "Лейбъристите се стремят към нова коалиция, чрез която да елиминират споразумението за Брекзит на Борис Джонсън, пише \"Гардиън\", цитира Новини.бг   Изданието отбелязва, че Лейбъристката партия е започнала да сондира мнения сред несъгласните с правителствената политика в редиците на торите, както и сред редиците на северноирландската Демократична юнионистка партия с цел да наложи промени в споразумението на премиера. Тази новина поражда възможност за създаване на нова парламентарна коалиция в последния момент, която да принуди правителството да отиде на по-мек вариант на излизане от Европейския съюз или да се съгласи да бъде произведен нов референдум за това дали изобщо да се напуска блока.    \"Индипендънт\" допълва, че лейбъристите са готови да накарат депутатите си да подкрепят произвеждането на нов референдум, което трябва да стане във важни гласувания в парламента през следващите дни, а поддръжниците на идеята за ново всенародно допитване определят това като значителна крачка към нейното превръщане в реалност. Вестникът отбелязва, че това се случва, след като в края на миналата седмица по улиците на Лондон излязоха близо 1 милион души с искане за нов референдум. Изданието цитира и потвърждението от британския министър от кабинета в сянка от лейбъристите сър Киър Стармър пред медиите в кралството, че Лейбъристката партия ще позволи споразумението на Джонсън да мине в парламента, ако то бъде подложено на всенародно допитване.    Премиерът Борис Джонсън се сблъсква с партизанска война по въпроса за новото подлагане на гласуване на споразумението за Брекзит, пише \"Дейли телеграф\". Изданието отбелязва, че днес той ще направи нов опит да прокара споразумението си в парламента, докато в същото време коалиция от инакомислещи депутати е обещала да води партизанска война, за да попречи на излизането на Великобритания от ЕС в края на месеца. Вестникът допълва, че с оглед на засилващите се опасения, че парламентът ще продължи да осуетява опитите за приемане на споразумението, на \"Даунинг стрийт\" подготвят планове за предизвикване на парламентарни избори, които може да бъдат произведени още на 28 ноември. За предприемането на опит за ново гласуване от страна на премиера именно днес съобщават и другите британски издания, но отбелязват, че гласуването вероятно няма да бъде допуснато от председателя на Камарата на общините Джон Бъркоу.    \"Вашингтон пост\" коментира ситуацията около Брекзит и в частност реакцията на европейците на последните събития около излизането на Лондон, като отбелязва, че те са натиснали бутона за пауза, докато изчакват да видят какво ще се случи в британския парламент през тази седмица. Европейски дипломати са казали пред изданието, че ще наблюдават какъв ще бъде изходът на събитията във Великобритания, преди да решат как да подходят към изпратеното от Лондон искане за ново отсрочване на излизането. Европейските лидери предпочитат първо да са наясно дали новото споразумение е минало през парламента, преди да решат с колко да бъде продължен срокът за напускането на Великобритания и при какви условия. Според \"Вашингтон пост\" няма никакво съмнение, че нова отсрочка за Брекзит в крайна сметка ще бъде дадена.    Въпреки дългия списък с провалите си Борис Джонсън е много близо до постигането на успех с Брекзит, отбелязва \"Ню Йорк таймс\". Изданието коментира, че Джонсън разполага с един много силен коз, когато през тази седмица опита да прокара споразумението си, и той се изразява в това, че опозицията е разединена.    Брекзит, Брекзит и така до безкрай, гласи заглавието на коментарна статия в германския вестник \"Франкфуртер алгемайне цайтунг\". Авторът отбелязва, че от супер съботата в британския парламент, на която на гласуване трябваше да бъде подложено договореното само няколко дни по-рано споразумение за Брекзит, в крайна сметка не е излязло нищо. Той изразява и мнение, че ЕС е постъпил правилно, като не е отговорил веднага на искането на Лондон за отлагане на Брекзит.    По оценка на \"Файненшъл таймс\" Джонсън разполага с добри шансове споразумението му да мине. Според вестника съотношението на силите в парламента сега е такова, че 320 депутати са готови да подкрепят приемане на споразумението, а тези \"против\" са 315. Изданието отбелязва, че вчера за възможна готовност от страна на коалиция от 320 депутати от различни партии да подкрепят споразумението, е съобщил и външният министър Доминик Рааб.", "date": "2019.10.21", "title": "Медия от Лондон: Борис Джонсън се готви за партизанска война"}
{"url": "http://epicenter.bg/article/Kristin-Lagard--Brekzit-shte-se-otrazi-na-blagosastoyanieto-na-stranite/196414/7/0", "text": "Излизането на Великобритания от ЕС ще доведе до малко понижаване на благосъстоянието, заяви в интервю за Си Би Ес Кристин Лагард, директор на Европейската централна банка, предаде ТАСС, цитира Новини.бг   Лагард заяви, че Брекзит я натъжава и предупреди, че той ще се отрази \"както на Великобритания, така и на определени страни: Ирландия, Германия и Холандия\".    \"Всички ще усетят малко понижение на благосъстоянието. Това ще засегне целия останал свят\", добави тя.    На извънредното си заседание в събота британският парламент не успя да приеме постигнатото от правителството споразумение с Брюксел. След това британският премиер Борис Джонсън, принуден от приет от парламента закон, поиска официално от председателя на Европейския съвет Доналд Туск тримесечно отлагане на Брекзит до 31 януари 2020 г., припомня ТАСС.    Самият Джонсън обаче не подписа това писмо, а след него изпрати до Туск лично послание, в което заяви, че самият той е против отлагането, което според него \"ще накърни интересите на Великобритания\".", "date": "2019.10.21", "title": "Кристин Лагард: Брекзит ще се отрази на благосъстоянието на страните"}
{"url": "http://epicenter.bg/article/Zaev-napuska-premierskiya-post-v-S--Makedoniya-ot-yanuari-za-predsrochnite-izbori/196415/7/0", "text": "  Накрая е било постигнато споразумение, изборите да бъдат насрочени на 12 април. След срещата премиерът и председател на СДСМ Зоран Заев информира за постигнат консенсус – предсрочни парламентарни избори на 12 април догодина. Това означава, че той ще се оттегли от поста министър-председател на 3 януари 2020 г., като до изборите на 12 април начело ще бъде сформирано служебно правителство.     \"Трябваше да бъде обсъдено как да се ръководи държавата след историческата грешка на Брюксел\", каза премиерът Зоран Заев след срещата при президента на Северна Македония Стево Пендаровски. \"Единодушното мнение е, че евроатлантическата интеграция е нашата цел, ние не приемаме алтернативи и желанието ни за членство остава. Приемаме решението и оставаме на пътя на демокрацията и върховенството на закона.   Лидерът на опозиционната ВМРО-ДПМНЕ Християн Мицкоски заяви след срещата на лидерите във Вила Водно, че за Северна Македония няма друга алтернатива, освен Европейския съюз. \"Предсрочните избори ще бъдат спечелени от желанието за обновяване на Северна Македония, последвано от запретване на ръкавите и работа, работа и само работа, за да стане Северна Македония част от европейското семейство. Продължаваме с нашата политика за модерно европейско бъдеще на страната ни, \"каза Мицкоски.     Радвам се, че всички поканени лидери показаха ясен държавнически капацитет и никой от тях не каза, че това не е единственият път, по който страната ни трябва да върви, и че няма алтернативи по този път и че държавата може да бъде просперираща. Имаме ясен държавен консенсус, че всички стоят зад идеята Република Северна Македония да започне и приключи преговорите и да стане член на ЕС, но всички те отговориха, че няма алтернативи на процеса на присъединяване и евентуално пълноправно членство. Досега не ни е било предложено, но не може да има алтернатива. Имаме право да бъдем член на ЕС един ден, след като изпълним критериите “, каза Пендаровски.     В събота, в обръщение към нацията, премиерът на Северна Македония Зоран Заев заяви, че страната се нуждае от предсрочни парламентарни избори след \"историческата грешка“ на Европейския съюз, който не започна преговори за присъединяване със Скопие и Тирана. Изборите, каза той, са необходими, за да могат гражданите да потвърдят политиката на присъединяване към Европейския съюз.    ", "date": "2019.10.21", "title": "Заев напуска премиерския пост в С. Македония от януари за предсрочните избори"}
{"url": "http://epicenter.bg/article/Tornado-v-Severen-Dalas-ostavi-nad-100-000-domakinstva-bez-tok/196420/7/0", "text": "Торнадо достигна Северен Далас в неделя вечерта и остави над 100 000 домакинства и компании без ток, предаде БГНЕС. \r\n \r\n \r\n \r\n Неблагоприятните метеорологични условия доведоха и до отмяната на полети на летищата в региона.   Бурята причини материални щети в Далас. Няма обаче информация за пострадали хора. В част от кварталите на града полицаи и пожарникари проверяват от врата на врата в какво състояние са местните жители.   Седем души са успели да избягат от срутила се постройка в Северозападен Далас. Пожарникарите претърсват мястото, за да проверят дали няма затрупани хора. Пожарната на Далас съобщи, че е получила доста обаждания от хора, ранени от счупени стъкла в домовете си.", "date": "2019.10.21", "title": "Торнадо в Северен Далас остави над 100 000 домакинства без ток (Видео)"}
{"url": "http://epicenter.bg/article/Gaf-s-ruska-raketa-pred-ochite-na-samiya-Vladimir-Putin-/196425/7/0", "text": "За гаф, станал по време на ученията на руската армия \"Гром\" (\"Гръм\") 2019, написа московският в. Ведомости, цитира Новини.бг   Два неназовани източника от министерството на отбраната са съобщили, че след заповед на президента на страната и върховен главнокомандващ Владимир Путин за изстрелване на междуконтинентална балистична ракета в установката е възникнал технически проблем. Заради повредата в остарялата система нареждането на държавния глава е било изпълнено със закъснение. \"Гафът е станал пред очите на Путин\", допълни изданието.    От федералната силова институция са заявили, че е нямало никакви проблеми. \"Маневрите на корабите в Каспийско море, проведени от 14 до 17 октомври 2019 г., са преминали успешно. Всички поставени задачи са били изпълнени. Можем да похвалим личния състав за показаните качества и добрата комуникация между различните видове войски\", се е посочвало в официално съобщение на военното министерство, цитирано от Интерфакс", "date": "2019.10.21", "title": "Гаф с руска ракета пред очите на самия Владимир Путин? (Видео)"}
{"url": "http://epicenter.bg/article/Zelenata-partiya-izprevari-Hristiyandemokratite-v-Shveytsariya-na-parlamentarnite-izbori/196429/7/0", "text": "Двете екологични партии в Швейцария подобриха силно позициите си след парламентарните избори в страната в неделя заради увеличените опасения около климатичните промени, но крайнодесните фракции все пак спечелиха най-много места в законодателния орган, пише европейската редакция на Politico, цитирана от Агенция \"Фокус\". Първоначалните прогнози на радио и телевизионния оператор SRF поставиха Зелената партия на 13 процента от гласовете, което е увеличение с 5,9 процентни пункта от изборите през 2015 г. Зелените либерали, природозащитна партия с либертарианска социално-икономическа политика, набра 7,9 процента от гласовете, с 3,3 процентни пункта повече в сравнение с последните избори. „Присъдата на избирателите вече е ясна: повече защита на климата, повече равенство“, заявиха от партията GPS в „Туитър“ след излизането на прогнозите. Екологичните проблеми изиграха много по-голяма роля в тазгодишната кампания, отколкото в миналата и анализаторите свързват успеха на зелените партии с протестите срещу климатичните стачки, които обхванаха Европа и света през последната година. Крайнодясната Швейцарска народна партия зае първото място с 25,8% от вота, но загуби най-много подкрепа от всички фракции в сравнение с 2015-та година – 3,6%. Лявоцентристката Социалдемократическа партия зае второто място с 16,6% - 2,2 процентни пункта по-малко от предходните избори. Прогнозите показват също, че Зелената партия изпревари Християндемократическата народна партия на четвърто място, което би могло да им осигури място в голямата коалиция, която управлява десетилетия. Седемте позиции в кабинета са разпределени между четирите водещи партии. В момента шест от креслата са разпределени поравно между Народната партия, социалдемократите и дясната Свободна демократична партия – която в момента е на трето място, като центристките Християндемократи държат седмото място. Въпреки че Швейцария не е поела основната тежест на глобалните климатични промени, експертите предупреждават, че алпийската държава е загубила 15 процента от обема на ледниците си през последните 10 години, съобщи Deutsche Welle.", "date": "2019.10.21", "title": "Зелената партия изпревари Християндемократите на парламентарните избори в Швейцария  "}
{"url": "http://epicenter.bg/article/Otkrivat-razshirenieto-na--quot-Balkanski-potok-quot-/196392/2/0", "text": "\"Булгартрансгаз\" ще открие разширението на \"Балкански поток\" в участъка от българо-турската граница до компресорната станция \"Странджа\".    Трасето включва 11 км новоизграден газопровод. Вчера за първи път бяха показани кадри от строителните дейности. Те са от откритата строителна площадка в района на Кнежа, Оряхово и Искър.    Трасето на газопровода ще премине през землищата на 11 области . Изпълнител на обществената поръчка е компанията Аркад. Общата стойност на подписания договор е в размер до 1.1 млрд. евро без ДДС, отбелязва БНТ. ", "date": "2019.10.21", "title": "Откриват разширението на \"Балкански поток\""}
{"url": "http://epicenter.bg/article/Haralan-Aleksandrov-za-rasistkiya-skandal--Svrahreaktsiya-na-prostotiyata/196394/2/0", "text": "Случилото се на срещата между България и Англия беше една свръхреакция на простотията. Получи се нещо като ехо ефект, като някакво отражение в изкривени огледала. Това заяви в сутрешния блок на БНТ социалният антрополог Харалан Александров.    ,,Вместо да видим добър футбол, видяхме доста примитивното поведение на група развихрили се лумпени. Ако имаше някаква полза от този скандал, това е, че бе поставен въпросът за расизма, което пък е здравословно'', сподели Александров и добави, че хулиганите трябва да бъдат лекувани и цивилизовани.    ,,Обществото ни не се справи с тези хулигани, защото тук не става въпрос за някакви зли същества, а просто за една група, която ние като общество сме пропуснали да отгледаме и възпитаме'', допълни още той.", "date": "2019.10.21", "title": "Харалан Александров за расисткия скандал: Свръхреакция на простотията"}
{"url": "http://epicenter.bg/article/Maya-Manolava--Imam-9-bilborda-sreshtu-1200-vinila-za-Fandakova--Tya-vodi-mrasna-kampaniya-sreshtu-men/196395/2/0", "text": "  Това обяви гражданският кандидат за кмет на Софи, подкрепен от БСП, Мая Манолова в сутрешния блок на БТВ.   Тя обясни, че \", разкри Манолова и уточни: „Всеки разход може да се види в сайта на Сметната палата и дарителите - на сайта на кампанията.    По отношение на скандала с билбордовете, който вкара двата щаба в остра размяна на реплики,  Манолова бе категорична, че в София има само 9 нейни билборда, а на опонентката ѝ -1200 винила, разположени на различни стени. Тя заяви, че не е знаела, че нейните партньори от ДБГ за сложили тези билбордове, на призна, че незнанието не я оправдава.  Винилите от Фандъкова обаче били поставени в нарушение на наредбата на изискванията в предизборната кампания, подчерта Манолова.   , каза Манолова.   \"Това, което ме    Ами ако съм била 14 години в Столична община, ще имам и аз проекти\", заяви бившият омбудсман.  Хекимян обаче се обърка и се обърна към Манолова с думите, г-жо Фандъкова“. Това леко смути събеседницата му и тя за минутка млъкна, но после каза „Да, добре“ и продължи с отговора на въпроса ѝ.   \"Кметът много прилича на омбудсмана, но кметът има много повече правомощия, защото освен да предлага, може да взима конкретни решения и да решава проблеми\". Така започна интервюто на Манолова  в ефира на ефира на bTV.      Кръг от бизнесмени в столична община. Редят се обществени поръчки, прави се ремонт на ремонта“, посочи Манолова и уточни, че кръгът е от „орлетата на Борисов“.   „ , коментира Манолова.   Манолова показа документ за дълговете на \"Топлофикация-София\". Тя подчерта, че по време на управлението на Фандъкова не е направено нищо за да бъдат защитени хората от дружеството.  Хората очакват промяна, тя е близо, в нашите ръце е и очаквам, че тя ще се случи на 27 октомври, заяви Манолова.   ", "date": "2019.10.21", "title": "Мая Манолова: Имам 9 билборда срещу 1200 винила за Фандъкова. Тя води мръсна кампания срещу мен"}
{"url": "http://epicenter.bg/article/Tsiganskoto-lyato-prodalzhava---slanchevo-s-maksimalni-temperaturi-mezhdu-22--i-27-/196397/2/0", "text": "Днес над страната ще бъде слънчево. Това съобщи за Агенция „Фокус” дежурният синоптик Боряна Маркова от Националния институт по метеорология и хидрология (НИМХ). Преди обяд в източните райони все още ще има ниска облачност или мъгла. Ще духа слаб вятър от изток-североизток. Максималните температури, в повечето райони, ще бъдат между 22° и 27°. Атмосферното налягане ще се задържи без промяна – малко по-високо от средното за месеца. Преди обяд на много места по Черноморието ще има ниска облачност или мъгла, а след обяд ще бъде слънчево. Ще духа слаб до умерен източен вятър. Максималните температури ще са 20° и 22°. Температурата на морската вода е около 20°. Вълнението на морето ще бъде 1 - 2 бала. В планините ще бъде слънчево. Ще духа слаб до умерен североизточен вятър. Максималната температура на височина 1200 метра ще е около 19°, на 2000 метра - около 12°.", "date": "2019.10.21", "title": "Циганското лято продължава - слънчево с максимални температури между 22° и 27°"}
{"url": "http://epicenter.bg/article/Pusnaha-rodninite-pri-Stefan-Danailov/196401/2/0", "text": "Актьорът Стефан Данаилов е по-добре, в съзнание е, диша без апарат, но все още е в реанимацията на Военномедицинска академия.    „Лекарите не дават и на нас повече информация, все още е рано да се каже кога ще бъде изведен от реанимацията. Успяхме да се видим за няколко минути и той, естествено, каза, че иска да си ходи вкъщи“, сподели за „Монитор“ племенницата на звездата, режисьорката Росица Обрешкова.    Режимът на посещения при Мастъра е крайно ограничен, тъй като и най-малката инфекция би могла да бъде високорискова за състоянието му при отслабената му имунна система. Обрешкова помоли за разбиране към роднините, които се тревожат за близкия си човек и му пазят спокойствието, а и те самите не знаят как медиците ще продължат с лечението му.    Доведеният син на артиста Росен Цанков също е бил на кратко свиждане, очаква се тези дни от САЩ да пристигне и Влади Данаилов – синът на актьора от Ирен Кривошиева.    Биографът на проф. Стефан Данаилов – журналиста Георги Тошев, коментира: „В момента със Стефан Данаилов всичко е наред, той се шегува, храни се, но истинската дума за състоянието му е „закрепен“, което е относително понятие Аз никога не съм губил надежда за него, но...това е Стефан Данаилов – всички знаем, че на неговите 76 години той едва ли ще се промени: няма да спре да пуши, да пие кафе..“, тревожи се журналистът.    „Това с комата беше само една ситуация. Роднините дадоха съгласието си за нея, иначе можеше и да не бъде въвеждан в кома Лекарите го направиха, за да го лекуват по-безболезнено и да улеснят дишането му“, припомни биографът на големия актьор. Той разказа, че Данаилов е отслабнал малко, което благоприятства лечението, но в бъдеще ще трябва още да заляга за нормализиране на теглото. Според източници от ВМА на Стефан Данаилов предстои специална дихателна рехабилитация, включваща дихателна гимнастика, инхалации и масажи, за да се стабилизира самостоятелното му дишане. Тя вероятно ще продължи около месец, като по-късно отново ще бъде включена и двигателна рехабилитация за счупването на тазобедрената става и операцията по смяната ѝ, която професорът претърпя през август в Бургас.    Мастера бе приет по спешност във ВМА в началото на октомври със затруднено дишане след усложнения при настинка. В сряда състоянието му се влоши и той бе въведен в кома и интубиран, за да се източи от белите дробове водата, която бяха събрали.", "date": "2019.10.21", "title": "Пуснаха роднините при Стефан Данаилов. Той се храни, шегува се, иска да си ходи"}
{"url": "http://epicenter.bg/article/Novi-razkritiya-za-koruptsiya-v-Stolichna-obshtina-napravi-kandidatat-za-kmet-ot-Vazrazhdane---Nikolay-Dren/196402/2/0", "text": "  От щаба на кандидата за столичен кмет на партия Възраждане, оповестиха нова порция разкрития за корупционно поведение и практики от страна на софинйската общинска администрация и по-конкретно от страна на тази в район „Връбница”.  След разкритията за раздадените общински жилища на близки до районния кмет Младен Младенов служители в район „Връбница”, този път от партията на Костадин Костадинов изнесоха подробности за      Прочитът на публично достъпната информация за провежданите обществени поръчки във „Връбница” разкрива доста притеснителни обстоятелства. Един пример обаче, буди най-големи въпросителни.    В западните и северозападните покрайнини на София и в частност, в районите „Връбница”, „Надежда”, както и в съседната община Божурище има няколко фирми с един и същ собственик, които се къпят в паричната любов на управляваните от ГЕРБ районни кметства. Особено щедър към този „преуспял бизнесмен” е кметът на район Връбница Младен Младенов.        Справка в регистъра за обществените поръчки сочи, че в периода 2011 – 2018 г. през последните два мандата от управлението на ГЕРБ в район „Връбница” и съседните му район „Надежда” и община Божурище, тези две фирми на Евтим Славков е спечелили общо 7 обществени поръчки на стойност от близо 6 000 000 (шест милиона) лв. без ДДС. Предметът на поръчките е свързан с ремонт на улична мрежа и тротоари, изграждане на ВиК инфраструктура.    Три месеца преди изборите, в края на м. юли 2019 г. като единствен неотстранен в процедурата за подбор на участник, фирмата на „Кристал 2007“ ЕООД на Евтим Славков печели още една поръчка на стойност 400 000 лв. без ДДС за „Текуща поддръжка на уличната мрежа и  съоръжения на територията на Столична община - район „Връбница“.    Дотук, всичко би било в рамките на нормалните процедури при обявяване и провеждане на обществените поръчки, ако в много от случаите фирмата „Кристал 2007“ ЕООД или консорциума, в който участва не беше единствен участник в поръчките или като единствен участник, допуснат до отваряне на ценовите предложения. Разбира се, предложените цени от печелившите фирми на Евтим Славков винаги са максимално близки до пределно допустимите максимални стойности по поръчките.    Във всички тези случаи, вместо да прекрати поръчките (при един единствен останал участник), както препоръчва Законът за обществените поръчки (чл. 101, ал. 2), Младен Младенов охотно сключва договори на максимални цени. При тези обстоятелства, очевидно принципи като целесъобразност и икономичност при харченето на парите на данъкоплатците в София стоят на втори план.    Защо се случва това, и защо този бизнесмен и неговите форми се ползват с такова благоволение от страна на столичната администрация, става ясно от едно “невинно“ събитие от 10 октомври 2019 г., провело се в разгара на предизборната кампания и напоително отразено в медии, на официалната интернет страница на партия ГЕРБ, на фейсбук страниците на г-жа Йорданка Фандъкова и кандидата за пореден мандат като кмет на район „Връбница” Младен Младенов.    Става дума за едно от предизборните събития на ГЕРБ, кмета на София - Йорданка Фандъкова и кмета на Връбница – Младен Младенов под формата на среща с гражданите и бизнеса от района, което се провежда не къде да е, а в централата на фирмите на Евтин Славков – комплексът „Кристал“, намиращ се върху терен от няколко декара, между бул. „Ломско шосе“, ул. „Обелски път“ и ул. „Илия Георгов“ в столичния квартал Обеля.         Обектът на местния бизнесмен Славков помещава голяма бензиностанция, автокъща, плувен басейн, ресторант, фитнес зала, конферентна зала, офиси и други съоръжения, на които би завидял всеки образцов комбинат за битови услуги от време на „соца“. Според Възраждане, това е нагледен пример за конфликт на интереси и поставя огромни съмнения за корупция.    Сянката на съмнението, относно корпоративните обвързаности на кмета на район Връбница – Младен Младенов, става още по-мрачна като се вземе предвид, че синът му (Васил Младенов), на доста крехка възраст през 2016 г., става едноличен представител на американската офшорка от щата Невада „ЙОДИНИ КОРПОРЕЙШЪН“, както и собственик, и управител в дъщерното й българско дружество „ИНВАЙРЪН СЪЛЮШЪНС“ с капитал от 2 000 000 (два милиона) лв. и седалище на ул. „Иван Кондов“ № 9 в столичния квартал „Бояна“, над Киноцентъра, където се помещава луксозна къща с размерите на прогимназия. От Възраждане питат, кой всъщност е реалния собственик на тази офшорка, и дали зад нея не стоят пари и хора, които са в основата на бизнеса с обществени поръчки в район „Връбница”, както от възложителите, така и от изпълнителите.    : ", "date": "2019.10.21", "title": "Кандидатът за кмет от \"Възраждане\" Николай Дренчев с нови разкрития за корупция в Столична община "}
{"url": "http://epicenter.bg/article/Rosen-Plevneliev--V-igrata-za--quot-Folksvagen-quot--sme-na-rezervnata-skameyka--vse-oshte-mozhe-da-se-vklyuchim-/196403/2/0", "text": "Няма да скрия разочарованието си, че Зоран Заев подава оставка и свиква предсрочни парламентарни избори. Битката в Северна Македония ще е доста тежка и трудна. Същата тежка и трудна битка го очаква и президентът да запази спокойствието в държавата. Това заяви в сутрешния блок на БНТ бившият президент на България Росен Плевнелиев по повод последните събития в Северна Македония след отказа ѝ да започне преговори за присъединяване към ЕС.    Относно отложеното решение на ''Фолксваген'' да построи свой завод в Турция Плевнелиев посочи, че по този начин България отново е в играта.    ,,Все още не губим битката. В този футболен мач сме на резервната скамейка и сме готови да влезем в играта. Продължаваме да се надяваме и да работим. Ако ''Фолксваген'' избере България, годишният оборот ще бъде над шест милиарда евро, което би променило изцяло икономиката на страната ни, както се случи в Словакия и Чехия. Ето защо не бива да си седим удобно в блатото и да казваме, че сме бедни и нямаме възможност. Убеден съм, че България е готова да привлича стратегически мегафабрики'', коментира бившият държавен глава.    ,,Разбира се, че Брекзит ще се случи рано или късно, но видяхме как Брекзит е символ на това как популисти могат да съсипят една държава като Великобритания'', сподели мнението си Плевнелиев за излизането на Обединеното кралство от ЕС.    Относно избора на нов главен прокурор на България Росен Плевнелиев сподели, че процедурата е ''с доста въпросителни'' и призова президентът Румен Радев да се намеси и да прекрати избора.  ", "date": "2019.10.21", "title": "Росен Плевнелиев: В играта за \"Фолксваген\" сме на резервната скамейка, все още може да се включим!"}
{"url": "http://epicenter.bg/article/Fandakova-/196404/2/0", "text": "Така започна своя разговор Йорданка Фандъкова, по повод обвиненията от Мая Манолова, че продължават да се трупат задължения на \"Толофикация\". Фандъкова влезе в студиото на БТВ минути след Мая Манолова. Двете се разминаха зад тв камерите.   „Булгаргаз“ продължава да рекетира „Топлофикация - София“. Въпреки това системата не е застрашена по никакъв начин. С Министерството на енергетиката работим в добро сътрудничество. Благодарение на това успяхме да намалим лихвите по задълженията на дружеството. Решения има и ние работим по тях, обясни кандидатът за кмет на столицата от ГЕРБ-СДС Йорданка Фандъкова в ефира на БТВ.    Думите ѝ са по повод обвиненията в недобро стопанисване на „Топлофикация“ и натрупаните задължения от 200 милиона лева за последните две години.    В тази връзка, Фандъкова припомни, че „Топлификация“ бе върната на общината с дългове от над 500 милиона лева. „Решението за намаляване на задълженията на дружеството е това, че е обявена процедура за външен мениджмънт, който има задължение да инвестира в дружеството. Премахнахме лихвите по основните сметки на дружеството и това бе по мое настояване“, изтъкна още тя.    „Не приемам да ми говори за задкулисие човек, който по времето на премиера Орешарски говореше срещу хората, сега да се крие зад тях“, подчерта Йорданка Фандъкова.    „За годините, в които съм кмет, привлякохме инвестиции за около 4,5 милиарда лева. От началото на кампанията слушам внушения, без конкретика. Попитайте, г-жа Манолова, колко сигнала е подала в прокуратурата за нередности по обществени поръчки. Нито един! Това са внушения и лъжи. Познавате ме добре, аз не си служа с лични нападки“, каза кандидатът за кмет на ГЕРБ.    „Г-жа Манолова се опита да се оправдае за това, че има билбордове с моята кампания. Важният въпрос е кой плаща за това. Моята кампания се заплаща от партийните субсидии на ГЕРБ и СДС, които стоят зад мен. Г-жа Манолова казва, че гражданите плащат за нейната кампания, но това не дава ясен отговор. Моята е прозрачно и ясно финансирана“, подчерта Фандъкова.    „Поканих за новия мандат хора от гражданската квота. Поканих граждански кандидати, които са готови да работят за София“, каза тя. „Иска ми се да говорим за проектите и решенията за София,а не за компромати“, посочи Фандъкова.    По темата за недостига на места в детските градини в столицата, Йорданка Фандъкова заяви: „Аз първа поставих проблема с недостига на местата в детските градини и защитих финансирането за това. Построихме 100 нови детски градини. Осигурихме 17 800 нови места. София продължава да се развива За 10 години в столицата са дошли 250 000 души. Това са основно млади хора. В тази връзка имаме визия за развитието на града“, подчерта кандидат-кметът.    По темата за замърсяването на въздуха, Фандъкова заяви:  „Изпълняваме вече втора програма с конкретни мерки. За тези години успяхме да намалим 2,5 пъти емисиите с подмяната на градския транспорт в столицата. Безплатният транспорт е заложен в програмата ни при дни с много мръсен въздух, но заедно със спирането на автомобили, които замърсяват. Имаме и възможност след изграждане на системата за управление на трафика, можем да управляваме трафика и да има ефект от тази мярка“, стана ясно от думите ѝ.    „Съсредоточена съм в това да предлагам решения за София. Тя е с ясни и конкретни мерки и стремеж и конкретни проекти за икономическо развитие на града. Той трябва да продължи да се развива. Това е начинът градът да става по-богат. Успяхме да направим оферта и да привлечем инвеститор, който има интерес към зоната около бившия комбинат „Кремиковци“, каза Фандъкова.   Фандъкова обясни и за билбордовете. „Аз дадох публичен отговор по отношение на билбордовете. В едно студио тя (Манолова – бел. ред) заяви, че няма билбордове, при положение, че има и всички ги виждаме. Моите са под 30, а малко над 1200 са всички билбордове в София, не е задължително аз да съм на тях“, уточни тя.   Фандъкова разкри и отношенията си с Борисов. „Аз сама шофирам собствената си кола, не се возя в джипове. Разбира се, че се чуваме. Но конкретно за кампанията ако ме питате, с Борисов не сме коментирали моята кампания. ", "date": "2019.10.21", "title": "Фандъкова за Манолова: Не приемам обвинения от човек, който стоеше до Орешарски срещу гражданите"}
{"url": "http://epicenter.bg/article/Valeri-Simeonov--Ochakvam-promeni-sled-mestniya-vot/196406/2/0", "text": "Лидерът на НФСБ Валери Симеонов предрече политически промени след местните избори в ефира на \"Нова телевизия\".   „Не мисля, че ще има кои знае колко сериозни промени, но все пак такива няма да липсват. Дали те ще минат през предсрочни парламентарни избори, суверенът ще реши”, каза той в предаването „Здравей, България”.  Той обяви, че партията му има амбиции да спечели кметските места в Пловдив и Добрич, да „направи пробиви” в Бургас и Варна и да постигне добри резултати в София. „Имаме си традиционен електорат, които ни вярва”, каза Симеонов.  Той подчерта, че средства за кампаниите на кандидатите, подкрепени от НФСБ, се дават от местни спонсори, както и от касата на формацията. Симеонов обаче не посочи точна сума.    Той не каза и кой кандидат НФСБ ще подкрепи при евентуален балотаж между Йорданка Фандъкова и Мая Манолова в София.    Председателят на НФСБ остро разкритикува начина, по който напоследък се води политика у нас. „Много падна нивото в парламента, и то основно заради Корнелия Нинова, която постоянно търси да направи скандал”, заяви Симеонов.    Той подчерта, че „българският народ трябва да разбере, че политиката не е мръсна, кална дейност, а ние я правим такава”.", "date": "2019.10.21", "title": "Валери Симеонов: Очаквам промени след местния вот!"}
{"url": "http://epicenter.bg/article/Prof--Dimitrov--Reshenieto-za-novi-izbori-v-Severna-Makedoniya-e-iznenadvashto-/196408/2/0", "text": "Съпредседателят на Комисията по историческите и образователни въпроси между България и Северна Македония проф. Ангел Димитров коментира пред БНТ, че решението за провеждане на нови избори е било изненадващо. Според Димитров правителството на Северна Македония има достатъчно основания да не предприема този ход.    „Смятах, че правителството има достатъчно основания в момента да не предприеме тази стъпка. Очевидно вътре в самата партия, не само натискът отвън, е довел до решение, че едни предсрочни избори ще дадат нов шанс за управление на сега управляващата коалиция\", обясни проф. Ангел Димитров.    Според него е имало твърде много сигнали, че не трябва да се \"надуват фанфарите\" предварително. Някои от големите европейски държави доста ясно бяха казали, че не смятат момента за подходящ за начало на предварителните преговори.    Хората в Република Северна Македония много добре разбират, че има известна разлика между желаното и възможното, каза проф. Димитров.    По негово мнение отлагането не е толкова страшен сигнал, а е напомняне, че трябва да се ускорят реформите, да се преодолеят моментите на проблеми със съседни страни.", "date": "2019.10.21", "title": "Проф. Димитров: Решението за нови избори в Северна Македония е изненадващо "}
{"url": "http://epicenter.bg/article/Elektrorazpredelitelnite-druzhestva-sa-podgotveni-za-predstoyashtiya-zimen-sezon/196416/2/0", "text": "Електроенергийният системен оператор и трите електроразпределителни дружества са подготвени за предстоящия зимен сезон. Това е основният извод от проверката на експерти от Министерството на енергетиката, назначена със заповед на министър Теменужка Петкова, съобщиха от пресцентъра на Министерство на енергетиката.    В периода 24 септември – 11 октомври 2019г. бяха инспектирани обекти на „ЕСО“ ЕАД, „Електроразпределение ЮГ“ ЕАД, „Електроразпределение Север“ АД и „ЧЕЗ Разпределение България“ АД. Целта бе да бъде установена степента на готовност на енергийните обекти за работа при бедствия, с оглед намаляване на неблагоприятните последствия от природни бедствия и аварии през есенно - зимния период 2019-2020 г.  На произволно избран принцип бяха проверени енергийни обекти в районите на градовете Ямбол, Карнобат, Айтос, Бургас, Пловдив, Банско, Разлог, Белица, Гоце Делчев, Хаджидимово, Бяла, Борово, Две могили, Русе, Ветово, Цар Калоян и Глоджево. Обект на инспекциите бяха електрически подстанции, въздушни електропроводи високо, средно и ниско напрежение, както и възлови станции и трафопостове.  Въздушните електропроводни линии високо напрежение, преминаващи през горски територии, са с добре поддържани просеки, установи проверката. Сервитутните зони около въздушните електропроводи за средно напрежение са почистени. До края на месеца предстои да бъдат премахнати клони на единични дървета, намиращи се в близост до въздушни линии за ниско напрежение. Голяма част от въздушните електропроводи ниско напрежение, които преминават успоредно над тротоарните зони на населените места, са подменени с изолирани усукани проводници, които не се влияят от досега им с клони на дървета. В по-големите градове мрежите за ниско напрежение са изградени чрез силови кабели, които са положени подземно. Съоръженията в обслужваните от трите електроразпределителни дружества възлови станции и трафопостове са преминали годишния профилактичен преглед и са подготвени за работа при зимни условия.  Контролните органи от МЕ установиха, че в подстанциите са изпълнени всички необходими мероприятия, свързани с подготовката им за есенно-зимния сезон. Оперативната и техническата документация се водят редовно. Има пълен набор от необходимите документи, свързани с експлоатационните инструкции и схеми.   Проверени са преносимите средства за пожарогасене и пожарогасителните инсталации, както и наличните средства за защита при извършване на манипулации по съоръжения високо и средно напрежение. Бе установено, че те са преминали периодична проверка и са годни за ползване. Във всички проверени дружества е организирана работата на аварийни екипи, които са на денонощно разположение. Така се покрива обслужването на цялата територия на страната. Екипите са оборудвани с високопроходими автомобили и всички необходими материали за извършване на неотложни аварийно-възстановителни работи.  ", "date": "2019.10.21", "title": "Електроразпределителните дружества са подготвени за предстоящия зимен сезон"}
{"url": "http://epicenter.bg/article/Ventsislav-Venkov--V--quot-Arena-Shumen-quot--shte-mogat-da-trenirat-sportnite-klubove-/196417/2/0", "text": "\"Ще предвидим в бюджета средства за ремонт на читалищата в общината, защото голяма част от базата е в лошо състояние, а това са духовните средища на хората от кварталите и от селата\". Това каза кандидатът за кмет от \"БСП за България\" Венцислав Венков на среща с жителите на квартал „Тодор Петков“, която се проведе в местното читалище, съобщиха от пресцентъра на БСП.   Венков обясни, че екипът на левицата е стигнал до идеята за специален фонд за читалищата след многобройните си срещи с жителите на различни населени места. \"Оказа се, че на много места са необходими средства за ремонт на читалищата. В Салманово например 8000 книги мухлясват, защото библиотеката в читалището е потънала в ужасна влага\", посочи кандидатът за кмет. Левицата предвижда всяка година да се правят оценки на сградите от експертна комисия и да се правят най-неотложните ремонти.    \"Голям проблем в Шумен има и със спортната база, въпреки откриването на зала Арена Шумен, която на практика се ползва само за два-три концерта в месеца или за някой елитен спорт\", каза Венцислав Венков в отговор на въпроса за липса на съоръжения за масов спорт.   \"При среща със спортните клубове стана ясно, че в Шумен има остър недостиг на спортна база, всички отбори ползват двете стари зали „Плиска“ и „Младост“ и там се тренира от 7,30 ч. сутрин до 22 ч. вечер. В същото време клубовете изобщо не могат да влязат в зала „Арена“ заради високите наеми и залата се е превърнала в пример за неефективно харчене на публични средства\", коментира кандидатът на левицата. Той подчерта, че ако бъде избран за кмет, ще промени условията за ползване на „Арена – Шумен“, така че спортните клубове да могат да тренират в нея.    \"Искаме вашата подкрепа, за да променим модела на управление, защото гражданите трябва да бъдат питани за важните въпроси\", заяви председателят на БСП и водач на листата за общински съветници Веселин Пенчев, след като хората от квартала се оплакаха, че 4 години през изминалия мандат в района нищо не е благоустроявано    Хората от квартал \"Тодор Петков\" имат много поръчения към кандидатите на левицата – да се възстанови летният театър, да се пуснат всички шадравани в центъра на града, да се запазят пенсионерските клубове в кварталите. \"Това ми е шестото събрание за деня и навсякъде хората искат промяна\", каза Венцислав Венков и обеща, ако бъде избран за кмет, ще започне управлението си със същите срещи с хората, които се провеждат сега. На срещата в читалище „Тодор Петков“ присъстваха и кандидатите за общински съветници Иван Йонков, Лили Петрова, д-р Валентин Петров, проф. Димитър Игнатовски, проф. Ивайло Петров, Данаил Данчев, Живка Тонева, Ивелин Йорданов.    През почивните дни кандидатите на левицата се срещнаха и с жителите на Мараш, за да подкрепят кандидата на БСП за кмет на селото Красимира Минкова.", "date": "2019.10.21", "title": "Венцислав Венков: В \"Арена-Шумен\" ще могат да тренират спортните клубове "}
{"url": "http://epicenter.bg/article/Kolyo-Milev--Horata-tryabva-da-badat-partnyor-v-upravlenieto-na-obshtinata/196418/2/0", "text": "„Проблемът с безопасността е много остър и за съжаление е сигнал, че в Сливен няма елементарен ред. Не е нормално да няма заместник – кмет по строителството, да няма и отговорен за транспорта в общината\". Това заяви кандидатът за кмет на Сливен от \"БСП за България\" Кольо Милев на среща с родители. Техните притеснения са основно свързани със сигурността на техните деца. „Тревожим се най-вече за сигурността на децата ни. Потокът от автомобили в града е голям, но маркировката и знаците са занемарени, проблеми с видимостта създават и непочистените храсти покрай платната. Не са безопасни и тротоарите\", казаха те на кандидата за кмет.   Милев припомни част от мерките, които са били взети по време на неговия мандат по проблема: \"Монтирахме 158 камери за видеонаблюдение, сложени бяха  200 предпазни парапета в учлища и детски градини, подменяхме пътна маркировка и знаци. Сега с една синя зона се създаде такъв хаос и напрежение, каквито няма по другите градове\". Това съобщиха от пресцентъра на БСП.    Той също така предложи решение по въпроса с устройството на синята зона в града, която според него сега създава само хаос и напрежение - изграждане на алтернативни паркинги, в които да може да се спре безплатно за ограничено време и чак тогава да се пуска зоната отново.   За него липсата на координация личи и при още една несправедливост в общината, заради която учениците от 1 до 7 клас нямат право на преференции за пътуване с градски транспорт и плащат наравно с възрастните.   „Социалната община се грижи за всички хора, не само за социално слабите. Община Сливен в момента не е социална. Увеличиха данъците, вдигнаха се таксите за детските градини от 35 на 45 лева, но подобри ли се качеството? Ще ревизираме тези такси и ще въведем и безплатни ясли за семействата с повече от едно дете“, каза Кольо Милев. Той припомни предложението на БСП за отпускане на финансова помощ за раждане на второ и трето дете, чиито родители са социално и здравноосигурени, което така и не беше прието в този мандат. „Тази помощ ще бъде реализирана през следващите години, заедно с общински Фонд за млади предприемачи и много по-активна общинска жилищна политика за младите хора“, посочи Милев.   Друг въпрос, който вълнуваше майките, е качеството на плодовете, които получават децата им по програмите за безплатен плод. В общината имало сигнали, но отговорът бил, че такива са били европейските плодове. Майките не одобряват и пасивността на администрацията по отношение на организирането на занимания за деца през ваканциите.   Кандидатът за кмет Кольо Милев предложи на майките да създадат инициативна група, която в следващия мандат да работи тясно с общинската администрация. „Искам връщането на диалога, хората не трябва да бъдат опонент, а партньор в управлението на общината.“, каза той.", "date": "2019.10.21", "title": "Кольо Милев: Хората трябва да бъдат партньор в управлението на общината"}
{"url": "http://epicenter.bg/article/Direktsiya--Balgarski-dokumenti-za-samolichnost--vavezhda-dopalnitelna-organizatsiya-za-rabota-/196421/2/0", "text": "  Дирекция „Български документи за самоличност“ въвежда допълнителна организация за работа във връзка с предстоящите избори. Това съобщиха от пресцентъра на МВР.   Служителите от звената на дирекцията при СДВР и ОДМВР ще работят и на 27 октомври 2019 г. от 08.30 до 19.30 часа и ще съдействат на българските граждани, които не притежават валидни документи за самоличност, да упражнят правото си на глас в деня на изборите за общински съветници и за кметове.   В седмицата преди 27 октомври 2019 г., когато ще се проведат изборите за общински съветници и за кметове, е създадена необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас.   Дирекция „Български документи за самоличност“ е създала следната организация за работа: - В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването ѝ или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност; - При невъзможност да бъде издадена нова лична карта до края на работния ден на 25 октомври 2019 г., по искане на гражданите, ще бъде издавано необходимото им удостоверение, с което да гласуват. - Гражданите лично да подадат искане в СДВР, ОДМВР и РУ при СДВР/ОДМВР за дните от 22 октомври 2019 г. до 26 октомври 2019 г. от 08.30 часа до 17.00 часа и на 27 октомври 2019 г. от 08.30 часа до 19.00 часа. - Удостоверенията, осигуряващи възможност за упражняване на правото на глас в изборите за общински съветници и за кметове, се издават само след приемане на заявление за издаване на лична карта. - В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес. При произвеждане на втори тур на избори за общински съветници и за кметове (03 ноември 2019 г.) ще се издават нови удостоверения от 29 октомври 2019 г. до 03 ноември 2019 г. включително, съгласно описания по-горе начин и време. Удостоверения за заявен постоянен и настоящ адрес се издават от общинската администрация. Удостоверението се издава, за да послужи само пред Секционната избирателна комисия и е валидно за изборния ден - 27 октомври 2019 г.  ", "date": "2019.10.21", "title": "Дирекция „Български документи за самоличност“ въвежда допълнителна организация за работа "}
{"url": "http://epicenter.bg/article/Aneliya-Klisarova--Varna-zasluzhava-detska-bolnitsa/196422/2/0", "text": "„Докато болниците са търговски дружества, те ще бъдат подчинени единствено на печалбата. Това е голям недостатък на системата и нито министърът, нито друг, може да повиши заплатите на медицинските лица, работещи там. Заплатите им зависят единствено от това дали лечебното заведение е на печалба. А основните доходи на тези заведения са от Националната здравоосигурителна каса, която е финансирана от нашите здравни вноски – тоест от нас. Къде тук е държавата и общината?!“, попита реторично проф. д-р Анелия Клисарова, кандидат за кмет на Варна от БСП, на среща с лекари, здравни работници и граждани в поликлиниката във варненския район „Вл. Варненчик“ .   Срещата бе инициирана от кандидат-кмета за района от БСП - Десислава Калоянова, а проф. Клисарова бе с екипа си от кандидати за общински съветници – Димитър Чутурков, д-р Десислав Тасков, Антон Андреев, Веселина Влайкова и финансовият експерт Константин Генчев. Това съобщиха от пресцентъра на БСП. „За мен поликлиниката във Владиславово е от едно от централните места в района, а вие, освен, че оказвате медицинска помощ на целия квартал, сте и хора, които работят и живеят тук. Знаете най-добре как искате да изглежда този район. Затова избрахме да се видим с вас на това място“, каза в началото на срещата Десислава Калоянова.    „Няма друга държава по света, в която болниците са търговски дружества“, посочи д-р Тасков. Той уточни, че Националната здравноосигурителна каса не е финансирана от държавата, а от здравните ни вноски и говори за проблемите, с които се сблъскват здравните специалисти в града. По време на срещата бе коментирана \"Визията за Варна\" на БСП по отношение на най-належащите за решаване проблеми в здравеопазването в града. Проф. Клисарова отново наблегна на необходимостта от детска болница. „Варна заслужава детска болница. Трябва да обърнем внимание на детското и майчиното здравеопазване. Въпреки добрите ни детски лекари, в града няма спешни детски легла. Трябва да се направи втори Спешен център в Аспарухово, който да обслужва всички от другата страна на Аспарухов мост“, каза още кандидата за варненски кмет от левицата.   Тя говори и за проблемите със заплащането на лекари и сестри, за фелдшерите, за неотложната помощ и за липсата на лекари в училищата и детските градини. За успешен туризъм в общината трябва да има експерти в сферата, а не политически назначения.   „За да има успешен туризъм в общината, трябва да работят експерти в тази сфера, а не да се разчита на политически назначения. Кметът да е наясно, че властта не е в него, а е в хората. Да се отчита пред тях и да слуша внимателно какво му казват. Няма човек, който да разбира от всичко. Затова смятам да работя със съвети по отделните направления, които да са изградени от доказани експерти“. Това заяви  проф. д-р Анелия Клисарова, кандидат за кмет на община Варна от Коалиция \"БСП за България\" на среща с експерти в сферата на туризма и с представители на бранша. На нея тя не само представи визията си как Варна да се превърне в целогодишна дестинация, а и я надгради с идеите и мненията на специалистите. Тя беше категорична, че е изключително важно приходите от туризъм да остават в града.   „Визията ни са туризма включва изграждане на туристическа инфраструктура. На второ място – кадрите. Това е голям проблем. Университетите във Варна бълват професионалисти, които заминават за чужбина. Трябва да създадем условия да се развиват успешно тук. Също така какво прави общината за рекламата, за имиджа на Варна? Изобщо не показваме културно-историческото ни наследство. Също така нямаме и един голям и модерен конгресен център. Без тези неща няма как Варна да бъде дестинация на четири сезона“, сподели още проф. Клисарова.   „Нашите спа и рехабилитационни центрове трябва да имат договори със здравните каси на останалите държави от ЕС. От 2 седмици има такова споразумение с немската здравна каса. Трябва да се работи активно и с другите държави“, каза също проф. Клисарова.", "date": "2019.10.21", "title": "Анелия Клисарова: Варна заслужава детска болница"}
{"url": "http://epicenter.bg/article/Anatoliy-Makarov--Otkrivame-edin-negolyam--no-vazhen-za-gazoprenosnata-mrezha-na-Balgariya-proekt/196423/2/0", "text": "Откриваме един неголям, но изключително важен за газопреносната мрежа на България проект. Това каза негово превъзходителство Анаталий Макаров, посланик на Русия в България по време на откриването на откриването на разширението на газопреносната мрежа по трасето на „Балкански поток“ до компресорна станция „Странджа“, предаде Агенция „Фокус“.    „Свързването на вашата страна към „Турски поток“ ще позволи да получавате синьо гориво по нов надежден маршрут и да станете един от най-големите газови разпределителни центрове. Желая от цялото си сърце успех на всички на това поприще. Уверен съм, че и останалата част от липсващата газотранспортна инфраструктура ще бъде построена също толкова бързо в направление Сърбия.  Новият газопровод не е само принос за развитие на България. Той ще способства за просперитета на страната. Той стимулира привличането на инвестиции и създава нови работни места.  Българските компании, които участват в изграждането му, ще придобият огромен опит за последваща реализация на други международни проекти. Всичко това създава отлични предпоставки за устойчиво развитие на българската икономика. Ако говорим за значението на „Балкански поток“, както го нарече министър-председателят Бойко Борисов, за руско-българските отношения, реализацията му ще изведе на качествено ново ниво тези отношения. Очакваме с нетърпение дългосрочното партньорство и не само защото изпълнението на такъв стратегически проект включва непрекъснато и постоянно сътрудничество, а защото то засяга и развитието на свързаните с това области като логистиката, обучение и други. На 100% аз съм сигурен, че българските и руските компании ще се възползват пълноценно от възможностите, които се откриват пред тях. Ние видяхме, че България се показа като надежден партньор, който изпълни своите ангажименти и успешно завърши този първи участък преди посочения срок. Това ще се отрази и на други направления в нашите отношения – туризъм, селско стопанство, култура, икономика и други. Нека новият газопровод допринесе за процъфтяването на нашите страни и народи и укрепи българо-руската дружба“, допълни още Макаров.", "date": "2019.10.21", "title": "Анатолий Макаров: Откриваме един неголям, но важен за газопреносната мрежа на България проект"}
{"url": "http://epicenter.bg/article/Emanuil-Manolov--Predstoi-namalyavane-na-taksite-za-detskite-gradini-v-Pavlikeni-do-otpadaneto-im/196426/2/0", "text": "\"Таксите за детските градини в община Павликени постепенно ще бъдат понижавани до пълното им отпадане\". Това обяви инж. Емануил Манолов, кандидат за кмет на Павликени от \"БСП за България\", пред работниците в една от водещите фирми за декоративна растителност в общината. Кандидатът за кмет се срещна със служителите на „Розекс“ и обсъди с тях социалните придобивки, които предлага за хората в следващия мандат. \"Отпадането на таксите е сред водещите ни цели. Още от следващата година те могат да бъдат намалени наполовина\", подчерта инж. Манолов. За целта ще бъде направена промяна в общинската наредба. Намаляването ще продължи и в следващите години до пълното отпадане на таксите.  Общината ще въведе и еднократна помощ при раждане на второ и трето дете. Условието за получаване ще бъде родителите да са здравно и социално осигурени, да не дължат местни данъци и такси, и да имат завършено основно образование.  Кандидатът предлага и създаването на общинско звено „Сигурност“, чрез което да се опазва общественият ред в населените места, борбата с незаконната сеч на общински гори, незаконно изхвърляне на отпадъци, необорудвани каруци, огледи на общински язовири и рибарници и др. В срещата участваха и кандидатът за кмет на село Батак Пламен Петров и кандидатът за общински съветник Иринка Димитрова.  Проектираме нови места за паркиране в Павликени  \"В първите дни на новия мандат ще възложим проектирането на паркоместа в междублоковите пространства в Павликени“, заяви инж. Емануил Манолов. Той продължава срещите в града и във всяко от населените места предлага решения на основните проблеми, които гражданите поставят.  \"Трябва да се поставят повдигнати пешеходни пътеки за ограничаване на скоростта върху републиканските пътища, които преминават през селата Мусина, Михалци, Батак, Караисен, Бутово, Патреш, Горна Липница, Долна Липница и Стамболово\", каза още Манолов.  При среща в с. Михалци местните жители поискаха да се изгради пешеходен мост, успоредно до сегашния, над р.Михалска. Нужно е да се ремонтира и тротоарът към тухлената фабрика в селото. В селото ще се изгражда и монумент с 28 плочи с имената на загинали четници от Михалци от четата на Бачо Киро и поп Харитон.  ", "date": "2019.10.21", "title": "Емануил Манолов: Предстои намаляване на таксите за детските градини в Павликени до отпадането им"}
{"url": "http://epicenter.bg/article/zagotovka/196427/2/0", "text": "  „Винаги съм съм се стремял да оказвам необходимата подкрепа на хората, които живеят в селата, защото животът там е по-труден по много причини и смятам, че всяко управление е длъжно да го прави\". Това заяви д-р Емил Караиванов, кандидат за кмет на община Асеновград от \"БСП за България\" в село Избеглии и на среща с избиратели в село Бачково.    \"По време на двата мандата съм поддържал постоянна връзка с кметовете и кметските наместници, защото те са най-близко до хората. Най-важните въпроси за населенито в селата са свързани с комуналното обслужване, транспортните връзки и не на последно място - с поддържането и обновяването на общинската собственост. В предстоящия мандат ремонтирането и обновяването на читалищни сгради и на стадиони в селата е в програмата на всички кандидати за кметове на кметства, издигнати от коалиция „БСП за България” , каза още д-р Емил Караиванов.    „Местното самоуправление не трябва да приключва с избора на общинския кмет, общинските съветници и кметовете на 12 кметства. Веднага след изборите във всички населени места, с механизъм за пряк избор, ще изберем както кметски съвети, така и кметски наместници в населените места с под 350 души население”, сподели още кандидатът за кмет на община Асеновград.", "date": "2019.10.21", "title": "Д-р Емил Караиванов: Комуналното обслужване в селата е приоритетна задача"}
{"url": "http://epicenter.bg/article/Izborite-v-Kanada--Shte-opravdayat-li-nadezhdite-na-Tryudo-/196431/7/0", "text": "  Либералите и ръководените от Андрю Шиър консерватори, могат да нажежат атмосферата, наричайки изборите едни от най-близките до нацията досега, коментира АФП.   Но нито една от двете партии, ръководещи Канада след Конфедерация през 1867 г., не се очаква да спечели достатъчно подкрепа, за да осигури абсолютно мнозинство от места в парламента.   В последните прояви на кампанията в най-западната Британска Колумбия в неделя бившето златно момче Трюдо отправи емоционален призив към избирателите да му позволят да надгради постиженията от първия си мандат. Той предупреди срещу очакваните действия на Шиър по отношение на опазването на околната среда, включително федерален данък върху въглерода, обезсърчаващ използването на големи количества изкопаеми горива.   “Нуждаем се от силно, прогресивно правителство, което ще обедини канадците и ще се бори срещу изменението на климата – не прогресивна опозиция”, заяви Трюдо на митинг в предградие на Ванкувър след такива в Онтарио, Манитоба и Алберта. “Трябва да се обединим като граждани. Трябва да се обединим като планета.”   След като спечели през 2015 г. – в повторение на вълната на подкрепа, която през 1968 г. постави покойния му баща Пиер на власт – звездата на Трюдо бе помрачена, докато бе на власт. Имиджът му бе опетнен от етичните пропуски при случая с подкупи на прокуратурата от инженерен гигант, а кампанията му бе разтърсена от появата на стари негови фотографии с грим на чернокож.   Разрастващите се социалдемократи и реанимираните квебекски сепаратисти също се отказаха от подкрепа за либералите.   Ако Трюдо се задържи, това ще е така, защото Шиър се бори да спечели канадците със своята ласкава личност, отхвърляйки пестеливите политики на миналите администрации на торите.   Канадците “не могат да си позволят” либерално правителство, подкрепено от третата по рейтинг Нова демократична партия (НДП), заяви Шиър в края на кампанията си от Атлантическия до Тихия океан. “Каквото и да стане, знаем, че Трюдо би платил всяка цена, за да остане на власт, и той ще използва парите ви, за да го направи”, каза Шиър. Първите избирателни секции се отварят в 08:30 ч. (11:00 централно гринуичко време) в Нюфаундленд, най-източната провинция в Канада. 40-дневната кампания, описана от Трюдо като “една от най-мръсните, най-гнусните” в канадската история, е “пустиня от гледна точка на публичната политика”, според анализатора Ник Нанос от „Nanos Research“.   Прокрадват се обвинения, че либералите ще легализират твърдите наркотици, а торите ще позволят разпространението на оръжия за нападение.   На един от митингите Трюдо беше принуден да носи бронежилетка. Върховният бюрократ на нацията по-рано тази година предупреди, че публичният дискурс е паднал до толкова ниско ниво, че той се “притеснява, че някой ще бъде разстрелян… по време на политическата кампания”.   И Трюдо, и Шиър, не успяха да избягат от словесни престрелки. Трюдо предизвика бунтовниците от минали и настоящи партии на торите, насърчаващи “политика на страх и разделение”, а Шиър нарече премиера “натрапчив лъжец”, “лъжлив и измамен”.   Трюдо защити своите политики: силна икономика и ниска безработица, легален канабис, преселване на 60 000 сирийски бежанци, разглеждане на смъртни случаи по вина на лекари, публично разследване за изчезнали и убити канадски жени и свободни търговски сделки с Европа, тихоокеанските страни и северноамериканските съседи.   Бившият президент на САЩ Барак Обама ги посрещна с одобрение, като нарече Трюдо “ефективен лидер, който се занимава с големи въпроси като изменението на климата”.   “Светът има нужда от прогресивно лидерство сега”, каза Обама в Туитър. Междувременно консерваторите единствени сред всички партии обещаха мерки за строги икономии за връщане към балансиран бюджет в рамките на пет години.   В края на кампанията си Шиър се изправи пред разкрития за американското си двойно гражданство и твърдения, че неговата партия е наела комуникационна фирма, която да “унищожи” Народната партия, ръководена от бившия консервативен министър на външните работи Максим Берние.   Партията се намира вдясно от консерваторите и може да изтегли гласове.   Вляво, партията Блокът се възстановява от разрушителния изборен резултат през 2015 г., като се вкопчи в продължаващия квебекски национализъм, за да предизвика господството на либералите в провинцията.   Блокът и НДП заявиха, че няма да подкрепят торите, ако те имат малцинство.   Предварителните резултати в шест часови зони се очакват малко след 19:00 часа по времето в Отава (23:00 ч. централно гринуичко време). Но с много очаквани раздвижвания в силите, които ще управляват, висящото във въздуха положение може да продължи на няколко седмици – време на трудни преговори за съюза, който би могъл да задържи Трюдо на поста, дори ако неговата партия загуби.   Източник: БГНЕС", "date": "2019.10.21", "title": "Изборите в Канада: Ще оправдаят ли надеждите на Трюдо?"}
{"url": "http://epicenter.bg/article/EK-shte-predstavi-utre-dokladite-za-Balgariya-i-Rumaniya/196460/7/0", "text": "Европейската комисия ще представи Мониторинговия доклад за напредъка на България на редовното заседание на колежа на комисарите утре в Страсбург.   За дванадесета поредна година ЕК отчита напредъка на България и Румъния с годишни доклади и препоръки по Механизма за Проверка и сътрудничество, с който двете балкански страни обвързаха членството си в Общността. Той отчита напредъка в борбата с корупцията по високите етажи на властта, реформата на съдебната система и медийната свобода.   Това ще е последният доклад на комисията на Жан Клод Юнкер, който беше обещал до края на мандата му Механизмът за проверка над София и Букурещ да падне.   Дали това ще се случи ще стане ясно след заседанието на комисарите утре. Източници от институцията съобщиха неофициално за NOVA, че имало съпротива за отпадане на контрола. Комисията все пак може да го прекрати и напредъкът на двете страни да се отчита с Общ механизъм за контрол на върховенството на закона във всички европейски страни.  ", "date": "2019.10.21", "title": "ЕК ще представи утре докладите за България и Румъния"}
{"url": "http://epicenter.bg/article/Nikolay-Tishev-provede-sreshta-s-rakovodstvoto-i-personala-na-proizvodstvenata-baza-na--Pobeda-/196448/2/0", "text": "  „На първо място залагаме на икономическото развитие на Бургас. Град без работеща икономика няма бъдеще. Трябва да се създадат условия за привличането и задържането на нови инвеститори. Община Бургас трябва и ще подкрепя местния бизнес“, подчерта кандидатът на „БСП за България“ за кмет на община Бургас Николай Тишев на среща с ръководството на бургаския производител на захарни изделия „Победа“. Той изложи пред тях основните приоритети от програмата на БСП за управление на общината.    След срещата с ръководството, кандидат-кметът посети и производствените цехове, където се срещна с персонала и се запозна с техните препоръки и предложения за развитието на Бургас, както и за работата на общинската администрация.  ", "date": "2019.10.21", "title": "Николай Тишев проведе среща с ръководството и персонала на производствената база на „Победа“"}
{"url": "http://epicenter.bg/article/Diana-Kovacheva--Problemite-s-ViK-uslugite-tryabva-da-badat-resheni/196457/2/0", "text": "Има много проблеми във връзка с ВиК услугите и те трябва да бъдат решени. Това може да стане с промени в законодателството и широко обсъждане на възможностите, които биха могли да доведат до решение, което да удовлетворява гражданите. Това каза омбудсманът Диана Ковачева  за БНР.   „Най-много са жалбите по отношение на водата през летния сезон. Те са свързани най-вече с липсата на вода. По Искърското дефиле най-често, където водоизточниците пресъхват през лятото поради горещината. Там сме изпратили редица препоръки до местните власти за това, че има недостатъчен капацитет на водоизточниците, стара и амортизирала водоснабдителна система и е необходимо да се вземат мерки“, посочи тя. По думите ѝ, общото потребление е един от най-честите случаи на оплаквания от гражданите в институцията от много години насам. „Общото потребление се разпределя пропорционално на сметките по индивидуалното потребление в етажната собственост. Това на практика е несправедливо, защото добросъвестните потребители поемат общите сметки наред с тези, които не са добросъвестни. И тук няма решение, защото има и други нерешени проблеми. Общото потребление се начислява на етажната собственост, но понякога причините се дължат на факта, че потребителите не допускат инкасаторите да отчетат и това се начислява на останалите съседи, а има и течове и кражби на вода и т.н. Липсата на индивидуални договори също е проблем, защото общите условия, предоставени от ВиК оператора, не могат да бъдат коментирани. Има доста проблеми. Ние правим проверка по конкретни жалби и се стремим да помагаме“, каза още Ковачева.   По думите ѝ по всяка жалба се прави проверка. Според нея помощите за вода биха могли да са по модела за енергийното подпомагане. „Това е модел, който работи. Трябва да има критерии, които да са свързани с ниските доходи на гражданите и на тяхна база да бъде определяна възможността за помощи за вода. Говорим за социално слаби граждани, които легално са се присъединили към мрежата. Има редица оплаквания от гражданите, че на места тече ръждива вода. В този период хората плащат като за чиста питейна вода. В този случай те имат и допълнителни разходи за вода, защото не могат да ползват тази, която тече от чешмите. Тук говорим за процедура, за да се констатира в бърз срок, че водата, която тече, не може да се ползва и за периода, в който това е така, да бъде намалявана цената за потребителите“, посочи омбудсманът. „Смятам, че е редно да се сформира работна група, която да обсъди тези наболели въпроси, защото Наредба 4 за ВиК услугите е от 2004 година. Миналата година сякаш се беше стигнало до промяна в нея, но остана на ниво обществено обсъждане. Трябва да се направи промяна и този въпрос да бъде подновен. По въпроса за единната цена на водата е сезиран Конституционният съд от омбудсмана, жалбата е обявена за допустима и очакваме решение. Има много проблеми във връзка с ВиК услугите и те трябва да бъдат решени. Това може да стане с промени в законодателството и широко обсъждане на възможностите, които биха могли да доведат до решение, което да удовлетворява гражданите. Ще поискам среща с министъра на регионалното развитие и благоустройството, за да обсъдим възможностите за решаването на тези въпроси“, каза още тя.", "date": "2019.10.21", "title": "Диана Ковачева: Проблемите с ВиК услугите трябва да бъдат решени"}
{"url": "http://epicenter.bg/article/Premierat-Borisov-e-na-poseshtenie-v-Knezha--Na-zhivo--/196458/2/0", "text": "Премиерът Бойко Борисов е на посещение в Кнежа, където проследи строежа на газопровод. Министър-председателят лично проверява напредъка на строителните дейности по разширяване на газопреносната инфраструктура на \"Булгартрансгаз\" ЕАД. В инспекцията участват и енергийният министър Теменужка Петкова.   Направихме газопровода с 1 милиард по-евтин от \"Южен поток\", подчерта, пътувайки Борисов. По-късно повтори този извод и пред медиите, като не пропусна да отбележи, че \"Южен поток\" е спрян заради корупция и да \"изпита\" журналистите помнят ли кой е бил на власт тогава.   „24 вагони на ден тръби докарват тук и над 60-70 ТИР-а - огромен строеж. Цената е 1,2 милиарда лева. Въпреки това, той е с 1 милиард по-евтин от \"Южен поток\". Можете да си спомните кой беше на власт тогава. Искаме едновременно със сърбите да стане готово. България вложи около половин милиард лева за интерконектора с Гърция, за да можем да вкарваме газ. Газовият хъб „Балкан“ ще дава възможност всеки да ползва най-евтиния газ. Освен това по никакъв начин не застрашаваме екологията. Дори изчакахме да се събере реколтата преди да влязат багерите, защото е грехота да я унищожат\", каза пред медиите Бойко Борисов.   „Трасето е 640 км, по-голямо е от магистрала и не отстъпва по техническа сложност\", каза пък вицепремиерът Томислав Дончев, на когото Борисов даде думата, наричайки го \"Томи\".    „Проектът е важен за Балканите и затова го наричаме \"Балкански поток\". Огромен строеж, огромно съоръжение. 10 лота се работят в момента, работата не спира, защото искаме със сърбите да сме готови“, подчерта Борисов.   На събитието присъстваха заместник-министърът на енергетиката на Саудитска Арабия Аабед Абдулах Авлсаадун, министърът на енергетиката и минното дело на Република Сърбия Александър Антич, генералният директор на Сърбиягаз Душан Баятович, държавният секретар по информацията и международното представителство на Унгария Тамаш Менцер.   Премиерът провери напредъка на строителните дейности по разширяване на газопреносната инфраструктура на „Булгартрансгаз“ ЕАД в района на град Кнежа. „Това е вече изходът на „Балкански поток“. Ако сега не го направим, никога няма да се направи“, отбеляза Борисов и добави, че газопроводът на българска територия се изгражда паралелно с този на сръбска територия. „В нивите правим магистрали, жп линии, газопроводи“, каза още министър-председателят Борисов и специално обърна внимание на екологията, като изтъкна, че тя няма да пострада заради изграждането на газопровода.    В началото на импровизирана пресконференция върху ожънатите ниви Борисов покани да кажат по няколко думи представителите на Сърбия и на Унгария и се зарече на официалното откриване да дойдат президентът Александър Вучич и премиерът Виктор Орбан.   По-рано през деня, пътувайки, премиерът се поинтересува какви са насипите, които вижда. Стана ясно, че това са изкопите и палатките, където се заваряват магистралните тръби.   \"Това, което показах сутринта, е входът. Това са 11 км. Проектът е за 2 милиарда и 400 хил. лева\", каза Борисов.    Той поздрави ведро на италиански работниците на обекта и определи строежа като \"грандиозен\".   \"Бонджорно! Хубаво е това да се вижда и на жътите павета, защото не се вижда и не знаят какво правим\", каза Борисов на работниците и на тръгване ги поздрави и с \"Аривидерчи\". Като подкара пак джипа на няколко пъти повтори: \"В нивите правиш магистрали, газопроводи, а едни само бърборят в София.\"   Обеща догодина отново да мине с джипа си по трасето. \"Хубаво е това да се вижда и на жълтите павета, защото не се вижда и не знаят какво правим\", каза Борисов. По-рано днес той присъства на откриването на разширението на газопреносната мрежа по трасето на \"Балкански поток“ в участъка от българо-турската граница до компресорна станция „Странджа“.    ", "date": "2019.10.21", "title": "Борисов отново в еуфория: Бонджорно! Направихме газопровода с 1 милиард по-евтин от \"Южен поток\"!"}
{"url": "http://epicenter.bg/article/Dimitar-Nikolov--Tsyalosten-remont-na-parkovete-v--Izgrev--i--Slaveykov--i-novi-zoni-za-otdih-v-Burgas/196464/2/0", "text": "„Парковете в комплексите „Изгрев“ и „Славейков“ ще претърпят тотален ремонт още през пролетта, а уредите в детските и спортни площадки в целия град ще бъдат обновени“, съобщи Димитър Николов. Определени са и нови зони в кварталите, които ще се превърнат в места за отдих и спорт. Благоустрояването ще стартира с изграждането на ново парково осветление, тотален ремонт на алейната мрежа, поставянето на нови пейки, детски уреди и кошчета за отпадъци. Нов парк с амфитеатър ще бъде изграден в ж.к. „Меден рудник“. Той ще бъде на площ от 10 декара ще се намира от северната страна на детска градина „Чайка“. В него ще бъдат обособени три зони. Едната ще бъде за спорт и отдих, и ще разполага с фитнес уреди и детски кът. Следващата ще има кръгъл площад, търговска част и празнична елха. В третата зона ще се намира амфитеатърът, който ще разполага със сцена от 600 кв. м. Паркът ще бъде съобразен изцяло с изискванията за достъпност на хората с увреждания. В парк „Света Троица“, по-известен като Стария парк в к-с „Славейков“ ще бъде построен и нов велополигон за деца, които са начинаещи велосипедисти. Съоръжението ще има образователен характер. Това ще бъде специално място, където родителите да научат децата си да карат колело, да разпознават пътните знаци, правилата на пътя и как да карат безопасно. Алейната мрежа, пейките и осветлението ще бъдат подменени изцяло. За децата ще бъдат оформени и детски кътове, а за любителите на спорта – фитнес уреди. Същото мащабно преустройство ще бъде извършено и в изключително посещавания парк в „Изгрев“.  Въвежда се и засилен контрол по отношение на поддръжката на всички зелени площи, паркове, детски и спортни площадки, както и междублокови пространства. Специално звено ще извършва ежедневни огледи, ще следи за чистотата, поддържането на зелените площи и необходимостта от бързи ремонти. Така ще се повиши експедитивността и бързината за реакция при нередности. Подобряването и освежаването на местата за разходка и почивка на бургазлии включва и нови пикник зони с барбекюта и детски кътове, които ще бъдат изградени в квартал „Сарафово“, квартал „Черно море“, парк „Езеро“. В „Меден рудник“, освен новият парк, барбекю зоните ще са две – в боровата горичка и в близост до манастира „Света Богородица“. Обновлението на зелената система на Бургас ще продължи с реализирането на нова програма за увеличаване на броя на нови фиданки. Избраните зони за засаждане ще бъдат територии в паркове, градини, покрай улици, залесителни пояси и междублокови пространства. Целта е жителите да участват в процеса по залесяване като ще бъдат подпомогнати от специалисти по озеленяването при избора на растителни видове и начина на тяхното засаждане и укрепване. ", "date": "2019.10.21", "title": "Димитър Николов: Цялостен ремонт на парковете в „Изгрев“ и „Славейков“ и нoви зони за отдих в Бургас"}
{"url": "http://epicenter.bg/article/-Alfa-Risarch--za-Plovdiv--Za-Zdravko-Dimitrov-biha-glasuvali-29-9-quot--za-Slavcho-Atanasov---22-2-/196466/2/0", "text": "  Здравко Димитров се откроява като явен фаворит за кмет на Пловдив, като най-вероятно ще спечели изборите на втори тур в балотаж срещу Славчо Атанасов. Това показват моментните нагласи в града в разгара на предизборната кампания. Кандидатът на ГЕРБ увеличава електоралната си подкрепа. Почти всеки трети пловдивчанин, решил да участва във вота на 27 октомври, декларира, че ще гласува за Димитров.   С 29,9% подкрепа той отваря широко ножицата спрямо втория по резултат Славчо Атанасов. Кандидатът на НФСБ и ВМРО може да разчита на подкрепата на 22,2% от участвалите в допитването на „Алфа Рисърч“. Трети с 11,1% е кандидатът на БСП Николай Радев.  Изследването на агенцията е проведено в разгара на предизборната кампания между 8 и 15 октомври с представителна извадка сред 1200 пловдивчани. Социологическо проучване на „Алфа Рисърч“ регистрира сериозна динамика в нагласите към отделните кандидати за кмет, което дава отражение и върху електоралната подкрепа за тях.    Спрямо проучването на авторитетната агенция за Пловдив от първата половина на септември Здравко Димитров значително подобрява имиджа си в хода на кампанията. Кандидатът на ГЕРБ преодолява поляризацията в оценките, които непосредствено преди старта на кампанията бяха 39%:38%. Към днешна дата вече са 40%:28% в полза на позитивните    Димитров увеличава значително дистанцията с Атанасов на първи тур, като успява да удвои преднината си до 7.7 пункта и достига до електорална подкрепа сред гласуващите от 29.9%. Това се дължи както на разширяване кръга на подкрепа и извън симпатизантите на ГЕРБ, така също и на негативния тренд при Атанасов.    От самото начало на кампанията Здравко Димитров се заяви като кандидата, който носи нов стил на управление. Той пое риска да каже на собствената си партия ГЕРБ и на избирателите, че има неща в управлението на Пловдив, което трябва да бъдат променени. Партия ГЕРБ и нейните избиратели очевидно реагират позитивно на посланията на Димитров, защото мобилизацията им около него е над 90%.   Очевидно внимателният баланс между приемственост и послания за промяна носи позитиви на Здравко Димитров. Социологическите изследвания, публикувани преди изминалия месец, показваха много по-малка преднина за Здравко Димитров на първия тур, а някои агенции като Галъп дори внушаваха, че Славчо Атанасов води.   Ако истинската електорална картина е била такава към средата на септември, това означава, че Димитров очевидно е обърнал тенденцията и най-голяма част от пловдивчани вече са категорични в подкрепата си за него.    Друга интересна тенденция е, че поне засега Димитров измества Славчо Атанасов като общоградски кандидат. Вероятно заради по-толерантния стил на политическо поведение и умението да отстоява тезите си, без да отваря фронтове срещу опонентите, Здравко Димитров получава значително по-висока подкрепа от партийната листа на ГЕРБ и едновременно с това се утвърждава като обединител в дясноцентристкото политическо пространство.    Друг интересен важен ракурс в изборната кампания, който помага на кандидата на ГЕРБ, е, че Здравко Димитров практически е нов играч в местната политика на Пловдив и не е част от статуквото в общинската власт и в Общинския съвет.    Развитието на образа на Славчо Атанасов в кампанията е с обратен знак. Нагласите към него се променят от позитивни към силно поляризирани. От преобладаващо положителен баланс в съотношение 55%:37% през септември в средата на октомври те вече са 37%:37%. Това се дължи на значителния спад в одобрението от 18 пункта. Електоралният спад в подкрепата за Атанасов (22.2% от гласуващите на първи тур) се дължи на утвърждаването на други двама силни кандидати.    Това са Николай Радев и Георги Колев. Радев успява да консолидира симпатизантите на БСП и да не допусне отлива им към Атанасов. Другият кандидат е Георги Колев от Земеделски съюз „Александър Стамболийски“, който успява да се позиционира сред значимите кандидати за кметското място.    8 партии и коалиции в Общинския съвет. Настъпилите промени в подкрепата за отделните кандидати за кмет се отразяват и на електоралната картина при общинските листи. ГЕРБ запазва високите си нива на подкрепа с 22.4%, а БСП заема второто място с 10.4%. Свои представители в Общинския съвет ще имат още местната коалиция ВМРО-НФСБ, ЗС „Александър Стамболийски“, „Съюз за Пловдив“, „Демократична България“, ДПС и „Кауза Пловдив“.    Изключително интересна битка се очертава за кметове в райони „Южен“, „Западен“, „Източен“ и „Северен“, докато кандидатите на ГЕРБ за „Тракия“ и „Централен“ Костадин Димитров и Георги Стаменов имат убедителна преднина пред опонентите си, показва проучването на „Алфа Рисърч“.   ", "date": "2019.10.21", "title": "„Алфа Рисърч“ за Пловдив: За Здравко Димитров биха гласували 29,9\", за Славчо Атанасов - 22,2%"}
{"url": "http://epicenter.bg/article/Simeon-II-preryaza-lentata-pri-otkrivane-na-uchilishte-s-ispanski-ezik-na-imeto-na-Kralitsa-Sofiya/196469/2/0", "text": "ЧСУ „Кралица София Испанска“ беше открито в столицата в присъствието на Царя, Н. Пр. Алехандро Поланко Мата, посланик на Кралство Испания, Н. Пр. Алберто А. М. Труеба, посланик на Република Аржентина, Апостолическия нунций Н. В. Пр. Монсеньор Анселмо Гуидо Пекорари, заместник-кмета на София по образование и култура д-р Тодор Чобанов, ученици, родители и преподаватели. Това съобщиха от пресофиса на Н.В. Цар Симеон II. Училището ще работи в България с лиценз от фондация „Ареналес“. То получи правото и високата чест да използва името на Кралица София, която изпрати чрез испанския посланик специално писмо. В него тя поздрави отговорните за откриването на училището институции: българското Министерство на образованието, Столична община и испанската фондация „Ареналес“. Писмото на Нейно Кралско Височество завърши с поздравления и до екипа от преподаватели на гимназията и техните ученици, „затова че направиха възможна тази инициатива, която да затвърди тесните културни и междучовешки връзки между Испания и България, които толкова много ценя.“ Негово Величество беше посрещнат в сградата на училището от Гонзало Санс, управител и от президента на фондация „Ареналес“ Алфонсо Агило. След като преряза лентата и откри ЧСУ „Кралица София Испанска“ Царят и другите гости се насладиха на чудесните музикални изпълнения на най-малките ученици. Като им пожела успехи в образователния процес, Негово Величество изтъкна, че винаги научаването на един език повече обогатява и отваря нови възможности. На тръгване, след като се снима с много от децата и преподавателите им за спомен, Царят им обеща да покаже снимки от тържеството на Кралица София и се надява някога и тя да има възможност да ги посети.  ", "date": "2019.10.21", "title": "Симеон II преряза лентата при откриване на училище с испански език на името на Кралица София"}
{"url": "http://epicenter.bg/article/Fandakova--V-momenta-Sofiya-ima-shansa-da-privleche-strategicheski-investitor/196471/2/0", "text": "„Моята програма е с ясни цели, конкретни проекти, срокове за постигането им, както и дългосрочна визия за развитието на София. В момента имаме шанс да привлечем в града стратегически инвеститор. Тази възможност не бива да се изпуска, защото означава икономически растеж, качествени работни места и високи доходи. Аз лично ще защитавам инвестиция в високотехнологично производство с добавена стойност. Това е начинът градът да стане по-богат“. Това каза Йорданка Фандъкова в предаването „Тази сутрин“ на БТВ.  „Радвам се, че всички кандидати за кметове се обединихме около мерките за по-чист въздух, които вече изпълняваме. Това, което аз предлагам, са много конкретни проекти“, каза Фандъкова.   Тя обяви, че една от целите е пускане на довеждащ транспорт с електробуси от кварталите до метрото.   „В момента провеждаме процедурите за електробусите, за които лично съм осигурила безвъзмездни средства. Само човек, който не е опитен, не е защитавал европейски проекти и не е спазвал сроковете по европейските програми, може да подложи на съмнение закупуването на 82 нови електробуса“, допълни Фандъкова по повод искането на Манолова за спиране на процедурите по оперативна програма „Околна среда“. „Не чувам конкретни решения и проекти за София от г-жа Манолова. Това не е обида към нея, а факт, който всички виждат“, допълни Фандъкова. Тя обясни още, че е попитала Манолова колко сигнала за нарушения в процедури на общината е подала и отговорът е нито един: „За съжаление, вместо да говорим за проектите на София, трябва да опровергавам лъжи“. „Аз лично не приемам да ми говори за задкулисие човекът, който беше лице на задкулисието по време на правителството на Орешарски и стоеше срещу гражданите, а сега се крие зад тях“, каза Фандъкова. „С изменение на закона „Топлофикация София“ вече може да доставя газ на по-ниски цени. Това е една от конкретните мерки, които да доведат до по-ниски цени с доставка на по-евтин газ“, каза Фандъкова.   Тя обясни, че писмата между „Булгаргаз“ и „Топлофикация-София“ за плащане на природния газ са регулярни в този период от годината, защото съгласно договора между двете дружества „Топлофикация“ заплаща авансово цената на газа, който се доставя.   „Не разбирам защо, г-жа Манолова защитава „Булгаргаз“ в рекета му срещу Топлофикация“, каза Фандъкова по повод донесено от Мая Манолова писмо.   Фандъкова обясни, че преди няколко години Столична община е получила дружеството с 500 млн. задължения. За да се спре трупането на задължения, трябва да се инвестира в нови мощности.   „Точно това решение беше взето с пълен политически консенсус – външен мениджмънт със задължения за инвестиции“, обясни кандидатът за кмет на София. Те припомни, че по нейно настояване са премахнати лихвите върху прогнозни сметки до получаване на изравнителна сметка.   „Моята кампания се заплаща от субсидиите на партиите, които стоят зад мен и това са ГЕРБ и СДС.   Редно е и г-жа Манолова да каже кой заплаща нейната. Тя обикновено казва „гражданите“, но това не мисля, че е отговор, който удовлетворява гражданите“, каза Фандъкова. Тя поясни, че щабът е наел около 30 билбордoве за кметската й кампания.", "date": "2019.10.21", "title": "Фандъкова: В момента София има шанса да привлече стратегически инвеститор"}
{"url": "http://epicenter.bg/article/Volen-Siderov-podade-ostavka-kato-deputat-ot-NS/196474/2/0", "text": "\"Подавам оставката си като депутат от НС във връзка с кандидатурата ми за кмет на София\", съобщи Волен Сидеров, лидер на \"Атака\", и обясни, че това е пример за мъжко поведение. Това съобщават от пресцентъра на партия \"Атака\".     \"Каня и другия кандидат-кмет, който е евродепутат, говоря за Ангел Джамбазки, да подпише същата оставка. Пак ли Джамбазки ще излъже избирателите си или този път ще постъпи честно и ще подаде оставката си от Европарламента\", заяви Сидеров.   \"Ето в едната ми ръка моето подписано заявление и съм готов да постъпя достойно. В лявата ми ръка е заявление за същото от страна на Джамбазки\", каза Сидеров. Така било редно, за да е ясно, че искат да влязат в битката за София, а не да запазят предишните си постове.  Трябва да покажем на хората, че не си играем игрички с тях, добави лидерът на \"Атака\".    ", "date": "2019.10.21", "title": "Волен Сидеров подава оставка като депутат от НС (ВИДЕО)"}
{"url": "http://epicenter.bg/article/Korneliya-Ninova-v-Harmanli--Obshtinski-gorski-druzhestva-tryabva-da-stopanisvat-balgarskata-gora-/196475/2/0", "text": "\"Скъпи жители на Харманли, благодаря ви, че сте дошли да подкрепим Надежда Колева за кмет и листата, в която има много млади, но и опитни и мъдри хора. Тук ми е лесно да говоря, защото всички си спомняте доброто управление на Харманли от Михаил Лисков. Той ще бъде до Надежда и ще й помага с неговият опит. Подкрепям кандидатите за кметове и общински съветници на БСП, но съм тук най-вече заедно да поемем ангажимент за конкретни политики. Нашите кметове поемат ангажимента да спасят общинските и държавните болници. Те са гръбнакът на българското здравеопазване, а са в истински колапс. Най-важното решение, за да стане това оздравяване факт, е болниците да не са търговски дружества.\"   Това заяви председателят на БСП Корнелия Нинова при посещението си в Харманли. Тя изтъкна, че в общината е много болезнен въпросът с горите- когато кмет беше Михаил Лисков, общинското горско предприятие беше на печалба, тя влизаше в общината и стигаше до хората, а в момента незаконната сеч е ежедневие и общинското дружество е на загуба.   \"Нашата политика е не да се дават на концесии благата на общините, а да има общински дружества, които да ги стопанисват. Общинско ВИК, общинско сметосъбиране, общинско горско дружество. Така всички приходи ще влизат в общината и ще стигат до вас под формата на социални услуги\", коментира Корнелия Нинова. Тя призова хората на Харманли: \"Борете се с най-големия враг– страха , който всяват. Че ще ви уволнят от работа, че ще ви вземат бизнеса, че ще ви пострадат децата. Свободата е най-висшето човешко благо. Пазете резултата в изборния ден. В цялата страна постъпват сигнали, че отново се манипулира- ще подменят протоколи, има заплахи, издават се лични карти , с които да се гласува от името на мъртви души в списъците. Важно е да опазим реалния резултат.\" Нинова припомни направеното за три години- БСП спечели президентските избори, увеличи двойно депутатите си в парламента, единствената партия с повишен брой на евродепутатите.   \"БСП върви нагоре и о ще го докажем на местните избори. Общото ни усилие ще доведе до крайния резултат, който искаме – надежда за Харманли и страната\", заключи лидерът на БСП.", "date": "2019.10.21", "title": "Корнелия Нинова в Харманли: Общински горски дружества трябва да стопанисват българската гора!"}
{"url": "http://epicenter.bg/article/Vratsa-i-Stara-Zagora-shte-modernizira-gradskiya-si-transport-sas-sredstva-po-OPOS/196478/2/0", "text": "Министърът на околната среда и водите Нено Димов, изпълняващият длъжността кмет на Община Враца Мария Попова и управителят на „Тролейбусен транспорт - Враца“ ЕООД Виктория Начева подписаха договор за модернизиране на градския транспорт в Общината. Това съобщиха от пресцентъра на Министерство на околната среда и водите.   По проекта ще бъдат закупени 13 нови електрически автобуса и 9 нови тролейбуса за нуждите на обществения транспорт на община Враца. Предвижда се доставка и монтаж на 13 станции за бавно зареждане на автобусите и една станция за бързо зареждане. Експлоатацията на новите превозни средства ще се оптимизира чрез внедряване на интегрирана система за управление на транспорта за електронно таксуване и за информация на пътниците в реално време.   Проектът е финансиран по Оперативна програма „Околна среда 2014-2020 г.“ (ОПОС). Общият размер на инвестицията е 32 млн. лв. ОПОС осигурява 26 млн. лв. С изпълнението на проекта ще се намали количеството емисии на фини прахови частици (ФПЧ10) с източник транспорта – от 0,37 на 0,18 тона на година. Реализирането на дейностите ще допринесе за подобряване качеството на атмосферния въздух за близо 51 000 жители на община Враца. Срокът за изпълнение на дейностите е 30 месеца. Министър Димов подписа и договор за подобряване качеството на обществения транспорт в Стара Загора с изпълняващия длъжността кмет на общината инж. Янчо Калоянов и управителя на „Тролейбусни и автобусни превози“ ЕООД инж. Димитър Авджиев. По проекта ще бъдат доставени нови 33 електрически автобуса и 18 двойни зарядни станции. На територията на тролейбусното депо ще бъдат изградени две комплектни трансформаторни станции с прилежащата към тях закрита разпределителна за захранване на зарядните станции. С изпълнението на мерките по този проект количеството ФПЧ10 ще се намали с 0,72 тона годишно, което ще подобри екологичните характеристики за над 130 000 жители на Стара Загора. Общата инвестиция е близо 53,8 млн. лв., като ОПОС осигурява безвъзмездно 44,9 млн. лв. Срокът за изпълнение на дейностите е 40 месеца.", "date": "2019.10.21", "title": "Враца и Стара Загора ще модернизират градския си транспорт със средства по ОПОС"}
{"url": "http://epicenter.bg/article/Zapochna-dvustrannoto-rotno-taktichesko-uchenie--Lions-Land--2019--/196484/2/0", "text": "Двустранно ротно тактическо учение „Lions Land – 2019“ започна днес, 21 октомври, с участието на военнослужещи от сухопътните войски на България и Сърбия. То се провежда в учебен център „Сливница“ в периода 21 - 25 октомври 2019 г. и в него от българска страна участват 150 военнослужещи от Бригадно командване – Благоевград. Целта на учението е повишаване на способностите и оперативната съвместимост на участващите формирования при провеждане на съвместни операции, както и укрепване на доверието между двете нации за повишаване на стабилността и сигурността в региона.    Двустранното учение беше официално открито днес на строевия плац на 78-и батальон за осигуряване – София от командира на Бригадното командване полковник Красимир Кръстев. В обръщението си към участниците той изрази увереност в отличната им бойна и физическа подготовка. „Учението „Lions Land - 2019” ще даде възможност на военнослужещите да надградят своите знания, умения и компетенции, да създадат трайни приятелства и да защитят честта на своята нация“, заяви той.    В тържествената церемония участва и Представителният духов оркестър на Сухопътните войски.", "date": "2019.10.21", "title": "Започна двустранното ротно тактическо учение  „Lions Land- 2019” "}
{"url": "http://epicenter.bg/article/Hilyadi-stanaha-saprichastni-na-praznika-na-Kardzhali-/196485/2/0", "text": "Днес Кърджали отбелязва 107 години от освобождението си. В честването участва председателят на НС Цвета Караянчева, както и народни представители, съобщи БНР.   Празникът започна с полагане на венци и цветя пред паметника на ген. Васил Делов, който в началото на Балканската война през 1912 година е освободил градът със своя Хасковски отряд. По традиция след отдаването на почит към ген. Делов, се провежда празнична общинска сесия в Дома на Културата. Тази година такава обаче нямаше, поради предстоящите на 27 октомври местни избори.   По програма се премина към тържественият ритуал по случай Деня на Кърджали и отдаването на почит на падналите в битката за присъединяването на Кърджали към България, който започна от 12.00 ч. пред Паметникът-костница в Градската градина. Председателят на НС Цвета Караянчева не присъства пред паметника на освободителите, поради здравословни причини. Тя поднесе единствено цветя пред паметника на ген. Васил Делов.    Празнично шествие от представителни групи на училищата в Кърджали, водено от Градския духов оркестър, гвардейците при Езиковата гимназия и мажоретките на СУ „Отец Паисий” тръгна точно в 11.30 часа от Дома на културата, за да стигне до Паметника на освободителите в Градската градина. В него се включиха и официалните лица начело със заемащ длъжността кмет на Кърджали Катя Митовска.    От 21 октомври 1912 година стават осъществими мечтите и стремежите на всички нас в посока да изграждаме онзи стабилен мост от миналото към бъдещето подчерта в словото си Катя Митовска.    „Погледът назад не е само, за да получим поредната доза гордост или самочувствие. Подвигът и саможертвата на войниците биха ималия смисъл ако днес можем да се наречем достойни техни потомци, ако днес не изпитваме срам от прояви на малодушие и безчестие, ако чувстваме, че носим свободата в душите си. И нека помним миналото, за да можем да градим успешно и мъдро бъдещето. Вечна слава на героите!“, каза Митовска.    След приключване на официалната част, празничната програма продължи с песни и тенци. Малко по късно днес фото изложба „Обичам те, Кърджали“ на клуба по фотография към ОДК ще бъде представена в 17 часа пред театъра, там ще е и Откритата сцена на талантите на Кърджали. Днес в Регионалния исторически музей е Ден на отворените врати с вход безплатен. 21 октомври е обявен за неучебен за всички училища в Кърджали.   В деня на Кърджали- 21 октомври, градинката пред бюст паметника на генерал Васил Делов се оказа тясна, за да побере всички дошли да изкажат своята признателност към делото на освободителите на Кърджали. Празничните прояви по традиция и днес започнаха именно от тук, съобщиха от община Кърджали.   В почетен шпалир пред бюст-паметника на освободителя на Кърджали и Източните Родопи застанаха гвардейците на Езиковата гимназия и Мажоретният състав на СУ „Отец Паисий“. А от името на община Кърджали, областна управа, представители на държавни институции, политически партии, патриотични сдружения и неправителствени организации бяха поднесени венци и цветя. Тук бяха председателят на НС Цвета Караянчева, вр.и.д. областен управител Севда Камбурова и вр.и.д. кмет на община Кърджали инж. Катя Митовска. Пред делото на генерал Делов се преклониха и кандидати за кмет на община Кърджали от различни политически партии, много граждани и ученици.    С чисто нови инструменти, дарение от общината по повод Деня на Кърджали – 21 октомври, фанфарният оркестър при ЕГ „Христо Ботев” и градският духов оркестър поведоха празничното ученическо шествие с представителни блокове на училищата в общината.   Начело на колоната, която тръгна от Дома на културата, за да стигне пред Паметника на освободителите, бяха и Първия ученически гвардейски отряд към Езиковата гимназия и мажоретния състав на СУ „Отец Паисий”.    Особено ентусиазирани бяха младите музиканти от фанфарния оркестър на Езиковата гимназия, заради новите фанфарни Мартин тромпети, които получиха като дарение от община Кърджали в навечерието на празника.   В комплекта влизат три баритона, три тенора, две малки барабанчета със стойки, и едни чинели. До края на годината се чакат още пет сопрана и два алта.    „В Община Кърджали постъпи докладна от ЕГ „Христо Ботев” за предоставяне на средства за закупуване на фанфарния им оркестър. Ръководството на общината направи всичко възможно сумата от 30 хиляди лева да бъде осигурена. Инструментите са закупени от Германия, а в петък им връчихме дарението”, разказа директорът на Дирекция „Хуманитарни дейности” към общината Ширин Сюлейман.    В празничното шествие се включиха и временно изпълняващите длъжността кмет и областен управител инж. Катя Митовска и Севда Камбурова.", "date": "2019.10.21", "title": "Кърджали отбеляза 107 години от освобождението си"}
{"url": "http://epicenter.bg/article/BSP-Sofiya--G-zha-Fandakova-za-poreden-pat-se-opitva-da-skrie-bezhabernoto-upravlenie-na-Toplofikatsiya/196486/2/0", "text": "  На 21 октомври в предизборно предаване на БТВ Мая Манолова показа писмо, в което „Булгаргаз” ЕАД предупреждава „Топлофикация София” ЕАД, че ако до края на този месец не изплати 60 млн. лв., а до края на ноември още 40 млн. лв., това може да постави под риск доставките на природен газ не само за столицата, но и за цялата страна, съобщиха от пресцентъра на БСП - София. В същото предаване Йорданка Фандъкова обяви, че това са „регулярни писма”, които се получават всяка година по това време. А причината е, че държавната компания „Булгаргаз“, чийто собственик е Българският енергиен холдинг, а принципал Министерството на енергетиката, от години рекетира „Топлофикация София“, като ѝ налага „рекетьорски” условия.", "date": "2019.10.21", "title": "БСП-София: Г-жа Фандъкова за пореден път се опитва да скрие безхаберното управление на Топлофикация"}
{"url": "http://epicenter.bg/article/Naslednik-na-Napoleon-se-ozheni-na-prikazna-svatba-v-Parizh--Snimki-/196498/10/100", "text": "33-годишният Жан-Кристоф Наполеон Бонапарт, който е пра-пра-пра племенник на Наполеон Бонапарт I, се ожени за Олимпия фон унд цу Арко-Цинеберг, която е пра-пра-пра племенница на съпругата на френския император. \r\n \r\n Аристократичната двойка си каза \"Да\" на красива церемония в Дома на инвалидите в Париж, където е погребан Бонапарт. След  това семействата дадоха пищен прием в в двореца Фонтенбло.   Красивият дворец от 12 век е разположен близо до Париж. Той е бил дом на няколко френски крале и е един от най-великите замъци в историята на Франция, преди Луи XIV да насочи вниманието си към Версай през 18 век.   Камила Бурбонска - леля на Жан-Кристоф, и дъщерите ѝ споделиха снимка от приказната вечер в Инстаграм, като дадоха възможност на феновете си да се докоснат до кралския блясък.   На събитието присъстваха много знатни особи, сред които принцеса Беатрис и годеникът ѝ Едоардо Мапели Моци.   Източник: Дир.бг", "date": "2019.10.21", "title": "Наследник на Наполеон се ожени на приказна сватба в Париж (Видео)"}
{"url": "http://epicenter.bg/article/V-sryada-e-posledniyat-kritichen-den-za-mesets-oktomvri-/196506/10/101", "text": "Предстои на преживеем седмица, в която разнообразието от нумерологични аспекти ще създаде интересни изживявания. Това ще бъде важен период за проява на лично съзнание и добрите намерения. Дневно предназначение: Ден, в който повечето преживявания ще се случват на работа или в дома. Дневната нумерологична карта активира уроци по отношение на личното разбиране, качеството и прецизното изпълнение на ангажиментите. Активират се мечти и надежди за далечно бъдеще. Ако не повтаряте стари грешки, всичко ще придобие друг израстващ смисъл. Денят е подходящ за покупко-продажба на кола и моторни превозни стедства, изложби, онлайн събития и семинари. Основна цифрова характеристика – 1, 2, 3, 4 , 6, 7, 9.  Ден за изпит и проверка на духовните ценности. Съдбовно правило: Вярата е мой приятел! !  Мото: Аз съм източник на добри идеи!  Позитивно утвърждение: Моят успех вдъхновява другите!  Дневно предназначение: Ден за покупки пазаруване и грижа за роднини и род. Дневната нумерологична карта благославя, покупки за офиса, разрешаване на финансови въпроси, обсъждане на  наследства, плащания на сметки, вземане и връщане на заеми и парични кредити.  Погрижете се за финансовата сигурност на рода и инвестирайте парите си стабилно и сигурно. Момента е подходящ за пътувания, покупки на коли, техника и обзавеждане. Направете проекция за работа и материални придобивки свързани с чужбина. Основна цифрова характеристика – 1, 2, 3, 4,  5, 7, 8, 9.  Ден за парична и финансова проекция, който може да ви подсигури добри финансови доходи в бъдеще. Часова характеристика:  Съдбовно правило: Аз съм източник на идеи, които носят пари! Мото: Аз съм живият талисман на успеха!  Позитивно утвърждение: Дъжд от благоденствие се излива върху мен от облаците на вселенското изобилие!    Дневно предназначение: Последният критичен ден за месец октомври, в който действия направени от ниски страсти, причиняват лоши последствия, като приключване, разрушаване, загуби, фалити, болести, развод, здравословни проблеми и др. При неразбиране на случващото се, дневната нумерологина карта активира липса на вяра, безверие, депресивни състояния, липса на концентрация и интелигентност, трудност при работа. Бъдете смирени и добри, като лекувате аспекта спазвайки правилата за критичните дни. Денят е подходящ за операция и съобщение за край и раздяла. Основна цифрова характеристика – 1, 2, 3, 4, 5, 6, 8, 9.  Ден за хранителен режим, почивка, спане и приключване със стари неща и хора. Часова характеристика:  Съдбовно правило: Аз съм свободно същество, което избира добротата и любовта! Мото: Справям се успешно с всички изпитания!  Позитивно утвърждение: Приемам себе си и случващото се!  Дневно предназначение: Пасивен ден, предназначен за новост в работата, поява на нов член в колектив, обсъждане и думи за нов проект. Предпазвайте се от крайни чувства и емоции провокирани от ситуация.  Активират се ядове свързани с ремон на дома или офиса, проблеми при обзавеждане и подредба на дома. Възможно е да породите негативна емоция заради лично отношение или чуждо изказано мнение. Запазете спокойствие, всичко е за добро ново начало. Основна цифрова характеристика – 1, 2, 3, 4, 6, 7, 9. Пасивен ден, в който може да проектирате спокойствие, приемане и сигурност към новостите .  Часова характеристика:  Съдбовно правило: Моят успех вдъхновява другите!  Мото: Моята радост се предава на всички!  Положително утвърждение: Аз съм символ на процъфтяването! Дневно предназначение: Ден, в който трябва да се погрижите за здравето на близък или приятел. Повечето неща ще се случват от втория път, за това се застраховайте и си подгответе план Б. Дневната нумерологична карта активира успех в учене, лекции, онлайн дейност и преместване на друго място. Ще се наложи да помогнете на някого, като му обясните нещо важно. Денят е подходящ да се явите на интервю за работа, купуване на техника, туризъм и подаване на молба. Основна цифрова характеристика – 1, 2, 3, 4, 5, 7, 8, 9.  Ден за срещи, разговори, търговия и намиране на друг начин.  Часова характеристика:  Съдбовно правило: Всички ми помагат да устроя празник на изобилието!  Мото: Аз съм живият талисман на успеха!  Позитивно утвърждение: Аз съм символ на процъфтяването!  Дневно предназначение: Ден за намиране на изход от ситуация след вживяване в случващото се. Дневната нумерологична карта активира приемане и съгласие за действие при необходимост. Може да се погрижете  за хрмонията и уюта на дома и офиса, както и да подредите документите си. Не губете надежда. След няколко дни всичко ще се промени. Основна цифрова характеристика – 1, 2, 3, 4, 6, 8, 9. Пасивен ден, в който може да проектирате спокойствие, баланс и хармония в дома си. Часова характеристика:  Съдбовно правило: Моята щедрост е път към успеха!   Мото: Моят успех - основа за процъфтяване!  Положително утвърждение: Процъфтяването е моята сила за добри деяния! Дневно предназначение: Ден за честа смяна на настроение, умора, оплаквания и лично приемане на проблем. Дневната нумерологична карта чертае пасивно отношение от страх, отдръпване и изчакване. Възможно е да възникнат проблеми в дома, ремонтни дейности и критика. Случващото ще ви засегне и ще се наложи да вземете лично отношение, ангажирайки се с проблема. Основна цифрова характеристика – 1, 2, 3, 4, 7, 9. Пасивен ден, подходящ за почивка, грижа за здравето и водни процедури.  Часова характеристика:  Съдбовно правило: Помагам на себе си и на другите!   Мото: Всичките ми мисли са съзидателни!  Положително утвърждение: Всички мои мисли носят радост на хората!", "date": "2019.10.21", "title": "В сряда е последният критичен ден за месец октомври!"}
{"url": "http://epicenter.bg/article/Dermendzhiev--Poemam-natsionalniya-otbor-na-Balgariya-/196450/8/0", "text": "Георги Дерменджиев заяви, че е дал съгласието си да поеме националния отбор на България, съобщи  .    \"Говорих с Йордан Лечков. Съгласих се да поема националния отбор на България. Остава само да изистим няколко неща. Очаквам това да се случи днес или утре. Като цяло почти всичко е уточнено\", заяви Дерменджиев.    Дерменджиев сменя на поста Красимир Балъков, който подаде оставка.", "date": "2019.10.21", "title": "Дерменджиев: Поемам националния отбор на България "}
{"url": "http://epicenter.bg/article/Lavrov-kam-Zaharieva--Radvame-se-da-Vi-posreshtnem-v-Moskva-i-da-prodalzhim-dialoga-/196441/7/0", "text": "Министърът на външните работи на Руската федерация Сергей Лавров отбеляза успехите в развитието на диалога с България, предава TACC.    „Радваме се да Ви посрещнем в Москва и да продължим диалога, който наскоро придоби стабилност и динамика“, цитира агенцията думите на Лавров в началото на срещата с вицепремиера и външен министър на България Екатерина Захариева.    „Смятаме, че това отразява интересите на народите на нашите държави. Отношенията между нас са основани на дълбоки исторически и културни традиции. Миналата година отбелязахме 140 години от освобождението на България в резултат на Руско-турската война от 1877-1878 г., а тази година отбелязахме 140 години от установяването на дипломатическите отношения\".    „Благодарни сме, че приехте нашата покана, тя е добра възможност да обсъдим пълния набор от двустранни връзки и, разбира се, да обменим мнения относно ситуацията в Европа и света като цяло“, добави Лавров.    Захариева на свой ред заяви: „През последната година имахме редица посещения на високо ниво и се радвам, че диалогът ми с Вас се възобновява“.", "date": "2019.10.21", "title": "Лавров към Захариева: Радваме се да Ви посрещнем в Москва и да продължим диалога "}
{"url": "http://epicenter.bg/article/Indiya-obyavi--che-zapochva-razrabotvaneto-na-hiperzvukovo-orazhie/196444/7/0", "text": "Индийската организация за военни изследвания и разработки DRDO обяви, че започва създаването на хиперзвуково оръжие от ново поколение, съобщи вестник Hindustan Times, позовавайки се на източници в правителствените кръгове. Това предаде ТАСС, цитирана от Агенция \"Фокус\". DRDO е пристъпила към създаването на хиперзвуково оръжие – ракети със скорост пет пъти по-висока от скоростта на звука. В близко време ще влезе в строй аеродинамична тръба за изпитания и усъвършенстване на технологиите, предава изданието думите на източника. „Системата на хиперзвуковото оръжие е една от областите на съвременните технологии, които сериозно изучаваме“, отбелязват събеседниците. Индия започва работа в тази област в момент, когато Китай, Русия и САЩ тестват различни видове хиперзвукови оръжия за засилване на ядреното сдържане, припомня Hindustan Times.   ", "date": "2019.10.21", "title": "Индия обяви, че започва разработването на хиперзвуково оръжие"}
{"url": "http://epicenter.bg/article/Putin-pred-TASS--Vaorazhenite-sili-na-strani-ot-Afrika-se-nuzhdayat-ot-pomosht-v-borbata-s-terorizma/196456/7/0", "text": "Русия развива активно военно-техническо сътрудничество (ВТС) с африканските страни, каза руският президент Владимир Путин в интервю за ТАСС в навечерието на срещата на върха Русия-Африка в Сочи на 23-24 октомври.    Той специално подчерта, че инициатори на нови споразумения в тази сфера често са потенциални купувачи на руска военна техника, които \"трябва да защитават суверенитета и независимостта на своите държави, включително и от екстремистки и терористични групировки\".    \"Въоръжените сили и органите на правовия ред в редица африкански страни не са способни самостоятелно да противодействат на бандитските формирования и се нуждаят от съществена помощ - посочи Путин. - Ние ще продължим курса си към разширяване на контактите между спецслужбите и правоохранителните структури на Русия и африканските страни в областта на борбата с тероризма, организираната престъпност, разпространението на наркотици, прането на пари, нелегалната миграция и пиратството.\"    Според руския държавен глава това е \"допълнителен стимул към взаимодействие с Русия, която има богат опит в борбата с тероризма, включително и в Сирия\". Той посочи, че в момента действат споразумения за ВТС с над 30 африкански страни, на които Москва доставя \"широка номенклатура от въоръжения и техника\".    Путин уточни, че част от техниката се предоставя на безвъзмездна основа, добавяйки, че това е обичайна практика, следвана от всички водещи страни в света. Той отбеляза също, че Русия дава принос за подготовката на военни кадри на африканските страни, участва в обучението на африкански мироопазващи сили.    Путин каза още, че положението в много райони на Африка остава нестабилно: не са уредени редица междунационални и етнически конфликти, редуват се остри политически и социално-икономически кризи. \"Висока активност в Северна Африка, в Сахарско-Сахелската зона, в района на езерото Чад, в Африканския рог, проявяват редица терористични организации, включително Ислямска държава, Ал Каjда, Боко Харам, Аш Шабаб\", отбеляза руският лидер.    \"Неслучайно лозунгът на (предстоящата) среща на върха е - \"За мир, сигурност и развитие\". Без решаването на тези проблеми не може да има последователно движение напред\", подчерта Путин пред ТАСС.", "date": "2019.10.21", "title": "Путин пред ТАСС: Въоръжените сили на страни от Африка се нуждаят от помощ в борбата с тероризма"}
{"url": "http://epicenter.bg/article/Viorika-Danchila-obvini-prezidenta-Yohanis--che-ne-se-interesuva-ot-zavoda-na-Folksvagen-/196459/7/0", "text": "Премиерът на Румъния Виорика Дънчила обвини президента Клаус Йоханис, че изобщо не се интересува от проекта за изграждане на завод на Фолксваген в Румъния, съобщава информационният сайт Зиаре.    В интервю за ДиСи Нюз (DC News) Дънчила каза, че Европейската народна партия (ЕНП) е изпратила писмо, с което подкрепя изграждане на завода на Фолксваген в България, а не в Румъния, въпреки че Румъния предлага по-добри условия. Дънчила напомни, че Национално-либералната партия е член на ЕНП и заяви, че де факто най-голямата опозиционна сила се ръководи от президента Клаус Йоханис, предаде БТА.    \"Ние обсъждахме този проект. Дори министърът на търговията бе в Германия, говори с борда на Фолксваген по този проект. Имаме най-изгодни условия за инвестиция\", заяви Виорика Дънчила. \"Но, за съжаление, нямаме необходимата подкрепа\", допълни тя.    По думите й Европейската народна партия е изпратила писмо, с което подкрепя България. \"Г-н Вебер, който е лидерът на групата, е изпратил това писмо, с което подкрепят България, и тогава се питам къде са членовете на Национално-либералната партия (НЛП), какво е направил г-н президентът Клаус Йоханис? Защото, както съм казвала, той е председател на НЛП. Той ни представлява на съветите. Не можа ли да разговаря, когато ходи на Съвета (на ЕС), за да подкрепи Румъния? Не можа ли да говори с лидера на групата на ЕНП, за да подкрепи Румъния?\", попита и.д. премиерът Виорика Дънчила, която е конкурент на Клаус Йоханис на президентските избори следващия месец.    Дънчила посочи, че г-н Вебер е подкрепил България, въпреки че Румъния е предложила много по-изгодни условия.    Запитана дали на практика румънската Национално-либерална партия подкрепя изграждане на завода на Фолксваген в България, а не в Румъния, Виорика Дънчила отговори: \"Точно така. Казах ви, съществува това писмо. НЛП, която е член на ЕНП, подкрепя това нещо\".    Дънчила каза, че за важни цели за страната е необходим консенсус и сътрудничество между президентската администрация, правителството и парламента. По думите й президентът Клаус Йоханис се води само от личен и предизборен интерес.    \"Ще опитам да говоря отново, ще отиде отново министърът. Ние ще се борим до последния момент\", каза Виорика Дънчила и допълни, че ако президентът не иска да се намеси, тя и правителството ще направят всичко възможно, за да привлекат тази инвестиция в Румъния.    Запитана дали възнамерява да говори с канцлера Ангела Меркел по този въпрос, Дънчила отговори утвърдително. \"Ще опитам телефонен разговор. Казах ви, че ще направя всичко възможно, за да привлека тази инвестиция в Румъния. Зная колко важна е за моята страна\", каза Виорика Дънчила.    Нейното правителство бе свалено с вот на недоверие в парламента на 10 октомври. Основен инициатор на вота бе НЛП, чийто председател бе Клаус Йоханис преди да бъде избран за държавен глава през 2014 г.", "date": "2019.10.21", "title": "Виорика Дънчила обвини президента Йоханис, че не се интересува от завода на Фолксваген "}
{"url": "http://epicenter.bg/article/Erdogan-obvini-Zapada--che--zastava-na-stranata-na-teroristite-/196465/7/0", "text": "Турция не е хвърлила око на нито една страна, а в момента провежда антитерористична операция в североизточна Сирия заради интереси на сигурността, заяви президентът Реджеп Тайип Ердоган, цитиран от БГНЕС.   \"Други може да имат различни интереси в Сирия, Ирак, Афганистан, Либия, Африка и на Балканите, но Турция е в Сирия само поради обща съдба с нашите братя и сестри\", каза президентът и добави: \"Това е благодарение на тези, които мислят, че няколко капки нефт са по-важни от кръвта.\" Президентът разкритикува западните държави, че не са подкрепили операцията на Турция срещу сирийските кюрди, обвинявайки ги в \"подкрепа на терористите\".   \"Можете ли да си представите, че целият Запад застана до терористите и всички ни нападнаха, включително държави-членки на НАТО и държави от Европейския съюз\", каза Ердоган в Истанбул.   Той подчерта, че Турция ще продължи да поддържа твърдата си позиция срещу терористите и потисниците и никога няма да седне на масата за преговори с тях. Отбелязвайки, че светът е претърпял радикални трансформации през вековете, Ердоган каза, че в частност Близкият Изток е претърпял възходи и падения.   \"Въпреки че центърът на тежестта, който променя света, изглежда, че се е променил през последните няколко века, този регион остава в центъра на борбата\", каза президентът и добави, че това поставя Турция в центъра на всички развития.   Президентът засегна несправедливостта по отношение на Съвета за сигурност на ООН, който дава право на вето на петте постоянни членове, често правейки САЩ неефективни във времена на глобални кризи.", "date": "2019.10.21", "title": "Ердоган: Турция е в Сирия заради тези, за които нефтът е по-важен от кръвта"}
{"url": "http://epicenter.bg/article/Chavushoglu--Ako-silite-na-PKK-ne-se-otteglyat--shte-podnovim-voenni-deystviya-v-Severna-Siriya-/196476/7/0", "text": "\"Турция подкрепя много силно политическите процеси\", заяви в понеделник министърът на външните работи на страната Мевлют Чавушоглу пред телевизия TRT World, опитвайки се да разясни присъствието на Анкара в Сирия и военната операция на сирийска територия. \"В Сирия няма военно решение\", подчерта Чавушоглу.    \"Работническа партия на Кюрдистан (PKK) и нейните Народни отряди за защита (YPG) стават все по-силни с всеки изминал ден и продължават атаките срещу Турция\", оплака се Чавушоглу, преди да обвини САЩ, че продължават да \"предоставят оръжия на кюрдските милиции\".    \"Остават ни 35 часа и ако те не се оттеглят, ще подновим военни действия в Северна Сирия\", предупреди турският дипломат, визирайки договореното със САЩ през миналата седмица 120-часово примирие в региона.    По отношение на обвиненията, че Анкара води кампания срещу кюрдите, външният министър повтори, че Турция се бори срещу \"терористични организации, а не срещу кюрдите\", подкрепяйки това свое твърдение, като отбеляза, че страната му е приела радушно \"над 300 000 сирийски кюрди\".    \"Единствената ни цел е да унищожим терористите\", подчерта той и добави, че \"националната сигурност е жизненоважна за нашата нация\", поради което Анкара се е заела с \"прочистване на нашите граници от терористите\".    От своя страна президентът Реджеп Ердоган заяви в понеделник, че Турция ще предприеме \"необходими\" по-нататъшни стъпки в североизточна Сирия след неговата среща с руския президент Владимир Путин във вторник, когато изтича договореното с Вашингтон петдневно примирие.    \"Ще обсъдим този процес с г-н Путин и след това ще предприемем необходимите стъпки\", посочи Ердоган на същия форум в Истанбул, чийто домакин е телевизия TRT World, но без да уточнява какви стъпки има предвид.    Турският президент планира да разговаря с руския си колега във вторник в руския черноморски курорт Сочи.", "date": "2019.10.21", "title": "Чавушоглу: Ако силите на ПКК не се оттеглят, ще подновим военни действия в Северна Сирия "}
{"url": "http://epicenter.bg/article/Obir-za-100-000-evro-na-letishteto-v-Dubrovnik/196477/7/0", "text": "Голям обир беше извършен в Дубровник тази сутрин, когато въоръжени лица откраднаха пари, носени от охраната на летището.    Около 7:30 ч. двама души на мотоциклети са пресрещнали мъжете, които пренасяли парите от уикенда.    Както съобщава \"Дубровнички дневник\", става въпрос за пари от безмитния магазин на летището.    В момента тече разследване, информира МИА, цитира Канал 3.   По случая работят почти всички полицаи в района, а сигурността на летището е подсилена.", "date": "2019.10.21", "title": "Обир за 100 000 евро на летището в Дубровник (Видео)"}
{"url": "http://epicenter.bg/article/Tlennite-ostanki-na-Franko-shte-badat-ekshumirani-v-chetvartak/196479/7/0", "text": "Тленните останки на испанския диктатор Франсиско Франко ще бъдат ексхумирани в четвъртък от величествения мавзолей край Мадрид, съобщи днес испанското правителство, цитирано от Франс прес. След това те ще бъдат пренесени в гробището Пардо в покрайнините на испанската столица.    \"Ексхумацията и повторното погребение ще бъдат извършени в тесен кръг, в присътвието на близките му\" и на министъра на правосъдието Долорес Делгадо, се казва още в комюникето.  Семейство Франко неуспешно обжалва решението на правителството за изваждане на останките от великолепния мраморен мавзолей в Долината на падналите, увенчан от огромен кръст и построен в планините на 50 километра северозападно от Мадрид.    След като дойде на власт през юни 2018 г., министър-председателят социалист Педро Санчес направи ексхумирането на Франко един от приоритетите си, за да не бъде повече мавзолеят място за възхвала на франкизма.  На 25 септември испанският Върховен съд отхвърли последната жалба на семейството, потвърждавайки решението на социалистическото правителство за ексхумиране.    Тогава католическата църква увери, че не се противопоставя на ексхумирането на Франко, погребан през 1975 г. в базиликата, която той е построил с труда на хиляди републикански затворници. Неговият гроб е там, на почетно място близо до олтара.  Франко управляваше Испания като диктатор от края на гражданската война, която печели през 1939 г., до смъртта си през 1975 г.  ", "date": "2019.10.21", "title": "Тленните останки на Франко ще бъдат ексхумирани в четвъртък"}
{"url": "http://epicenter.bg/article/Dzhulian-Asandzh-se-yavi-pred-britanskiya-sad-na-deloto-za-negovata-ekstraditsiya/196480/7/0", "text": "Основателят на сайта Уикилийкс Джулиан Асандж се яви пред британски съд за разглеждане на делото за неговата екстрадиция, предаде Асошиейтед прес, цитирана от БТА. Преди заседанието Асандж вдигна предизвикателно юмрук, за да поздрави привържениците си, изпълнили галерията на Уестминстърския съд в Лондон. Той беше гладко избръснат и облечен със син пуловер и спортно яке. Асандж каза за протокола името и датата си на раждане.  Бившият британски вътрешен министър Саджид Джавид подписа през юни разпореждане, позволяващо Асандж да бъде екстрадиран. Разглеждането на делото по същество ще започне през февруари 2020 г., след като съдия Ванеса Барейсър отхвърли искането на защитата на Асандж делото да бъде отложено с три месеца, предаде Ройтерс.  Асандж, който по време на последните процедурни заседания на съда не се явяваше в залата, този път бе доставен от затвора \"Белмарш\". Той изглеждаше много отслабнал. По-рано защитата на австралиеца твърдеше, че той има проблеми със здравето и страда от депресия, отбелязва ТАСС. Пред сградата на съда се бяха събрали стотина привърженици на Асандж, призоваващи британските власти да не го предават на САЩ, където основателят на Уикилийкс е заплашен от 175 години затвор за хакерска дейност. Американските власти обвиняват австралиеца, че е влязъл в сговор с бившия аналитик от военното разузнаване Челси Манинг за разбиване на парола на компютърна мрежа на американското правителство. Очаква се делото да се проточи с месеци, като и двете страни могат да оспорят решението.", "date": "2019.10.21", "title": "Джулиан Асандж се яви пред британския съд на делото за неговата екстрадиция"}
{"url": "http://epicenter.bg/article/Siriytsi-zameryaha-izteglyashti-se-voenni-na-SASht/196489/7/0", "text": "Военни от САЩ са били замеряни с картофи по време на преминаването им през северния сирийски град Камишли, предаде ТАСС, цитира Новини.бг    Хора от селището, в което живее компактно кюрдско население, са изразили своето недоволство от изтеглянето на американците от региона. Войниците и офицерите са започнали да напускат Сирия и да се предислоцират в съседен на Ирак район след заповед на Доналд Тръмп.    Американският президент е наредил изтеглянето малко преди турският му колега Реджеп Ердоган на 9 октомври да предприеме операцията \"Извор на мира, насочена срещу кюрдски милиции в Северна Сирия.    Кюрдите са посрещнали с възмущение напускането на американците. Бойци от ираноезичния етнос са помагали САЩ в борбата им срещу \"Ислямска държава\" в Ирак и Сирия.", "date": "2019.10.21", "title": "Сирийци замеряха с картофи изтеглящи се военни на САЩ"}
{"url": "http://epicenter.bg/article/Evrokomisiyata-preporachva-da-otpadne-monitoringa-nad-Balgariya-/196492/7/0", "text": "  Това е записано в 18-ия доклад на Европейската комисия за България. Той трябва да бъде представен утре в Брюксел заедно с доклада за Румъния, съобщи БТВ, като се позовава на свои източници.    Така краят на докладите не означава, че мониторингът пада, защото има много механизми за мониторинг в общността, защото всяка една процедура се състои от няколко компонента, които трябва да бъдат преминати.    Припомняме, механизмът за сътрудничество и проверка беше уникална за ЕС мярка, въведена при присъединяването на България и Румъния през 2007 г. Причината – позицията на част от страните членки, че двете държави не са били напълно подготвени за Евросъюза в областите „Върховенство на закона”, „Борба с корупцията по високите етажи на властта” и „Справяне с организираната престъпност”.     Като правило, управляващите (без значение от партийния им цвят) обвиняваха опозицията, че използва докладите за свои вътрешнополитически цели. Така бързо се надигнаха и гласове с призив наблюдението да бъде прекратено – не при изпълняване на изискванията на ЕК, а веднага.        През ноември 2017 г. Европейската комисия отправи 17 конкретни препоръки по шестте показателя, чието изпълнение ще доведе до приключването на механизма. В доклада се посочваше, че „с непрекъснато политическо лидерство и решимост за постигане на напредък в реформата, България би трябвало да може да изпълни оставащите неизпълнени препоръки в близко бъдеще”. Година по-късно, от Брюксел обявиха, че има напредък по голяма част от препоръките и половината от следените показатели вече няма да се следят.     Опитът, придобит по време на наблюдението на България и Румъния, както и проблемите с управляващите в Полша и Унгария, доведоха до решението на Брюксел да работи за нов мониторингов механизъм, който да следи върховенството на закона във всички страни членки. Сред предложенията по тази линия е обвързване на европарите именно с работата на съдебната система и борбата с престъпността.   Правосъдният министър Данаил Кирилов обяви през лятото, че ще си подаде оставката при негативен резултат за България в европейския доклад.    Дори и да се стигне до отпадане на наблюдението върху София и Букурещ, то най-вероятно ще бъде заменено с друг вид мониторинг. Бъдещият председател на ЕК Урсула фон дер Лайен настоява за въвеждане на общо наблюдение за върховенството на закона и свободата на медиите, който да обхване всички страни от ЕС.    Целта е да се засили натискът върху Полша и Унгария, но в същото време да не се изпускат от контрол Румъния и България. Бъдещият мониторинг може да бъде обвързан и с достъпа до европейско финансиране, както предложи настоящата ЕК.    За 12 години Европейската комисия така и не видя в България необратими успехи в борбата с корупцията по високите етажи на властта и създаване на независимо правосъдие.  Настоящият председател на ЕК Жан-Клод Юнкер обеща на своя \"приятел Бойко\", че крайната цел е наблюдението върху България да бъде премахнато до 31 октомври 2019 година.", "date": "2019.10.21", "title": "Еврокомисията препоръчва да отпадне мониторинга над България "}
{"url": "http://epicenter.bg/article/Obviniha-4-ma-zapodozreni-za-ubiystvoto-na-zhurnalista-Yan-Kutsiak-/196501/7/0", "text": "Словашката прокуратура обвини 4-ма заподозрени за убийството на младия разследващ журналист Ян Куциак и неговата годеница Мартина Кушнирова през февруари 2018 г., предаде БТА. Двойното убийство предизвика силен отзвук в Словакия и доведе до падането на правителството в Братислава.    Генералната прокуратура на Словакия каза всвое изявление, че бившият словашки военен Мирослав Марчек е фактическият извършител на убийството на журналиста и годеницата му. Марчек се е признал за виновен при разпит в Националната агенция за борба с престъпността през април.    Сред четиримата е и предполагаемият поръчител - бизнесмен, който отдавна е заподозрян в причастност към престъплението. По-рано той бе идентифициран само като Мариан К., а пълното му фамилно име не бе съобщено, защото такава е практиката в Словакия.    Репортерът и приятелката му бяха намерени застреляни в дома им на 21 февруари м.г. Според словашките власти става дума за поръчково убийство, свързано с разследване на Куциак за корупция в правителството. Убийството предизвика масови улични протести и политическа криза, довела до уволнението на шефа на националната полиция и до падането на правителството. Според прокуратурата за двойното поръчково убийство са били платени 70 000 евро.", "date": "2019.10.21", "title": "Обвиниха 4-ма заподозрени за убийството на журналиста Ян Куциак "}
{"url": "http://epicenter.bg/article/Dmitriy-Medvedev--V-ikonomikata-ni-vsichko-e-nared-/196502/7/0", "text": "В икономиката на нашата страна всичко е наред. Това е казал Дмитрий Медведев, предаде газета.ру.    Премиерът в Москва на посветен на бизнеса форум е опровергал медийни публикации. Няколко издания днес са пуснали публикации за очаквани масови съкращения на персонала, заради проблеми в стопанството на държавата. \"Икономиката ни върви добре. Всичко е наред\", категоричен е бил той.    Медведев е допълнил, че преките чуждестранни инвестиции през последните пет години са отбелязали почти двоен ръст. Министър-председателят също е казал, че през отчетния период се е повишил обемът на промишленото производство. \"Инфлацията е рамките на допустимото ниво и макроикономическите показатели са в добро здраве\", е посочил още той. ", "date": "2019.10.21", "title": "Дмитрий Медведев: В икономиката ни всичко е наред "}
{"url": "http://epicenter.bg/article/Nad-4400-migranti-sa-bili-zadarzhani-v-Turtsiya-minalata-sedmitsa/196505/7/0", "text": "Над 4400 мигранти са били задържани в Турция миналата седмица, съобщи Анадолската агенция, цитира Новини.бг    Общо 1916 мигранти са били заловени при редица операции, извършени от жандармерията в северозападния окръг Одрин, граничещ с България и Гърция.    Екипи на жандармерията са заловили други 114 мигранти при акции в северозападните окръзи Къркларели (граничещ с България) и Текирдаг.    При операции на екипи на бреговата охрана и жандармерията, извършени миналата седмица в окръзите Чанаккале, Балъкесир, Айдън, Измир, Мугла и Анталия, са били задържани 2227 мигранти.    Турските сили за сигурност са заловили близо 150 мигранти и при операции в окръзите Кайсери и Хатай (граничещ със Сирия).    Сред задържаните мигранти има поданици на Пакистан, Сирия, Ирак, Иран, Афганистан, Конго, Тунис, Мароко, Египет, Либия, Бангладеш, Алжир, Сомалия, Йемен, Палестина, Непал, Еритрея, Нигерия.    Турският министър на вътрешните работи Сюлейман Сойлу съобщи наскоро, че от началото на 2019 г. в Турция са били задържани 336 700 нелегални мигранти.", "date": "2019.10.21", "title": "Над 4400 мигранти са били задържани в Турция миналата седмица"}
{"url": "http://epicenter.bg/article/Putin-i-Erdogan-shte-obsadyat-utre-turskata-operatsiya-v-Siriya/196509/7/0", "text": "Руският президент Владимир Путин и турският президент Реджеп Тайип Ердоган ще обсъдят турската операция в Сирия по време на срещата си във вторник, предаде ТАСС, позовавайки се на Юрий Ушаков, помощник на Путин.    Русия смята, че дългосрочната стабилност на региона може да бъде постигната само чрез възстановяване на сирийското единство и че трябва да бъдат взети предвид интересите на всички етнически и религиозни групи, каза Ушаков.   Източник: Новини.бг", "date": "2019.10.21", "title": "Путин и Ердоган ще обсъдят утре турската операция в Сирия"}
{"url": "http://epicenter.bg/article/Razbuntuvali-se-migranti-podpaliha-koli-i-raniha-dvama-politsai-v-Malta/196517/7/0", "text": "Разбунтували се мигранти в Малта подпалиха най-малко пет служебни автомобила и раниха двама полицаи в центъра за задържане, в който са настанени, предадоха Ройтерс и Франс прес, цитира Новини.бг    Насилието избухна в бившите казарми на британската армия в Хал Фар, недалеч от летището на Малта, в които се помещава центърът за задържане. В сблъсъците са участвали около 100 мигранти. До насилието се стигнало, когато мигрант от нигерийски произход, видимо пиян, не бил допуснат да влезе в центъра. Тогава той се опитал да нападне охранител и повикал на помощ свои приятели, намиращи се в центъра. Те се отзовали и ситуацията се влошила.    Сред опожарените коли имало няколко на служители на центъра. На една полицейска кола били счупени прозорците. Подпалени са и най-малко две административни сгради.", "date": "2019.10.21", "title": "Разбунтували се мигранти подпалиха коли и раниха двама полицаи в Малта"}
{"url": "http://epicenter.bg/article/V-Skopie-i-Tirana-chakat-Makron-da-im-obyasni-za-frenskoto-veto/196518/7/0", "text": "Президентът на Франция Еманюел Макрон, който миналата седмица на Европейския съвет блокира започването на присъединителни преговори със Северна Македония и Албания, може да посети Скопие и Тирана следващия месец, съобщават албански медии, предаде БТА.   След среща с европейски лидери в Брюксел Макрон каза на пресконференция, че планира да посети Скопие и Тирана, за да се срещне с премиерите на двете страни, Зоран Заев и Еди Рама. Еди Рама също каза днес, след заседание на ръководството на неговата Социалистическа партия, че скоро ще има важни срещи, включително с Макрон.   В знак на подкрепа от Париж в Тирана бе открито представителство на френската Агенция за развитие, която ще работи по перспективите за развитие на Албания.   Засега няма официално потвърждение за посещение на френския президент в Северна Македония и Албания.", "date": "2019.10.21", "title": "В Скопие и в Тирана чакат Макрон да им обясни френското вето"}
{"url": "http://epicenter.bg/article/Liderat-na-VMRO-DPMNE-Hristiyan-Mitskoski--Da-otgovorim-na-obidite-i-shantazhite-na-Sofiya-/196519/7/0", "text": "\"Северна Македония трябва да приеме резолюция, с която да каже на България кои са новите червени линии като отговор на \"обидите и шантажите\" от страна на София\", заяви лидерът на опозиционната партия ВМРО-ДПМНЕ Християн Мицкоски на среща на лидерите на основните партии при президента Стево Пендаровски снощи, съобщи телевизия Алсат, цитирана от БТА.   Предложението на Мицкоски било прието от всички партии. От управляващата партия СДСМ заявили, че никой не може оспори онова, което е потвърдено и от ООН - че жителите на страната са македонци и говорят на македонски език.   \"Знаем, че в България е във финална фаза кампанията за местните избори, а знаем, че кампания ще започне и в нашата страна. Трябва да бъдем особено внимателни и по никой начин да не позволим да се политизира договорът ни с България\", призовал Костадин Костадинов от управляващата СДСМ.", "date": "2019.10.21", "title": "Лидерът на ВМРО-ДПМНЕ Християн Мицкоски: Да отговорим на обидите и шантажите на София "}
{"url": "http://epicenter.bg/article/INTELLIGENT-MUSIC-PROJECT---VRABEVSKI-SUPER-BAND-shte-zabiyat-v-Plovdiv/196500/6/0", "text": "INTELLIGENT MUSIC PROJECT & VRABEVSKI SUPER BAND ще представят най-новия си албум “Sorcery Inside” с премиерен концерт в Пловдив, Bee Bop Café на 25 октомври от 21:00 ч.   Концертът е част от програмата на Международния китарен фестивал - GuitarArt Festival. Билети могат да се закупят на мястo в клуба или да се резервират на тел. 088 981 4255.   За първи път пловдивските рок фенове ще чуят на живо 12-те нови композиции на д-р Милен Врабевски. Те ще бъдат в изпълнение на едни от най-добрите български музиканти: Стоян Янкулов – Стунджи, Бисер Иванов, Боби Косатката, Иво Стефанов, Ивайло Звездомиров, Славин Славчев, Лина Никол, Самуел Ефтимов.   Премиерният концерт в Пловдив е част от националното турне, което бандата стартира през пролетта на 2019 г. “Sorcery Inside” завладя публиката в София, Варна, Русе и Велико Търново. На 25 октомври INTELLIGENT MUSIC PROJECT & VRABEVSKI SUPER BAND ще забият в Пловдив, на 5 декември - в Плевен, а на 13 декември - в Струмица, Р. Северна Македония.   Като подарък за всички меломани и ценители на качествената рок музика, всеки закупен билет ще бъде придружен от подарък – CD с новия албум, който феновете ще получат на място на събитието. “Sorcery Inside” е четвъртият музикален албум на д-р Милен Врабевски.   За пореден път в този изцяло български музикален проект участват легендарни музиканти.  Един от главните герои в all-star проекта на Intelligent Music “Sorcery Inside” отново е негово рок величество Simon Phillips, работил с Ерик Клептън, Джими Пейдж и Мик Джагър.   Световноизвестният барабанист и автор на музика участва не само в записите на барабаните, но и като музикален копродуцент, заедно с д-р Врабевски и Иво Стефанов.   Неизменна част от звездния музикален проект са и рок титаните Карл Сентънс (Nazareth), Джон Пейн (ex-Asia) и Джоузеф Уилиямс (Toto), както и младият и обещаващ талант Ричард Грисман (River Hounds).   “Sorcery Inside” е албум за търсещия ум, който се опитва да открие своята собствена истина, правейки преоценка на миналото и рециклирайки енергията, пропиляна в безмислени терзания и действия.   Медийни партньори на националното турне на INTELLIGENT MUSIC PROJECT & VRABEVSKI SUPER BAND са Българската национална телевизия и радио Z-Rock.", "date": "2019.10.21", "title": "INTELLIGENT MUSIC PROJECT & VRABEVSKI SUPER BAND ще забият в Пловдив"}
{"url": "http://epicenter.bg/article/Georgi-Gospodinov-s-edna-ot-nay-golemite-literaturni-nagradi-v-Evropa-/196520/6/0", "text": "Писателят Георги Господинов спечели една от най-големите централноевропейски награди за литература „Ангелус“ Преводът е на Магда Питлак, която също получава награда.   Думи на отличената само преди дни с Нобел за литература Олга Токарчук стоят на полското издание на „Физика на тъгата“. Според нея с книгата на Господинов полският читател най-сетне се среща с един роман, който е част от европейския литературен канон. Тя беше сред първите, които поздравиха автора. Именно на фестивала „Бруно Шулц“ във Вроцлав беше първото появяване на Токарчук в родната й Полша след обявяването на Нобела.   От сцената на театър „Капитол“ Георги Господинов сподели, че за първи път е бил във Вроцлав преди 20 години точно по покана на Токарчук и че тя е сред хората, които винаги са го окуражавали. „Сега Вроцлав е град, който трябва да празнува литературата. Ангелът на литературата тази вечер беше с мен, но и с всички хора в този град“, каза авторът.    За наградата „Ангелус“ Георги Господинов беше отличен сред шестима писатели от Австрия, Чехия, Русия, Украйна. Отличието за първи път отива при българин, като Господинов е бил номиран за него и преди години за сборника си с разкази „И други истории“.    Нобелистката Светлана Алексиевич, украинецът Юрий Андрухович, роденият в Сараево Миленко Йергович също са получавали наградата, която се връчва от 2006 година.    Междувременно осмото българско издание на „Физика на тъгата“ с корица от Теодор Ушев още може да се намери в книжарниците. На 17 ноември предстои и българската премиера на едноименната анимация, която е вторият филмов проект на тандема Ушев-Господинов. Прожекцията ще е в зала 1 на НДК и е част от програмата на „Киномания“. ", "date": "2019.10.21", "title": "Георги Господинов с една от най-големите литературни награди в Европа "}
{"url": "http://epicenter.bg/article/The-Wall-Street-Journal--Putin-e-noviyat-tsar-na-Siriya/196438/11/0", "text": "Турското настъпление, започнало в Северна Сирия заедно с представители на сунитски ислямистки групировки, имаше предсказуем ефект и в резултат от него кюрдите, които по-рано бяха съюзници на Вашингтон, бяха принудени да се обърнат за помощ към президента Башар Асад. Според информациите около 10 хиляди мирни кюрди вече са били принудени да напуснат домовете си, спасявайки се от настъпващите турски военни и техните ислямистки протежета, пише американското издание The Wall Street Journal, цитирано от \"Фокус\". Асад вече е разположил войските си в градовете Тал Тамър, Манбидж, Табка и Кобани, които по-рано се намираха под контрола на кюрдските формирования. Детайлите на предполагаемата сделка, която ще затвърди подчинението на сирийските кюрди на сирийския президент, вече започнаха да се проявяват. Турската офанзива продължава, но не донесе много успех. САЩ все още продължават да изтеглят своите войници и ги изпращат на безопасно място в Иракски Кюрдистан. В момента Владимир Путин се превръща в необходим стратегически арбитър в Сирия. Нито едно парче от тази разделена шахматна дъска не може да се движи днес без участието на Путин. Режимът на Асад дължи своето оцеляване на подкрепата на Москва от въздуха, която започна през септември 2015 г. Авторът на тези редове, както и други журналисти, работили в Дамаск, отбелязват безнаказаността, с която действат руските военни и други представители на Русия. Всъщност те са извън зоната на контрол на местните власти. Москва назначи важни командири в сирийските служби за сигурност. Влиятелният и широко известен полковник Сухейл Хасан, командир на отрядите „Тигри“ е главният сред тях. Освен самия Асад, полковник Хасан е единственият сирийския офицер, който бе оканен на среща с Путин по време на посещението му на руската военновъздушна база Хмеймим в края на 2017 година за участие в тържествените мероприятия по повод впечатляващите победи в борбата с „Ислямска държава“. Освен това Русия вкара своите офицери в състава на Сирийската арабска армия, включително в Пети щурмови корпус. Дани Макки, британски анализатор и експерт по Сирия, съобщи в понеделник, че сключеното между Асад и кюрдите споразумение включва точка за „разпускане на СДС“ – оглавяваните от кюрдите „Сирийски демократични сили (СДС) – „а всички кюрдски войници и военни групировки става част от 5-ти Корпус (Щурмовия Легион) под руски контрол“. Трябва да спрете за малко и да помислите какво значи всичко това. В състава на СДС влизат около 100 хиляди опитни бойци. Доскоро СДС беше единствената въоръжена групировка, която можеше да оперира на изток от река Ефрат. От края на 2015-та година, когато Силите със специално назначение на САЩ им помогнаха да се появят на бял свят, съставните части на СДС – кюрдските „Отряди за народна самоотбрана“ (ОНС/YPG), както и асирийските християнски сили и представителите на арабските племенни опълчения – воюваха под едно знаме. В хода на победоносните кампании по възстановяването на контрола над териториите, окупирани от „Ислямска държава“, СДС бяха основният играч, както и партньор на САЩ на земята. И изведнъж тази мощна армия, както изглежда, сега преминава под контрола на Русия. Кюрдите все още имат работеща гражданска администрация на изток от Ефрат. Слабата им надежда е в това да запазят колкото може повече от автономията, която придобиха с такъв труд в периода след 2012 година. Баасистките режими – на Асад, както и на Саддам Хюсеин – се отличават с неумолимо отношение към сепаратистките етнически проекти, особено към кюрдските. Но управляващата кюрдска партия в Източна Сирия има свое представителство в Москва. Въпросът за обосноваността на подобен род надежди зависи от Русия. Вече няма никой друг. Турция също зависи от Русия за това тя да подкрепи проекта й в северната част на Сирия. Засега не е ясно, дали Русия е знаела предварително за турската операция. Действията на Турция предизвикаха съществено изменение на ситуацията – и най-вече изтеглянето на американските войници, както и бързото преминаване на кюрдите под крилото на Ассад и по този начин Анкара поднесе на Москва два подаръка, които Кремъл отдавна се стреми да получи. Обаче сега, ставайки фактически арбитър, Русия ще бъде изправена пред много трудна задача. Тя трябва да вземе твърда позиция срещу твърде амбициозния турски проект, чието изпълнение може да предизвика хаос и дори война между Асад и Ердоган на изток от Ефрат. В същото време Москва очаква да позволи на Турция да получи достатъчна част от облагите, за да ускори излизането й от Организацията на Северноатлантическия договор (НАТО) и сближаването с Русия. За да изпълни тези планове, Русия трябва първо да сплаши турците, а след това частично да им съдейства. Москва през последните две години успешно извърши тази сложна маневра на запад от Ефрат. Сега тя ще се опита да направи това на източния му бряг, тъй като американските военни напускат Сирия. Но все още има Израел - и Иран. След изтеглянето на американците (с изключение на запазеното им присъствие в Ат Танф), фактически американският контрол върху въздушното пространство в източна Сирия също спира. Представители на СДС молят да се създаде руска зона за полети над Източна Сирия, която да защити кюрдите от турските военновъздушни сили. Ако Израел иска да продължи подполната си война срещу доставките на иранско оръжие и създаването на подходяща инфраструктура в Сирия, тогава може да направи това само с разрешение на Русия в зоната, където Русия има най-мощните карти в ръката си днес. Трябва да очакваме чести совалки в Москва на премиера на Израел, независимо от това кой ще бъде той. Асад, кюрдите, Турция и Израел - всички до голяма степен зависят от одобрението на Москва за осигуряване на техните интереси в Сирия. Този резултат беше запечатан тази седмица с помощта на удачно развитие - и в същото време не беше изстрелян нито един руски куршум. Всички пътища към Сирия сега минават през Москва. Малко вероятно е Путин да може да разчита на нещо повече.  ", "date": "2019.10.21", "title": "The Wall Street Journal: Путин е новият цар на Сирия"}
{"url": "http://epicenter.bg/article/Zhivko-Georgiev--Tsvetanov-ostavi-chast-ot-nou-hauto-si-na-svoite-naslednitsi-v-GERB-/196453/11/0", "text": "    - Не може да се обобщи за цялата страна. Особено при местни избори се демонстрират реални локални особености.        - В София безспорно вотът е ключов, с много сериозна интрига. Отдавна не е имало такава интрига. Разбира се, има и други места, но публиката се интересува най-вече от столицата. Почти сигурно ще има балотаж в София в кметската част и то с много добри шансове за Мая Манолова. Но по-важното е, че в София все пак наблюдаваме местен вот, където в това, което се случва, ще има някаква политическа логика. Борба между политики, идеи... Така че тук всичко е в чист вид. А вече из страната наблюдаваме добре познати картинки. Не, че няма интриги. Има интриги. Сигурно ще има и изненади. На ГЕРБ няма да ѝ е така лесно да повтори постиженията си от преди четири години. В 7-8 областни града ще има сериозни опоненти и е възможно да загуби някои от тях. Но за съжаление това, което мен ме впечатлява, като човек изследващ 20-30 години избори в България, ще си ги има пак всичките добре познати дефекти – местни договорки зад гърба на избирателя, купени гласове... Силно е изкушението, особено в общини с под 50 000 избиратели да се използват тези техники.      - Не във всички имам изследвания, но в Ямбол, в Русе, в голяма част от областните центрове в Северна България, даже и в Благоевград може би ще има интрига. Интересни са, при все че някакви Бог знае какви иновации от страна на желаещите и ползващи се от правото да бъдат избирани не наблюдаваме. Изборите текат по начин, който общо взето вече е познат на публиката. Може би малко по-интензивно се ползват социални мрежи, дигиталните начини за комуникация, пропаганда, контрапропаганда, пиар и т. н. Но другото не е нещо особено ново.        - О, не съм ги следил всичките. Непрекъснато съм на работното си място и нямам особено време. Вижте, какво значи прагматичност? В София няма търсене само на прагматика от публиката. В София се натрупаха много проблеми при наличие на безспорно позитивна тенденция. В София има по-голяма осъзната нужда от промяна в модела, по който се управлява столицата и който до голяма степен изключва гражданите от процеса на взимане на решенията и контрол върху обществените поръчки, харчене на бюджетния ресурс. Има желание за промяна. Дали г-жа Фандъкова и ГЕРБ предлагат също своя версия на промяната и дали ще я приеме публиката, това ще го видим.      - Те налагат своя отпечатък върху настроенията на хората. Общо взето, може би ще дадат своя принос върху по-високи стойности на протестен и наказателен вот. Лошото е, че може и да не го забележим в резултатите, защото протестният се случва с по-ниска активност, а наказателният налива вода в мелницата на политически сили, кандидати и местни коалиции, които са за промяна на статуквото. Така че ще бъде доста разнопосочно, но отпечатък ще има и то най-вече в големите градове, където логиката и на гласуването, и на избора е по-политическа, а не семейно-родова, както е в по-малките общини.        - Вижте, аз не съм много склонен да приписваме огромен ефект от подобни турове на евроизборите. Да, ГЕРБ ги спечели, но това е с един процент и половина от всички имащи право на глас. Друг е въпросът, че беше ниска активността. Не знам. Може би те ще минимизират щетите, които ГЕРБ е възможно да понесе в много общини поради вътрешни скандали, поради откровено несправяне и корупционни, и всякакви други схеми и скандали. Но е факт, че на не малко места ГЕРБ влезе в тази логика, която други големи, значими политически сили, даже и БСП, я изживяваха преди години - да има по двама кандидати. Тоест, почва някаква ерозия и то в областни центрове. Забелязват се симптоми, че на места разслояването, разломите вътре в структурите на ГЕРБ са доста значими, което не беше характерно за по-младенческата фаза от живота на тази политическа сила.        - Безспорно има. Макар че няма нужда да си го обяснявам с активната роля на самия Цветанов. Вижте, през последните години има една тенденция в България местната власт все повече да се приватизира. Кметовете – няма значение от коя политическа сила са те – получиха доста значим ресурс и прерогативи. Тоест без да бъде много манифестирано, реално протече някакъв процес на децентрализация на общините. Особено в по-жизнеспособните има достатъчно голям ресурс. И местната власт се превърна в доста еманципирал се фактор – обществени поръчки, евросредства... По-оправните кметове успяха да си създадат мощни клиентелни връзки, те са сериозен работодател в средните и малките общини. Те станаха до голяма степен независими даже от партийните централи и от централната власт. Така че, получавайки тази автономия, наистина стана вече много трудно да бъде сменен кмет в България при равни други условия. Няма значение дали е от ГЕРБ, от друга партия или абсолютно независим. Има доста примери при това в големи общини. Е, разбира се, сигурно имат и някакви качества като управленци или населението им приписва такива. Но много по-трудно стана да се смени кметът (в общинския съвет по-лесно стават някои фрагментации), отколкото даже централната власт. Затова ще продължаваме да имаме кметове с по три, четири и повече мандати.        - Цветанов остави част от ноу хауто си на своите наследници в ГЕРБ. А и някои от тези хватки лесно се усвояват. Той безспорно вършеше част от черната работа. Но в много общини забелязвам същите подходи – без Цветанов по цветановски. Безспорно без него ГЕРБ ще има проблеми в доста общини, където неговото оттегляне беше съпроводено с низвергването на предишен местен елит на ГЕРБ и замяната му с друг. Има такива достатъчно. Но методите си остават, те не са забравени, ноу хауто все още се ползва. Освен това и самият Бойко Борисов не е много чужд на това ноу хау. И да не го е патентовал, то си е част от корпоративната култура на партия ГЕРБ.        - Винаги присъства елементът, по-интензивно или не, между статукво и промяна. Във всички общини, върху които имам поглед, в предизборната кампания повечето от гражданите искат промяна. Няма значение на какъв хал е общината – дали е силно депресивна или е сравнително успешна през последните 3-4 години и има добра икономическа конюнктура. Навсякъде искащите промяна са повече. Друг е въпросът, че нещо друго не много добро се случва през последните 10-15 години, което мен като социолог ме тревожи. Почти навсякъде има ерозия на местните общности, те не се преживяват като такива. Изчезнала е местната публичност. Няма форуми, полета за дебат по проблемите на общността – политически, икономически и всякакви. И поради липса на такава местна публичност са изчезнали и естествените лидери. Няма я средата, която формира естествени лидери, които при необходимост, когато обществото иска промяна, излизат на политическата арена и персонифицират тази промяна, печелят избори. Общо взето, има обезлюдяване. Правиш изследвания, искаш хората от общината спонтанно да посочат личности, които според тях имат авторитет и не намираш нищо. Няма ги вече местните интелектуалци, няма ги гражданските активисти на много места. Да, знаят бившите и настоящите кметове и затова посочват тях. Просто, защото други не знаят. Няма ги честните бизнесмени. В много малки и средни общини като се зададе такъв въпрос, излиза списък от лекари. Поради демографската ситуация в страната, хората имат доверие на джи пито си и го посочват него. Извинявайте, ама джи пито едва ли е годен за кмет и едва ли има намерение за такъв. Или лекари от местната болница. Всъщност това започна още преди десет години, когато половината регионални болници излъчиха кметове или хора в общинските листи. Няма други. Няма ги местните медии. Да, появиха се какви ли не сайтове и прочее, но те имат много фрагментарна и малка в крайна сметка аудитория. Всичко това не подхранва среда, в която може да се формира по естествен път алтернативен елит по места.    Най-общо, има нужда от промяна на модела и то е по посока да стане по-легитимен. Да се пресекат няколко негативни тенденции, които тревожат хората. Това са – срастване между политически и олигархично-клиентелен елит; да се минимизира ролята на големите пари в изборите; да се създадат механизми за гражданско участие, което е същинската демокрация. Демокрация без гражданско участие е доста фиктивна фасада. Така че, чувства се потребност от радикални идеи и не непременно такива, които могат да се разплискат в антисистемни настроения. Засега това, което ги задържа, мен, ако питате, е, че не са се появили подходящи алтернативи и че социално-икономическата конюнктура е горе-долу добра. Ако, не дай Боже, страната влезе в някаква икономическа депресия и се изострят социално-икономическите напрежения, това може да избие на зле.   ", "date": "2019.10.21", "title": "Живко Георгиев: Цветанов остави част от ноу хауто си на своите наследници в ГЕРБ "}
{"url": "http://epicenter.bg/article/Nad-9-5-mln--leva-sa-razdadeni-na-stopanite-za-pochistvane-i-dezinfektsiya-na-zadniya-dvor/196413/4/0", "text": "„Над 9,5 млн. лева, в единична ставка от по 300 лева, са раздадени на стопани, за да могат да извършват почистване и дезинфекция на задния двор. Над 32 хил. лични стопанства получиха такова подпомагане“. Това заяви пред БНР Силвия Василева, директор на Дирекция „Животновъдство“ в Министерството на земеделието и храните.   Тя разясни промените в Наредбата за ветеринарно-медицинските изисквания към животновъдните обекти, която регламентира броя животни, отглеждани в личните стопанства, както и изискванията към фермите.    Василева подчерта, че по този документ се е работило още преди да дойде африканската чума по свинете в България. Появата на заболяването обаче е наложила промените да се разширят.    Промените засягат както големите ферми, така и стопаните, които гледат животни за лична употреба. Причината е, че за чумата няма ваксина, отбеляза тя:    „Единственият начин да се справим със заболяването е именно да гарантираме биосигурността така, че да предотвратим неговото разпространение. … Мерките не са тежки. Те са свързани със спазване на една култура на отглеждане и лична хигиена. Когато сме отговорни по този начин при отглеждането на тези животни, тогава ще гарантираме здравето и качеството на суровината, която даваме и в същото време ще може да предотвратим разпространение на заболяването и зараза на съседния двор, в който също се отглеждат прасета“.    Като изключително важно Силвия Василева подчерта, че в личните стопанства, където се отглеждат прасета, хората трябва да имат отделно облекло, както и да дезинфекцират обувките си преди влизане. Мерките, които трябва да се въведат, не са скъпи, изтъкна тя.    По думите ѝ, се разработват и промени в Закона за ветеринарно-медицинската дейност, където се предвиждат изисквания по отношение на контрола, както и нови задължения за кметовете в процеса на регистрация.", "date": "2019.10.21", "title": "Над 9,5 млн. лева са раздадени на стопаните за почистване и дезинфекция на задния двор"}
{"url": "http://epicenter.bg/article/Petkova--Zapazvame-strategicheskoto-si-myasto-na-gazovata-karta-na-Evropa/196428/4/0", "text": "С разширението на газопреносната инфраструктура на България ние ще запазим своето стратегическо място на газовата карта на Европа. Това каза министър Теменужка Петкова на откриването в Ямбол на разширението на газопреносната мрежа по трасето на „Балкански поток“ до компресорна станция „Странджа“, предаде агенция „Фокус“.   „Много се радвам, че днес заедно ще имаме възможност да станем свидетели на пускане на експлоатация на първия етап от проекта за Разширение на газопреносната инфраструктура на територията на България от турско-българска граница до българо-сръбска граница. Господин Малинов очерта основните параметри на проекта. Проект, който е изключително важен не само за България, но и за целия регион на Югоизточна Европа, защото този проект ще даде възможност за диверсифициране на маршрутите за доставка на природен газ. Ще създаде условия за по-голяма енергийна сигурност в региона и за развитие на пазара.   За България този проект е реализиран при стриктно спазване на всички европейски правила, ще направи възможно това ние да запазим своето стратегическо място на газовата карта на Европа. Тази инфраструктура, като част от структурата, свързана с реализацията на концепцията за газоразпределителен център на територията на България е изключително важна за нас. Затова използвам случая да благодаря на изпълнителите на този проект – нашите партньори от „Главболгарстрой“, да пожелая успех на всички наши партньори в следващите 474 км и съвсем скоро да можем да се видим пак в същия формат на пускането в експлоатация на целия проект“, допълни още министър Петкова.", "date": "2019.10.21", "title": "Петкова в Ямбол: Запазваме стратегическото си място на газовата карта на Европа"}
{"url": "http://epicenter.bg/article/Premierat--Otnasyame-se-kato-dobri-stopani-kam-Balgariya---ne-ostavyame-dalgove-na-sledvashtite-pokoleniya/196442/4/0", "text": "„Отнасяме се като добри стопани към България – не задлъжняваме и не оставяме дългове на следващите поколения“. Това отбеляза премиерът в своя публикация във Фейсбук.   „Според окончателните данни на НСИ - Национален статистически институт за 2018 година отчитаме бюджетен излишък от 1 921 млн. лв., което е 1.8% от БВП. Продължава и положителната тенденция дългът на сектор „Държавно управление“ да намалява като достига 22,3% от БВП.“, посочи още Бойко Борисов.        ", "date": "2019.10.21", "title": "Премиерът: Отнасяме се като добри стопани към България – не оставяме дългове на следващите поколения"}
{"url": "http://epicenter.bg/article/NSI--Byudzhetniyat-izlishak-e-1-921-mlrd--leva--dalgat-na-Balgariya-e-24-4431-mlrd--/196443/4/0", "text": "Според окончателни данни на Националния статистически институт, през 2018-а година институционалният сектор \"Държавно управление\" отчита бюджетен излишък от 1,921 млрд. лева, или 1,8% от БВП на нашата страна, който е в размер на 109,695 млрд. лева.    Това представлява повишение спрямо бюджетен излишък за 1,121 млрд. лева през 2017-а година, или 1,1% от БВП, който през 2017-а беше в размер на 102,308 млрд. лева.    В същото време излишъкът в подсектор \"Централно управление\" през миналата година е в размер на 1,667 млрд. лева, или 1,5% от БВП за миналата година. Подсекторът \"Местно управление\" е реализирал излишък от 150 млн. лева, а подсекторът \"Социалноосигурителни фондове\" - позитивен баланс в размер на 104 млн. лева.    Дългът на България за 2018-а година е в размер на 24,4431 млрд. лева, или 22,3% от БВП на страната, показват окончателните данни на НСИ. Това представлява понижение спрямо дълг в размер на 25,908 млрд. лева през 2017-а година, или 25,3% от БВП.", "date": "2019.10.21", "title": "НСИ: Бюджетният излишък е 1,921 млрд. лева, дългът на България е 24,4431 млрд. "}
{"url": "http://epicenter.bg/article/Sobstvenikat-na-svinekompleks-sadi-BABH-za-razmera-na-izplatenoto-obezshtetenie/196472/4/0", "text": "Собственикът на свинекомплекса в свищовското село Българско Сливово е завел дело срещу Българската агенция за безопасност на храните, с което оспорва размера на изплатеното обезщетение за унищожените 18 500 прасета. През август промишлената свинеферма беше засегната от заболяването африканска чума по свинете. Това съобщава БНР.   Според собственика на свинекомплекса в Българско Сливово изплатената компенсация от държавата е с един милион лева по-малко. Според Лефтер Лефтеров причината за по-ниското обезщетение, заради което е заведено дело във Великотърновския административен съд срещу Агенцията по храните, е неправилно изчисляване на щетите:    „Методиката, по която ни беше направена оценката, не е пазарна. В наредбата пише, че трябва да бъдем обезщетени по пазарни цени. На база на направени оценки на колеги и преизчисляване на нашите животни, които сме унищожили, разликата е някъде около един милион лева“.    Промишлената свинеферма в Българско Сливово се очаква да възстанови дейността си напролет догодина. Животни ще бъдат доставени от чужбина.", "date": "2019.10.21", "title": "Собственик на свинекомплекс съди БАБХ за размера на изплатеното обезщетение"}
{"url": "http://epicenter.bg/article/Zapochva-stroitelstvoto-na-uchastak-ot-patya-Mezdra---Botevgrad/196511/4/0", "text": "Стартира поетапното строителство на 13,4 км от път I-1 (E-79) Мездра – Ботевград, лот 2 от км 161 до км 174, съобщават от АПИ.   Днес изпълнителят започна подготвителните дейности за обезопасяването на обекта, поставянето на знаци, премахване на горния хумусен слой и т. н. Всички дейности, които ще се извършват през следващите дни са в страни от настоящото пътно платно и няма по никакъв начин да възпрепятстват трафика.  Изграждането на направлението Видин - Ботевград /167 км/ започва от един от най-сложните участъци като терен за преминаване. Поради това строителството на близо 33 км от пътя между Мездра и Ботевград е обособено в два участъка - лот 1 /19,3 км/ и лот 2 /13,4 км/. Изпълнител на лот 2 е ДЗЗД „МБ ЛОТ 2-2019“, с участници: „Европейски пътища“ АД, „Водно строителство-Благоевград“ АД и Вахостав-СК, а.с. Стойността на договора е 266 975 906.88 лв. с ДДС. Строителният надзор ще осъществява „МБ КОНСУЛТ“ ДЗЗД, в което са: „КОНТПАС“ ЕООД, „СТРОЛ – 2000“ АД, „ЕН АР КОНСУЛТ“ ЕООД, „ПЛАН ИНВЕСТ ПЛОВДИВ“ ЕООД и „АРИБАЛ“ ООД. Техният договор е за 2 316 600 лв. с ДДС.    За лот 1, който е 19,3 км (от км 174 до км 194), има подписан договор за строител и надзор. Изпълнител е Обединение „ГЕОПЪТ ЛОТ 1“, с участници: „Геострой“ и „Пътстрой-92“. Стойността на договора е 159 599 936, 26 лв. с ДДС. Строителният надзор е възложен на ДЗЗД „Мездра Консулт“, в което са: „Трансконсулт – БГ“ ООД и „Рутекс“ ООД. Техният договор е за 1 476 000 лв. с ДДС. Строителните работи и на този лот също започнаха.    Пътят между Мездра и Ботевград ще бъде с две платна с по две ленти за движение в посока, с габарит 20 м, т. е. двойно по-широко от настоящото, което е с по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Предвидено е построяването на селскостопански надлези, площадки за отдих и т. н.    За първи път при изпълнението на обществените поръчки за строителство на пътя ще се приложи нова схема на плащане, която предвижда цялата стойност на договора да се разплати на изпълнителя след завършване на обекта и има издадено разрешение за ползване на новопостроения пътен участък. Целта е изпълнителите да работят максимално мобилизирано и да завършат обекта качествено и в кратък срок.    Направлението Видин – Ботевград е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик. ", "date": "2019.10.21", "title": "Започва строителството на участък от пътя Мездра - Ботевград"}
{"url": "http://epicenter.bg/article/Spetsializiraniyat-nakazatelen-sad-shte-zasedava-po-deloto-sreshtu-Nikolay--Evgeniya-i-Mariya-Banevi/196405/3/0", "text": "Специализираният наказателен съд ще заседава по делото срещу Николай, Евгения и Мария Баневи. Това съобщиха от пресцентъра на Съда. Делото ще се гледа от 10.00 часа от 20-и състав. Баневи са обвинени за образуване и ръководене на организирана престъпна група. На разпоредително заседание на 24 септември 2019 г. съдебният състав не установи съществени нарушения на процесуалните правила, които да накърняват правата на обвиняемите и техните защитници. Потвърдени бяха и наложените им мерки за неотклонение. Съдът отхвърли искането на задържания под стража Николай Банев за определяне на по-лека мярка, както и искането на Мария Банева за отмяна на наложената ѝ забрана за напуска пределите на страната.  Мария Банева е с мярка за неотклонение „Парична гаранция“, а Евгения Банева - с „Подписка“, след като първоначалната ѝ мярка „Задържане под стража“ бе изменена от Специализираната прокуратура заради вложеното ѝ здравословно състояние.", "date": "2019.10.21", "title": "Специализираният наказателен съд ще заседава по делото срещу Николай, Евгения и Мария Баневи"}
{"url": "http://epicenter.bg/article/Mladezh-zagina--chetirima-sa-raneni-pri-tezhka-katastrofa-v-Zlatitsa-/196409/3/0", "text": "20-годишен младеж загина на място, а четирима души бяха ранени при тежка катастрофа в Златица в понеделник сутринта. При инцидента са се ударили два леки автомобила, единият от които бил управляван от жертвата.    Пострадалите - 40-годишна жена и три момчета на по 19 години, са откарани в столичната болница „Света Анна” с множество травми. Животът им е вън от опасност, съобщи Нова телевизия.    Движението в района на катастрофата се пренасочва. Обходният маршрут е по съседни улици в населеното място, съобщават от АПИ.", "date": "2019.10.21", "title": "Младеж загина, четирима са ранени при тежка катастрофа в Златица "}
{"url": "http://epicenter.bg/article/Spetssadat-otlozhi-deloto-sreshtu-semeystvo-Banevi--sabirat-se-dopalnitelni-dokazatelstva-/196432/3/0", "text": "  Специализираният наказателен съд остави в ареста Николай Банев, който поиска мярката му да бъде изменена в по-лека. Това искане беше отправено, след като насрочените разпити на свидетели по делото бяха отложени заради липсата на счетоводни документи, които да докажат твърдението на прокуратурата, че Банев не е декларирал коректни суми от дружествата „Полимери“ и „Партнърс комерс“ в периода от април 2007 г. до февруари 2013 г., предаде БГНЕС.    Магистратите уважиха искането на защитата да бъдат присъединени към делото, които в момента са част от другото дело срещу Баневи, а именно за присвояване на средства, както и за пране на пари и държане на сума в големи размери в Швейцарска банка.    Съдът изиска да се разкрие съдържанието на 27-те чувала, които са обект на второто дело и да се приложат всички данни и документи, с които разполага РУ Девня към сегашното дело.    Заради възникналите обстоятелства съдията отложи разпита на свидетелите Анна Главинова, Виолета Бошкова, Милена Шопова и Венцислав Генов. Свидетелят Владимир Владимиров не се яви.    Адвокатът на Банев, Ивета Анадолска поиска от съдебния състав да му позволи да даде интервю пред медиите, но това му беше отказано.    Направи впечатление, че сем. Баневи се защитава от десет адвоката. Николай беше с четирима, сред които и дъщеря му Мария. Евгения – също с толкова, а майката на Банев, Мария – с двама.    В днешното заседание съдът разгледа единствено искането на Николай Банев да бъде пуснат под домашен арест, за да може да се грижи за съпругата и двете си непълнолетни деца.    Пред съда, Банев разказа за ужасяващите условия в ареста и обясни, че дневно залагали по 20 капани за мишки, и на сутринта те били пълни.    „Мръсотията е страшна, няма топла вода. Идва зима, а в нито едно помещение няма радиатори“, разкри бизнесменът и добави, че се къпе със студена вода и спи, обграден от хлебарки. Той подчерта, че е лъжа и твърдението, че води луксозен живот. Банев заяви, че за 50-ия си рожден ден през 2009 г. получил поздравителен адрес от премиера Бойко Борисов като важен и стратегически инвеститор. „Ще съдя всички физически лица и институции, които осъществиха тази репресия срещу мен, бизнеса и семейството ми“, закани се той и добави, че в кориците на дело няма нито един документ, подписан от някой от тримата, който да ги уличава в престъпление. В заключение бизнесменът поиска да бъдат разпитани като свидетели Бойко Борисов, Цветан Цветанов и Трайчо Трайков.    Пред медиите съпругата на бизнесмена Евгения Банева не пожела да каже какво е искал да каже съпругът й пред журналистите, но обясни, че обръщението му е напечатано и ще бъде разпространено.    „Със сигурност ние ще поискаме да бъдат разпитани Бойко Борисов, Цветан Цветанов и Трайчо Трайков, защото те са важни свидетели по делото. До тях са отправяни многократно жалби и сигнали, във връзка с тревожната ситуация в различни предприятия и най-вече в „Полимери“.   Досега нямахме достъп до тези 27 чувала, но съдията позволи тези материали да ни бъдат предоставени, за да имаме и ние достъп до една кореспонденция, свързана с престъпното бездействие на институциите в продължение на доста години и неглижиране на всички сигнали, които ние сме отправяли до министерство на икономиката, до министър-председателя, до Цветан Цветанов като министър на вътрешните работи и други институции“, коментира Банева и добави, че ще бъде направена нова жалба до Министерството на правосъдието и инспектората към ведомството във връзка с условията, в които живеят арестантите в Софийския затвор. Банева изрази разочарование, че след нейната жалба, която се съдържа в 26 страници, не е последвала промяна, освен уволнението на директора на Главна дирекция „Изпълнение на наказанията“. От Специализирания съд обявиха, че поради събиране на доказателства делото се отлага за 20 ноември 2019 г. от 10:00 ч. Разпитът на свидетелите също ще бъде проведен в следващото заседание, след представяне на оригиналите от посочените документи, предаде Агенция „Фокус“. Баневи са обвинени за участие в организирана престъпна група за данъчни престъпления и пране на пари. Николай Банев е обвинен като извършител на данъчните престъпления, а съпругата му – като негов помагач. Обвиненията завариха семейството в Ница в края на миналата година. Двамата бяха екстрадирани в София на 6 декември.", "date": "2019.10.21", "title": "Спецсъдът отложи делото срещу семейство Баневи, събират се допълнителни доказателства "}
{"url": "http://epicenter.bg/article/Migranti-ot-Afganistan-sa-arestuvani-zaradi-iznasilvane-na-nepalnoletno-momiche-v-Sofiya/196436/3/0", "text": "Двама мигранти от Афганистан са арестувани заради изнасилване на непълнолетно момиче в София, съобщава БНР.   От МВР потвърдиха пред \"Хоризонт\" за случая.   Задържаните са били от общежитието в район \"Военна рампа\", което е от отворен тип.   Инцидентът е станал след полунощ на 15 октомври.    По случая има образувано досъдебно производство, извършителите са задържани за 72 часа.    Чуждите граждани са кандидати за бежански статут и убежище.", "date": "2019.10.21", "title": "Мигранти от Афганистан са арестувани за изнасилване на непълнолетно момиче в София"}
{"url": "http://epicenter.bg/article/Voennosluzheshti-ot-Suhopatnite-voyski-sa-izzeli-nevzriven-boepripas--otkrit-kray-Plovdiv/196437/3/0", "text": "Специализиран екип от 91-ви инженерен батальон за обща поддръжка – Пловдив е разузнал и транспортирал за обезвреждане 37 мм силно корозирал артилерийски снаряд. Това съобщиха от пресцентъра на Министерството на отбраната.   Боеприпасът е открит на 20 октомври 2019 г. в коритото на река Марица край Пловдив. Снарядът ще бъде унищожен днес, 21 октомври, на учебен полигон „Червен“. Формированието в състав от 4 военнослужещи и 2 броя техника е ръководено от капитан Антон Делчев. Военнослужещите действаха на основание отправено искане на главния секретар на МВР и по разпореждане на командира на Сухопътните войски генерал-майор Михаил Попов.", "date": "2019.10.21", "title": "Военнослужещи от Сухопътните войски иззеха невзривен боеприпас, открит край Пловдив"}
{"url": "http://epicenter.bg/article/Varnenskata-prokuratura-protestira-opravdatelnata-prisada-na-Mareshki/196439/3/0", "text": "Окръжната прокуратура във Варна иска с протест отмяната на решението на Окръжен съд - Варна, с което бяха признати за невиновни по обвиненията в изнудване и заплахи с унищожаване на имущество на наемател на заведение лидерът на ПП \"Воля\" и зам.-председател на Народното събрание Веселин Марешки и бизнесдамата Красимира Колева, съобщава \"     Стана известно, че в петък, 18 октомври 2019 г., двамата подсъдими бяха оправдани по обвинението за изнудване с причинени значителни имуществени вреди - престъпление по член 213а, ал. 3, във връзка с ал. 2 от НК.   Според обвинението съдът неправилно е оценил събраните доказателства при постановяване на своя акт. Протестът ще се гледа на въззивна инсртанция пред Варненския апелативен съд.    Очаква се след запознаване с мотивите на постановеното оправдателно решение спрямо Веселин Марешки и Красимира Колева Окръжната прокуратура във Варна да изложи и допълнителни съображения.    Случаят, заради който зам.-председателят на Народното събрание стана обвиняем, след което се отказа от депутатския си имунитет и се превърна в подсъдим, е отпреди 5 години.   Наказателното дело срещу Веселин Марешки и Красимира Колева беше образувано във Варненски окръжен съд на 14 август 2015г. След отвод на два съдебни състава делото започна отначало на 26 януари 2018г., като за година и 10 месеца бяха проведени 17 заседания.                                 ", "date": "2019.10.21", "title": "Варненската прокуратура протестира оправдателната присъда на Марешки"}
{"url": "http://epicenter.bg/article/Sluzhiteli-na-RU--Slivnitsa-predotvratiha-prevoz-na-uchenitsi-ot-piyan-vodach/196446/3/0", "text": "Служители на РУ- Сливница предотвратиха превоз на ученици от водач, употребил алкохол. Това съобщиха от ОДМВР – София, цитирани от Агенция \"Фокус\".    Около 7.40 часа тази сутрин в Божурище, съгласно нормативните изисквания, служители на РУ- Сливница предприели обстойна проверка на документите и водача на автобус, предназначен за екскурзия на ученици от 8 и 9 клас на местно училище. Нарушения по отношение на задължителната документация не били открити.    Когато обаче водачът бил изпробван за употреба на алкохол, дрегерът отчел 0.81 промила в издишания от него въздух.    На 57- годишния шофьор е съставен акт за извършено нарушение по чл. 5, ал.3, т.1 от ЗДвП и издаден талон за медицинско изследване, на база на който е дал кръвна проба за химически анализ.    Изпратеният втори шофьор също бил изпробван за употреба на алкохол и след като дрегерът отчел отрицателен резултат, автобусът с учениците потеглил нормално по планираната дестинация към Кюстендил.", "date": "2019.10.21", "title": "Служители на РУ- Сливница предотвратиха превоз на ученици от пиян водач"}
{"url": "http://epicenter.bg/article/Arestuvaha-maykata-na-bebeto--izostaveno-v-Petrich-/196454/3/0", "text": "Арестувана е майката на бебето, изоставено в поликлиниката в Петрич в петък, съобщават от полицията в Благоевград.    Тя е на 37 години от петричкото село Старчево, предаде bTV.    В продължение на четири дни органите на реда издирваха родителите, изоставили пеленаче на около месец пред лекарски кабинет.    След като то беше намерено пред един от лекарските кабинети, бебето беше транспортирано в болницата в Сандански. Детето е настанено в родилното отделение.    Детето не е родено в болница, а най-вероятно в домашни условия, смятат лекарите.", "date": "2019.10.21", "title": "Арестуваха майката на бебето, изоставено в Петрич "}
{"url": "http://epicenter.bg/article/Osvobodiha-dvamata-migranti--obvineni-v-iznasilvane-na-nepalnoletna-/196463/3/0", "text": "Магистратите освободиха двамата мигранти от Афганистан, изнасилили непълнолетно момиче в София.    Чужденците са непълнолетни и това е причината да не бъдат оставени в ареста.    Тяхната мярка за неотклонение е \"Надзор от инспектор от детска педагогическа стая\".    Младежите пребивават законно в България. Те посегнали на момичето на 15 октомври.    По-рано бе съобщено, че задържаните мигранти са кандидати за бежански статут и убежище. Те са били от общежитието в район \"Военна рампа\", което е от отворен тип.", "date": "2019.10.21", "title": "Освободиха двамата мигранти, обвинени в изнасилване на непълнолетна "}
{"url": "http://epicenter.bg/article/Nasrochiha-nova-data-po-deloto-sreshtu-bratya-Galevi/196467/3/0", "text": "Окръжният съд в Кюстендил насрочи нова дата за заседание по делото срещу братя Галеви, съобщи БНР, позовавайки се на Окръжния съд.    Заседанието е насрочено за 2 декември 2019г.    Делото е заведено от КПКОНПИ срещу Ангел Христов и Пламен Галев, техните съпруги и контролираните от тях дружества, и е по реда на Закона за отнемане в полза на държавата на имущество, придобито от престъпна дейност.    Искът е на обща стойност 4 250 189 лева и касае луксозни автомобили, недвижими имоти и дялове от фирми.    Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководене на престъпна група.    През ноември миналата година делото за отнемане на незаконно придобито имущество на т.нар. \"братя\" Галеви отново беше отложено.", "date": "2019.10.21", "title": "Насрочиха нова дата по делото срещу братя Галеви"}
{"url": "http://epicenter.bg/article/VAS-nasrochi-delo-za-spirane-na-obshtestvenata-porachka-za-detskata-bolnitsa/196487/3/0", "text": "За 11 ноември е насрочено дело във Върховния административен съд по втората жалбата на Камарата на архитектите за спиране на обществената поръчка за дострояване на двата 12-етажни корпуса, предвидени за бъдещата детска болница в София. Това съобщава БНР.   Сградата на бъдещата Национална детска болница не отговаря на нормите за земетръс, каза по-рано тази седмица заместник-председателят на Камарата на архитектите Петкана Бакалова:    \"Последните нормативни изменения на противоземетръсните разпоредби са от 2012 година. Такъв тип сгради - с високо обществено значение, се изчисляват по Наредбата за еврокодовете, транспонирана в националното законодателство. Там ясно е казано, че според коефициента за земетръс на всеки район е дадена възможната етажност на сградите. При сгради за здравеопазване и образование те могат да бъдат до 5 етажа при по-висок коефициент и до 8 етажа, когато е по-малък. За София важи нормата 8 етажа\".    Конструктивното обследване на сградата по поръчка на МЗ от 2019 година също не удовлетворява Камарата. Протоколите за изпитване на бетона и на армировката са от 2007 година.    КЗК отхвърли и двете жалби на Камарата на архитектите.    На запитване от \"Хоризонт\" от МЗ отговориха, че остават на позицията си при първото обжалване, че според последното обследване на сградата за бъдеща детска болница, строежът може да бъде завършен след извършване на строително-възстановителни работи, а поради стратегическия характер на болницата МЗ ще осъществява оперативен контрол на всеки етап от изграждане на болницата.    Междувременно МЗ вече отвори офертите за изпълнител на обществената поръчка.    От здравното министерство посочват, че в качеството си на инвеститор ще контролират изпълнението на заданието на всеки етап от изграждането на обекта.", "date": "2019.10.21", "title": "ВАС насрочи дело за спиране на обществената поръчка за детската болница"}
{"url": "http://epicenter.bg/article/Falshivi-imeyli-za-predstoyashta-reviziya-sa-poluchili-reditsa-klienti-na-NAP-Plovdiv-/196494/3/0", "text": "Фалшиви имейли с уведомление за предстояща ревизия са получили редица клиенти на НАП-Пловдив, съобщава News.bg.   В писмата дори се споменава име на \"служител\" в приходната администрация. Те приканват получателите им да се явят на адрес, на който се твърди, че има офис на НАП, и да носят документ за самоличност, както и да последват линк за повече информация.    От Приходната агенция предупреждават, че това е класическа форма на \"фишинг\" атака, която цели опит за кражба на лична информация в интернет - потребителски имена за достъп, пароли, банкови сметки и други.    Писмата са изпратени от името на предполагаемия \"инспектор по приходите\" Веселина Букова. От НАП обаче са категорични, че при тях не работи служител с такова име.    Според тях става въпрос за злонамерена атака, която уронва престижа им и призовават гражданите да не отварят фалшивите имейли.", "date": "2019.10.21", "title": "Фалшиви имейли за предстояща ревизия са получили редица клиенти на НАП-Пловдив "}
{"url": "http://epicenter.bg/article/Yasen-Todorov-/196504/3/0", "text": "- С цялото ми уважение към президента Росен Плевнелиев, считам апела му към настоящия държавен глава за абсолютно неуместен, а също така и за дълбоко незаконосъобразен. Конституцията на Република България и законът за съдебната власт ясно и изчерпателно посочват правните субекти, които участват в процедурата по избор на главен прокурор - това са прокурорската колегия на ВСС и министърът на правосъдието, които могат да правят номинации; пленумът на ВСС, който провежда самия избор и президентът, който подписва или не указа за назначаването. НПО и магистратски сдружения могат да задават въпроси на номинирания кандидат и да изразяват становища за професионалните и нравствените му качества, но никой няма право да влияе по какъвто и да е начин върху вътрешното убеждение на членовете на ВСС и на президента, в чиято дискреционна власт е взимането на решение за избор на главен прокурор и респективно - за назначаването му. Всяка външна намеса и опит за оказване на влияние по отношение на тях е пряко посегателство върху независимостта на съдебната власт и погазване принципите на правовата държава. - Не знам кой говори чрез г-н Плевнелиев, но се надявам това да е негова лична инициатива, а не да е извършено под нечия диктовка. Впрочем, доколкото си спомням, подобни апели за неиздаване на укази за назначаването на главен прокурор и на председател на ВКС бяха отправяни и към него в качеството му на държавен глава, но той правилно не се поддаде на неправомерен и противозаконен външен натиск и издаде съответните укази. - Страхът от кандидатурата на Иван Гешев, според мен, е страх от силната прокуратура, която търси отговорност от всички нарушители на закона, без да „опъва чадър“ над никого. Аз не искам, а и нямам право да взимам отношение по висящ пред ВКС казус. Но все пак констатациите на десетте члена на съдийската колегия на ВСС, подписали призива към г-н Лозан Панов, са категорични и безпрецедентни. Те определят действията на председателя на ВКС като „нарушаващи независимостта на българските съдии, Конституцията и законите на България, както и етичните норми, действащи за тях“, а също така и като „безпрецедентна и откровена намеса“ в работата на съдебния състав и „недопустим опит за влияние“ върху него. За мен вече е пределно ясно, че казусът „Джок Полфрийман“ е предварително замислен политически сценарий от кръгове, които по нормален, демократичен път не могат да стигнат до българския парламент и респективно - до изпълнителната власт. На тях им трябва ново „знаме“, защото предишните им лозунги се изтъркаха и Джок Полфрийман  ще бъде използван именно за такова.  Много жалко е, че български журналисти си позволиха да правят паралел и да сравняват осъдения за убийство австралийски гражданин с Апостола на свободата Васил Левски, който ни завеща идеала за „чиста и свята Република“. Но, за съжаление, напоследък е факт, че много наши сънародници, стремейки си да бъдат „политически коректни“ са склонни да отричат традиционните ни национални ценности и да омаловажат, преиначават и дори да отричат делата на дедите и прадедите ни, рискували или жертвали живота си за осъществяването на българските национални идеали.  Надявам се докладът да е положителен, защото немалко усилия се положиха и немалко реформи се извършиха в областта на правосъдието и вътрешния ред, чрез които се подобриха тяхната организация, бързина и ефективност. Със сигурност оставането в действие на мониторинга ще е добра новина за кръговете и организациите, които покрай неговото съществуване изкарваха прехраната си в продължение на дълги години. Защото в случай на негово отпадане, те ще трябва да търсят ново поприще за публична изява и собствено препитание.  Както казах по-горе, изборът на главен прокурор на РБ е изцяло в правомощието на Пленума на ВСС. Нека оставим членовете му сами да преценят професионалните и нравствените качества на кандидата и съобразно тях да вземат своето информирано решение, подчинявайки се само на собственото си вътрешно убеждение!", "date": "2019.10.21", "title": "Ясен Тодоров: Апелът на Плевнелиев към Радев е неуместен, страх ги е от Гешев - няма да опъва чадър"}
{"url": "http://epicenter.bg/article/Lavrov--Rusiya-iska-zemyata--varhu-koyato-se-namira-ruskoto-posolstvo-u-nas--za-bezsrochno-polzvane-/196468/2/0", "text": "Земята, върху която се намира сградата на българското посолство в Москва, е предадена на София за безсрочно ползване, като Руската Федерация очаква аналогични действия от българска страна.    Това съобщи днес министърът на външните работи на Русия Сергей Лавров на съвместна пресконференция след преговорите с българската му колега Екатерина Захариева, предаде ТАСС.    „ “, заяви Лавров.   Руският външен министър Сергей Лавров възнамерява да посети България по покана на вицепремиера и външен министър на страната Екатерина Захариева, предаде ТАСС. \" , каза Лавров след преговорите с българския си колега в Москва. Министърът на външните работи на Русия изрази надежда, че  \"Россатом\" е готов да участва в процедурите за избор на изпълнител за възобновяване на строителството на АЕЦ \"Белене\". Надяваме се на добри шансове за нашата държавна корпорация, предвид че именно тя е производител на атомните реактори и създател на технологията по този проект, каза Лавров. Процедурата за избор на стратегически инвеститор за АЕЦ \"Белене\" бе публикувана на 22 май 2019 г. в официалния вестник на ЕС. Тя трябва да бъде завършена до 12 месеца след публикацията, припомня ТАСС, цитирана от БТА.   Работата по строителството на второто разклонение на „Турски поток“ ще бъде завършено в срок през 2020 г., заяви външният министър на Русия Сергей Лавров на съвместна пресконференция с колегата си и вицепремиер на България Екатерина Захариева. \"  Както съобщи министър (Захариева - бел. ред.) съответната церемония с участието на премиера на България буквално се е състояла днес.  каза Лавров. Захариева посочи на съвместната пресконференция, че България и Русия имат големи перспективи в развитието на хранителната промишленост и увеличаването на стокообмена. Виждам потенциал в областта на производството на хранителната промишленост, технологиите. Надявам се, че заседанието на смесената комисия по икономически и научно-технически въпроси, което се проведе във Варна на 16-17 септември, ще доведе до увеличаване на стокообмена, каза тя. Русия е сред основните външнотърговски партньори на България. През 2018 г. стокообменът между Русия и България бе 3,47 млрд. долара, припомня ТАСС.   Русия е благодарна на българските власти, които създават добри условия за изучаването на руския език, отбеляза министърът на външните работи. Той добави, че от около десет години руският остава вторият най-популярен чужд език в България, съобщава ТАСС.   „Радваме се, че българската младеж проявява висок интерес към получаване на висше образование в Русия. През тази академична година 230 студенти от България бяха записани в руски университети и ще бъдат обучавани за сметка на федералния бюджет. От своя страна няколкостотин руски граждани учат в университети в България\", отбеляза още Сергей Лавров.  ", "date": "2019.10.21", "title": "Лавров: Русия иска земята, върху която се намира руското посолство у нас, за безсрочно ползване "}
{"url": "http://epicenter.bg/article/Ekaterina-Zaharieva-ne-podpisa-programa-za-satrudnichestvo-v-oblastta-na-kulturata-i-obrazovanieto/196482/2/0", "text": " че София не успя да подпише с Москва програма за сътрудничество в областта на културата и образованието, предава TACC, цитирана от Агенция \"Фокус\". „  Надяваме се, че това споразумение ще бъде готово за подписване през следващата година\", подчерта тя на съвместна пресконференция с външния министър на Русия Сергей Лавров. По-рано Захариева заяви в интервю за ТАСС, че  я припомни, че най-последната такава е за периода 2012-2014 г.   В Русия в момента се обучават около 600 български студенти, а в България – 340 руски. Външният ни министър изрази съжаление, че двете страни още не са подписали нова 5-годишна Програма за сътрудничество в областта на образованието, науката и културата, която българската страна вече е съгласувала.     Акцент в разговорите бяха теми от икономиката и търговията, сътрудничеството в енергетиката и туризма, в сферата на културата, образованието, транспорта.     За 2018 г. двустранният стокообмен е достигнал 4,144 млрд. долара. В сравнение с 2017 г. година в търговския оборот е отбелязан спад от 4,1 на сто, а отрицателното търговско салдо за България се е увеличило с 22,4%.    „  Виждам възможности в сферите на хранително-вкусовата промишленост, в технологиите. Надявам се, че работата на смесената междуправителствена комисия за търговско и икономическо сътрудничество, която заседава във Варна през септември, ще допринесе за активизиране нашите двустранни отношения в тази област“, заяви Екатерина Захариева.    Вицепремиерът и министър на външните работи Екатерина Захариева, която е на посещение в Москва, обсъди с руския си колега Сергей Лавров възможностите за активизиране на двустранните отношения в сферата на търговията, туризма, културата, образованието, съобщиха от пресцентъра на Външно министерство.    Визитата на Екатерина Захариева е първата на външен министър на България в Москва от 2011 г. насам.    „Щастлива съм, че съм тук в годината, когато честваме 140 г. от установяването на двустранните дипломатическите отношения между България и Русия. Това е важна година за нас и защото отбелязваме 140 г. от създаването на българската дипломатическа служба. През последните 2 години политическият диалог между нашите страни се възобнови, имаше български посещения на най-високо ниво в Русия. Абсолютно естествено е и външните министри да обменят визити “, заяви Екатерина Захариева на преговорите със Сергей Лавров, които се състояха в резиденцията на руското Министерство на външните работи в центъра на Москва.     „ “, каза Сергей Лавров.    В момента основен дял в българския износ за Русия заемат медикаментите – 29,6 на сто, както и табла, панели, конзоли, полиспасти, хладилници и др. Около 85 % от вноса от Русия се формира от минерални продукти и горива, а останалата част се състои от суровини, материали и изделия на машиностроенето.     - трасе, по което се планира да бъде транзитиран газ и от газопровода „Турски поток“.    „Днес нашият премиер откри част от трасето на „Балкански поток“. Договорът за реализацията беше подписан през септември, инвестираме много, строителството върви и се надяваме, че до края на 2020 г. тръбата ще стигне до границата със Сърбия. Това е важен за нас проект“, заяви външният ни министър.    По време на разговора бяха отбелязани и добрите перспективи за сътрудничеството в атомната енергетика, включително по проекта АЕЦ „Белене“. В момента в България тече процедурата по избор на кандидатите за участие в проекта, сред които е и руската компания „Россатом“.     Екатерина Захариева подчерта, че България всяка година подобрява консулските си услуги, както и процедурите по облекчено издаване на визи за руски туристи, в съответствие с правилата на ЕС.    „Вече издаваме многократни визи за 2 и 3 години, не само за собственици на имоти. В Русия от тази година имаме общо 59 изнесени визови центъра, освен трите ни консулства. Това ще окуражи повече руснаци да дойдат в България“, заяви Екатерина Захариева. По предложение на МВнР от догодина ще се издават и двукратни 6-месечни визи за руски туристи, които за първи път посещават страната ни.    511 000 руски туристи са посетили страната ни през 2018 г., което нарежда Русия на 6-о място по брой туристи в България. По данни на руската страна около 300 000 руски граждани притежават недвижими имоти у нас. Консулската ни служба в Москва годишно издава около 200 000 визи или около половината от броя на визите, издавани от всички български задгранични представителства.    Според Екатерина Захариева за повишаване на туристическия поток роля ще има и подобряването на транспортните връзки с Русия – чрез повече чартъри и директни самолетни полети, както и нови фериботни връзки.    Двамата министри се договориха догодина да се състоят консултации между МВнР на двете страни. Сергей Лавров връчи на Екатерина Захариева и документ за безвъзмездно и безсрочно ползване на дипломатическия имот „Българско посолство на Република България в Москва“,      В хода на дискусията външните министри на България и Русия обсъдиха и теми от световния и европейски дневен ред, сред които европейската сигурност, регионалното сътрудничество и ситуацията на Балканите, ситуацията в Сирия след турската военна операция. ", "date": "2019.10.21", "title": "Захариева не подписа с Русия програма за сътрудничество в областта на културата и образованието"}
{"url": "http://epicenter.bg/article/Radev--Uspeshnoto-partnyorstvo-na-Balgariya-s-korporatsiya--Meydzhi--e-primer-za-yaponskite-investitori/196483/2/0", "text": "Дългогодишното успешно партньорство на България с корпорация „Мейджи“ укрепва доверието и е пример за японските инвеститори, които искат да реализират свои проекти у нас. Това заяви държавният глава Румен Радев на среща с Кадзуо Кавамура, президент на „Мейджи Холдинг“, Кацунари Мацуда, президент на „Мейджи АД“ и с ръководството на японската корпорация. Срещата в Токио е първата в рамките на посещението на българския президент в Япония по случай интронизацията на новия император Нарухито. „Мейджи“ е един от лидерите в производството и продажбата на мляко и млечни продукти, сладкарски и захарни изделия в Япония и има 30 завода в различни части на страната.   От 45 години компанията произвежда и продава кисело мляко с марката “Българско кисело мляко Мейджи” в Япония по лиценз и с подкрепата на страната ни. Пет изследователски института за проучване и разработка на храни и хранителни диети функционират към корпорацията и по думите на президента Радев установяването на активно партньорство в тези области е в интерес и на двете страни.    По време на срещата държавният глава изрази признателност към ръководството на компанията и за приноса на „Мейджи“ за задълбочаване на културните връзки между България и Япония. С нейна подкрепа в Токио през изминалите години е организирана изложба на старобългарски ръкописи, проведени са 7 турнета на Софийската национална опера и турне на Софийски солисти.    За популяризирането на България и българската култура в Япония, “Мейджи” редовно спонсорира специални публикации в японския печат по случай националния празник на страната ни, както и редица документални филми посветени на българската природа, култура, възможности за туризъм, обучение на български студенти по японски език и здравословен начин на живот. Спонсор е и на японския град Мураяма за организирането на подготвителни лагери на българския национален отбор по художествена гимнастика за Летните олимпийски игри в Токио през 2020г.    Дългогодишното успешно партньорство на България с корпорация „Мейджи“ укрепва доверието и е пример за японските инвеститори, които искат да реализират свои проекти у нас. Това заяви държавният глава Румен Радев на среща с Кадзуо Кавамура, президент на „Мейджи Холдинг“, Кацунари Мацуда, президент на „Мейджи АД“ и с ръководството на японската корпорация. Срещата в Токио е първата в рамките на посещението на българския президент в Япония по случай интронизацията на новия император Нарухито.    „Мейджи“ е един от лидерите в производството и продажбата на мляко и млечни продукти, сладкарски и захарни изделия в Япония и има 30 завода в различни части на страната. От 45 години компанията произвежда и продава кисело мляко с марката “Българско кисело мляко Мейджи” в Япония по лиценз и с подкрепата на страната ни. Пет изследователски института за проучване и разработка на храни и хранителни диети функционират към корпорацията и по думите на президента Радев установяването на активно партньорство в тези области е в интерес и на двете страни.    По време на срещата държавният глава изрази признателност към ръководството на компанията и за приноса на „Мейджи“ за задълбочаване на културните връзки между България и Япония. С нейна подкрепа в Токио през изминалите години е организирана изложба на старобългарски ръкописи, проведени са 7 турнета на Софийската национална опера и турне на Софийски солисти.    За популяризирането на България и българската култура в Япония, “Мейджи” редовно спонсорира специални публикации в японския печат по случай националния празник на страната ни, както и редица документални филми посветени на българската природа, култура, възможности за туризъм, обучение на български студенти по японски език и здравословен начин на живот. Спонсор е и на японския град Мураяма за организирането на подготвителни лагери на българския национален отбор по художествена гимнастика за Летните олимпийски игри в Токио през 2020г.   Корпорация Мейджи, която продава българско кисело мляко в Япония от 1971 г. даде прием в чест на българския президент. Японците са партньори за дълъг път в бизнеса. „Отношенията ни обаче не са само бизнес, защото преливат в духовни и културни връзки\", заяви Радев на английски език.    Президентът на корпорацията Кацунари Мацуда се обърна с поздрав на български към препълнената зала. Българското кисело мляко не е просто храна, а начин на живот и философия в Япония. Мейджи, с пазарен дял от 43%, спонсорира български опери, хорове, студенти, спортни лагери.   Отношенията се развиват възходящо, като Мейджи вече продава марката в Сингапур, Китай и Тайланд, за което плаща всяка година лиценз на българската държава.", "date": "2019.10.21", "title": "Радев в Токио: Успешното ни партньорство с корпорация „Мейджи“ е пример за японските инвеститори"}
{"url": "http://epicenter.bg/article/Maya-Manolova--Shte-rabotya-s-vsichki-savetnitsi--I-s-g-zha-Fandakova--koyato-vodi-listata-na-GERB-/196488/2/0", "text": "Ще работя с всички общински съветници, не само с една група. И с г-жа Фандъкова, която води листата на ГЕРБ. Това обяви в предаването \"Плюс - минус\" по Нова телевизия гражданският кандидат за кмет на София Мая Манолова.   \"Когато става дума за конкретни решения, аз не смятам, че ще се намери общински съветник, който да гласува срещу интересите на столичани”, посочи тя.    „Хората не се интересуват от това какво ще си кажем ние с Фандъкова. Те се интересуват от това как ще се решат техните проблеми”, продължи Манолова.   Няма да допусна провеждане на обществени поръчки, които да предопределят крайния победител. Това е против честната конкуренция, бе категорична тя. Г-жа Фандъкова досега не е поела отговорност за нищо, посочи Манолова.   Влязох в политиката с два имота, в момента също имам два имота, каза тя. А в отговор на обвиненията, че е придобила жилищата си на цени под пазарните, Манолова каза, че е предоставила мненията на двама независими консултанта на автора на разследването за жилищата й - сайта \"Бивол\".   \"Твърди се, че г-жа Фандъкова не си е платила местните данъци\", коментира Манолова. И добави: \"Тези мои 2 имота са публично декларирани, те са известни, анализирани. Влязох във властта през 2005-а година с два имота. В момента имам 2 имота, апартамент от 96 квадрата в кв. \"Хладилника\" и адвокатска кантора, която е купена с кредит\". Относно финансирането на кампанията й, Мая Манолова каза: \"Може да видите на сайта на Сметната палата и кампанията пълен списък с дарителите, преведените суми и направените разходи. Това е динамичен процес, в който последните внесени суми може и да не бъдат отразени на секундата\".   Скоро въздуха ще има цвят и мирис, заяви Манолова. Тя обяви, че борбата за чистота на въздуха е нейн основен приоритет. Заради лошото качество на въздуха скоро ще тлащаме три пъти, посочи тя. И обясни, че първо ще бъдат платени санкциите, наложени на страната заради мръсния въздух, на второ място ще бъдат предприети необходимите мерки и на трето, заболелите ще плащат и за лекарства.   Манолова обяви, че като кмет ще ограничи свободния достъп до стари губи и стари дрехи, които сега често се използват за отопление. Кандидат-кметът каза, че това може да стане като общината събира тези дрехи и гуми, които вече не са необходими на търговците.   Медии, близки до властта не спират с черната кампания срещу мен, обяви гражданският кандидат за кмет на столицата в началото на разговора в студиото.   Когато критикувам, го правя с числа и факти, а не лично, изтъкна емоционално Манолова. Тя каза, че въпреки това, кампанията й върви \"с настроение\", че се опитва да не обръща внимание на мръкотията, която се излива върху нея. Ударите не са безадресни, каза тя и посочи авторите й - от екипа на кандидата на ГЕРБ Йорданка Фандъкова.   Мая Манолова каза, че когато е решила да се кандидатира, е взела това решение трудно, но осъзнато. Можех да си стоя омбудсман и си пазя комфорта, но предпочетох да защитавам гражданите от друга позиция, посочи тя.   „Моята кампания върви с пълна сила, срещам се с хора, слушам ги, чувам техните проблеми, решавам някои от тях. Все още не съм загубила инстинкта си на омбудсман. Всъщност кметът е този, които е най-близо до функцията на омбудсмана”, каза още Манолова в студиото на \"Плюс-Минус\".    „В рамките на кампанията представих основни акценти от моята програма, която е писана в рамките на 1 месец. С екипа ми предлагаме решения по всяка една от важните за столичани теми”, посочи още тя.      ", "date": "2019.10.21", "title": "Мая Манолова: Ще работя с всички съветници. И с г-жа Фандъкова, която води листата на ГЕРБ!"}
{"url": "http://epicenter.bg/article/Kashtata-na-Yavorov-ofitsialno-stava-sobstvenost-na-Stolichna-obshtina/196491/2/0", "text": "Столична община е откупила къщата, в която е живял в София големият поет и революционер Пейо К. Яворов, заедно със съпругата си Лора Каравелова, съобщиха от Литературен музей. Въводът във владение на собствеността ще се извърши в къща музей \"Пейо К. Яворов\", в присъствието на заместник-кмета на София Тодор Чобанов на 24 октомври от 11.00 часа.   По повод събитието, директорът на Националния литературен музей Атанас Капралов ще открие музикално-поетична програма с участието на вокална формация \"Светоглас\", заедно е актьора Мирослав Стоилов, племенницата на Пейо К. Яворов - Явора Стоилова, председателя на Фондация \"Яворов\" - Тодор Иванов, както и поетите Недялко Йорданов, Георги Константинов, Бойко Ламбовски, Иван Есенски, Димитър Милов, Виолета Христова и др. в двора на музея от 12.00 часа.   Националният литературен музей ще продължи да стопанисва къщата и да се грижи за съхранението на паметта за големия поет, казват от Литературен музей.", "date": "2019.10.21", "title": "Къщата на Яворов официално става собственост на Столична община"}
{"url": "http://epicenter.bg/article/MVnR--Nyama-danni-za-postradali-balgarski-grazhdani-pri-protestite-v-Chili-/196493/2/0", "text": "Няма данни за пострадали български граждани при протестите в Чили, довели до сблъсъци и обявяване на извънредно положение в пет региона на страната. Въведен е и комендантски час. По информация на българското посолство в Буенос Айрес, акредитирано и за Чили, ситуацията в страната е динамична и непрестанно се променя. Това съобщиха от пресцентъра на МВнР.   Мисията ни в Аржентина е в постоянен контакт с представители на българската общност в Чили. МВнР препоръчва на българските граждани да не предприемат пътуванията до Чили, особено в районите, където действа режима на извънредно положение.   Съветваме българските граждани, пребиваващи на територията на Чили, да избягват публичните места с голяма концентрация на хора, да останат по домовете или в хотелите си. ", "date": "2019.10.21", "title": "МВнР: Няма данни за пострадали български граждани при протестите в Чили"}
{"url": "http://epicenter.bg/article/Yavor-Bozhankov-v-s--Polikraishte--Shte-naznacha-zamestnik-kmet-za-naselenite-mesta--ako-bada-izbran/196496/2/0", "text": "\"Ще назнача заместник-кмет за населените места, ако бъда избран“. Този ангажимент пое кандидатът за кмет на община Горна Оряховица Явор Божанков пред жителите на с. Поликраище. Той обясни, че в селото живеят изключително активни хора.   Божанков подчерта, че като народен представител е водил много трудни битки именно с тях - борбата трасето на АМ „Русе – Велико Търново“ да минава по-близо до град Горна Оряховица, както и битката в Административния съд за тази важна магистрала. Кандидатът за кмет и кандидатите за общински съветници от листата на коалиция „БСП за България“, АБВ, „Движение 21“ имат специално отношение към малките населени места, които са неглижирани. „Хубави неща се направиха в градския център, но не всички хора живеят там. Малките населени места също имат проблеми, затова първата ми работа като кмет е да назнача свой заместник-кмет с единствена задача – да работи за населените места“, заяви Божанков. Явор Божанков предложи конкретни идеи за подобряване на инфраструктурата, за справяне с бездомните животни и за подобряване на комуналните услуги, реализацията на младите кадри, стартирането на бизнес.   „Предстоят важни избори, тъй като те ще предопределят как ще се управлява общината през следващите четири години. От 12 години проблемите в населените места са неглижирани. Кметовете бяха оставени без средства и без хора, които всекидневно да им помагат за подобряване състоянието на тротоарите, улиците. Ние имаме програма как да променим това“, каза водачът на листата и председател на БСП - Горна Оряховица Огнян Стоянов. По думите му кандидатът на БСП за кмет на Поликраище Пеньо Нацкин е трудолюбив човек, който винаги е сред хората, наясно е с техните проблеми и може да ги реши. „Има смисъл да се борим за по-добър живот в село Поликраище. На селото е необходимо да има добра инфраструктура - не само асфалт по централната улица, а и по страничните. Да се подобри тяхното озеленяване, цялостното почистване на селото, по-честото изхвърляне на контейнерите за отпадъци“, изброи Пеньо Нацкин своите приоритети. Той заяви, че ще се бори за запазването на детската градина и училището чрез подобряване на условията в тях. „Нашето село е известно с добрите си спортисти. Трябва да дадем по-голям шанс за изява на спортния талант като организираме състезания, които да привлекат вниманието отново към с. Поликраище“, допълни Нацкин. Той си поставя като цел, чрез позицията си на кмет на селото, да помогне на всеки от жителите в неговите ежедневни проблеми. „Ще работя така, че когато приключи мандатът ми да мога да ви гледам в очите, а не да навеждам глава“, каза той.    В събранието взеха участие и кандидатите за общински съветници Светла Зарева, Антон Паричев, Даниел Божанков, Евгени Бузов, Габриела Шилкова и Маринела Костадинова Марин Богомилов и Лъчезара Тодорова.", "date": "2019.10.21", "title": "Явор Божанков в с. Поликраище: Ще назнача заместник-кмет за населените места, ако бъда избран"}
{"url": "http://epicenter.bg/article/Dokladchik-na-OON--Balgariya-da-preosmisli-talkuvaneto-na-Istanbulskata-konventsiya-/196497/2/0", "text": "Конституционният съд не взел предвид Конвенцията за премахване на дискриминацията срещу жените, опонира по повод отхвърлянето у нас на Истанбулската конвенция специалният докладчик на ООН по въпросите на насилието над жени. Дубравка Симонович е на едноседмично посещение в България от 14 до 21 октомври 2019 г. , съобщи    На среща с медиите тя настоя България да създаде нов план за действие срещу насилието над жени, да преосмисли тълкуването на Истанбулската конвенция и да намери правилния превод на понятието \"джендър\".    \"Призовавам правителството, медиите, неправителствения сектор да се ангажират в конструктивен диалог и да намерят правилния превод на термина \"джендър\" и тълкуването на Истанбулската конвенция. Важно е да се гледа на Истанбулската конвенция като на жив, действащ инструмент и да се преосмисли посоката на разсъждение. В тълкуването на българския Конституционен съд не се взима предвид Конвенцията за премахване на дискриминацията срещу жените. Има текстове в Конвенцията на ООН за преустановяване на насилието над жените, които са много подобни с Истанбулската конвенция\", посочи специалният докладчик на ООН.    Дубравка Симонович отчете и че е имало масирана кампания срещу Истанбулската конвенция, както и ръст на речта на омразата срещу активисти и НПО-та. По думите й проблемът се е породил от грешния превод на термина \"джендър\" и затова трябва да се намери по-подходящ.    \"В закона за равнопоставеността термина \"джендър\" фигурира, където се говори за насилие на основание на пола. Моят въпрос е конвенцията на ООН за премахване на дискриминацията противоречи ли на българската конституция, предвид че там има също \"джендър\". Трябва да се противостои на грешния превод на термина, за да се върви към ратификацията на Конвенцията и да се спре насилието над жени. Само в тази конвенция понятието \"джендър\" е преведено по този начин и това изопачи какво означава насилието над жени, основано на пола\", настоя Дубравка Симонович.    Все пак тя поздрави правителството за промените в Наказателния кодекс, свързани с домашното насилие и призова да бъдат взети още законодателни мерки.    Според нея не се събират достатъчно данни за насилието, основано на пола, и посъветва властите да работят в тази посока.    Дубравка Симонович се позова на стряскащата статистика, според която през миналата година са били убити 33 жени от партьнора си. Тя посочи и че много малко сигнали се подават от жертвите на насилие, а обществото е нечувствително към такива случаи на агресия. Тя настоя и че центровете за закрила на пострадали от домашно насилие не са достатъчно на брой, като отбеляза, че в София той е само един.    Специалният докладчик на ООН коментира и проблема с ранните бракове в ромската общност и отпадането на ромските деца от училище. Има нова форма на трафик на неродени деца – ромските жени продават деца за 10-20 хил. евро в Гърция и трябва този процес да спре, посочи още тя.    \"България трябва да създаде нов национален план за действие срещу насилието над жени\", заключи Дубравка Симонович.", "date": "2019.10.21", "title": "Докладчик на ООН: България да преосмисли тълкуването на Истанбулската конвенция "}
{"url": "http://epicenter.bg/article/Zhivko-Todorov--kandidat-za-kmet-na-Stara-Zagora-ot-GERB--Gradat-ni-shte-bade-nay-zeleniyat-v-Balgariya-/196499/2/0", "text": "  С подписването на договора за закупуване на 33 електрически автобуса и 18 зарядни станции, в Стара Загора придобиваме не само нови превозни средства за градския транспорт. Печелим по-чист въздухи намаляваме вредните емисии, като същевременно свиваме разходите за дружеството.   Това каза Живко Тодоров, кандидат за кмет на Стара Загора, след като днес бе подписан договорът между община Стара Загора и Министерството на околната среда и водите по Проект „Прилагане на мерки за подобряване качеството на живот в град Стара Загора“.    „Провеждаме целенасочена и последователна политика за подобряване на качеството на въздуха и за увеличаване на зелените площи. През последните две година на територията на града няма отчетени превишения на установените норми за нито един от показателите за качество на атмосферния въздух”, подчерта Живко Тодоров.   Това е резултат на изпълнението на разнообразни мерки, насочени към намаляването на фините прахови частици. Сред тях са пълната подмяна на автобусите от градския транспорт с екологични, промени в организацията на движение, редовното миене на улиците.   „Системата за управление на градския транспорт и на трафика ще реши до голяма степен проблема със задръстванията в пиковете часове. Това означава също и по-малко изгорели газове във въздуха, който дишаме”, добави кандидатът за кмет.    По негова инициатива, всяка година в покрайнините на града ще се залесяват площи, които сега са голи, заради пожарите през 2007 г. „Амбицията на екипа ни е Стара Загора да бъде най-зеленият град в България. На 9 ноември ще бъдат засадени най-малко 10 000 дъбови фиданки, като това ще стане до голяма степен и с доброволен труд. Затова нека всеки, който има възможност и желание, да се включи в инициативата“, призова Живко Тодоров.    „По време на втория мандат успяхме да решим един от най-тежките казуси – запазването на парк „Бедечка“ като голяма зелена зона за града”, припомни кандидатът за кмет. Решаването на този проблем отне повече от десетилетие и премина пред местен референдум (2017 г.). Последвалите решения на Общинския съвет гарантират запазването на зелените площи.    Община Стара Загора е бенефициент по Интегрирания проект „Българските общини работят заедно за подобряване на качеството на атмосферния въздух“, финансиран по Програма LIFE на Европейския съюз. В резултат на проекта 1000 домакинства в града ще се възползват от безплатна подмяна на старите битови печки на твърдо гориво с котли, които горят пелети или природен газ. „Това означава намаляване с пъти на димните газове и на праховите частици”, категоричен е Живко Тодоров. Той посочи, че ще бъдат закупени две стационарни измервателни станции, които ще бъдат монтирани на проблемни места в града.  В програмата му за управление през следващите четири години са залегнали още разширяване на велоалейната мрежа до Тракийския университет, кв. „Кольо Ганчев“ и кв. „Зора“, както и споделено ползване на велосипеди под наем.", "date": "2019.10.21", "title": "Живко Тодоров, кандидат за кмет на Стара Загора от ГЕРБ: Градът ни ще бъде най-зеленият в България "}
{"url": "http://epicenter.bg/article/Angel-Dzhambazki--Nastoyavam-za-zatvaryaneto-na-obshtezhitiyata-vav-Voenna-rampa--Vrazhdebna-i-Ovcha-kupel/196503/2/0", "text": "Трите центъра за нелегални имигранти в София – Техникум по дървообработване – „Военна рампа“, „Враждебна“, „Овча купел“, трябва да бъдат закрити незабавно, а обитателите им екстрадирани. Незабавно! Това заявява  Ангел Джамбазки. Двама мигранти от Афганистан са изнасилили непълнолетно момиче в София. За пореден път ставаме свидетели на трагедия с участието на нелегални мигранти. След наръганото на ул. „Пиротска“ момиче преди няколко години днес отново усещаме вкуса на модерния мултикултурализъм. Двама непълнолетни афганистанци са си позволили да изнасилят брутално тяхна връстничка. Отново без реакция на цялата гмеж от НПО-та, хелзинкски комитети и прочее родоотстъпници. Колко още трагедии трябва да изтърпи нашето общество, за да се събудят жълтопаветните приятели на мургавите „инженери“, които бягали от война, пита Джамбазки. Ние от ВМРО от години се борим с този проблем. От години говорим как не става въпрос за майки с деца, бягащи от войни. Става въпрос за агресивни млади мъже, които не са достигнали нашето цивилизационно развитие, и които смятат, че е в реда на нещата да изнасилваш деца. Неуважаеми, няма да се разберем така, посочва той.  Ето защо като кандидат за кмет на София Ангел Джамбазки настоява категорично за затварянето на общежитията във „Военна рампа“, „Враждебна“ и „Овча купел“. Това ще се случи след като всички престъпници с нелегален статут получат сурови наказания от закона и бъдат депортирани от страната ни. Ние няма да позволим нелегални мигранти да изнасилват децата ни в центъра на столицата. За подобни деяния са нужни тежки репресивни мерки, които да решат проблема в зародиш, заявява той. За никого не е тайна, че именно сигурността е приоритет за мен като кандидат за кмет на София. С помощта на увеличения капацитет на общинската полиция, възнамерявам да прочистя столицата от раковото образувание, което представляват общежитията за мигранти, завършва Ангел Джамбазки.", "date": "2019.10.21", "title": "Ангел Джамбазки: Настоявам за затварянето на общежитията във Военна рампа, Враждебна и Овча купел"}
