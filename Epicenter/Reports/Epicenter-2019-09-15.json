{"url": "http://epicenter.bg/article/Kriza-v-Radioto---zashto-sprya-izlachvaneto--/192741/2/0", "text": "Радиото на 13 септември влезе в криза, заяви пред БНР медийният експерт Георги Лозанов – бивш председател на СЕМ. „Кризата е свързана с две събития. Едното е отстраняване и после връщането на Силвия Великова като съдебен репортер и водещ. Другото е спирането на целия ефир“ , обясни Лозанов в интервю за предаването „Неделя 150“ на програма „Хоризонт“.      „По отношение на двете събития се появиха някакви обяснения, които са неубедителни. За второто – обяснението за профилактика, много трудно може да бъде доказано. Ако се окаже, че е по някаква друга причина и в резултат на някаква персонална воля, някой е спрял радиото по политически или други причини, той си е навлякъл огромна беля, защото това е нещо, което пряко попада под санкцията на закона и то под тежък състав, защото е свързано с националната сигурност. Ако през това време, когато ефирът беше замлъкнал, беше станало, да кажем, някъде голямо наводнение и в резултат на липсата на информация, която по закон трябва да бъде доставена чрез БНР, бяха загинали хора, практически този, който е дръпнал шалтера, ще е извършил убийство,“ каза Лозанов.    Според него обяснението и за Силвия Великова е било неубедително.      Бившият генерален директор на БНР Александър Велев подчерта, че всичко, което се прави като профилактика, се прави планово. Планът за профилактиките се представя до 1 ноември на текущата година за следващата година, добави той и обясни:        Александър Велев отбеляза още, че в 90-годишната история на Радиото не е имало такъв случай.      Той декларира, че докато е бил директор на Радиото през изминалите 3 години, натиск не е имало:          Когато властта се опитва през определени хора, поставени в Радиото, да упражнява натиск и контрол, да вкара в нови рамки програмата, Радиото се съпротивлява, подчерта Александър Велев и добави мнението си:          Опитът да бъде свалена Великова от ефир и солидарността към нея окуражава медийната среда да пази своята позиция спрямо властта, каза Георги Лозанов. Според него изслушването на генералния директор Светослав Костов пред СЕМ трябва да се предава пряко.    Изборните кампании стават все по-рисковано за медиите събитие, каза в заключение Георги Лозанов.    Генералният директор на БНР Светослав Костов отказа участие в „Неделя 150“, като обясни, че докато тече проверката на ДАНС, ще се въздържи от публични изяви.  ", "date": "2019.09.15", "title": "Александър Велев: Профилактиките в БНР никога не включват всички предаватели"}
{"url": "http://epicenter.bg/article/Toma-Bikov--Rakovodstvoto-na-BNR-tryabva-yasno-da-obyasni-deystviyata-si-/192742/2/0", "text": "Ръководството на БНР трябва да излезе и много ясно да обясни действията си, защото не става въпрос за частна медия, а за обществена. Това заяви пред БНР депутатът от ГЕРБ Тома Биков – член на парламентарната Комисия по култура и медии.    „И премиерът, и аз като член на Комисията по култура и медии, и предполагам останалите колеги от ГЕРБ, научихме за тези промени от Фейсбук. Нямаме намерение да носим отговорност за действия, в които нямаме абсолютно никакво отношение и по никакъв начин не сме участвали в тях… Всеки има право на своя позиция и различно мнение. Ако става въпрос за плурализъм в БНР, аз го разбирам като това да има различни гледни точки, а не да бъде премахната една от гледните точки. Ако ръководството иска да създаде атмосфера на плурализъм, по скоро би трябвало, ако счита, че се изразява само една гледна точка, да направи така, че да има и други гледни точки“, коментира Биков в интервю за предаването „Неделя 150“ на програма „Хоризонт“.    Нашето поведение по отношение на хора, на които им е било гласувано доверие за една или друга работа, когато не се справят, те си отиват на мига, припомни още той и добави:            Единственият резултат от протести и контрапротести е, че доверието към съдебната власт ще бъде изключително ниско, смята Тома Биков и обясни:            Не подценяваме изборите нито в София, нито в което и да било населено място, декларира депутатът от ГЕРБ.    Мая Манолова се опита да стартира кампанията си със социология, каза Биков и добави още, че Манолова не е гражданска кандидатура, а е кандидат на БСП.        Пред София има нови предизвикателства и те трябва да бъдат дефинирани и да се предложат решения, каза Тома Биков и добави, че именно това ще направи кандидатът на ГЕРБ Йорданка Фандъкова.  ", "date": "2019.09.15", "title": "Тома Биков: Ръководството на БНР трябва ясно да обясни действията си "}
{"url": "http://epicenter.bg/article/Tsveta-Karayancheva-e-pretarpyala-paten-intsident--otkarana-e-v-bolnitsa-/192743/2/0", "text": "Председателят на Народното събрание Цвета Караянчева е претърпяла пътен инцидент в участъка Шумен – Силистра, предава Нова тв.    Телевизията пояснява, че тя е със счупени ключица и два прешлена.    Сигналът за инцидента е подаден малко след 10.30 часа днес.   По първоначални данни на главен път Шумен–Силистра, на около 150 м след разклона за село Върбак, 31 – годишна водачка на лек автомобил при ляв завой навлязла в опесъчен участък, губи контрол над колата и се ударя в насрещно движещ се лек автомобил. В него се е возила Цвета Караянчева.   От НСО потвърдиха пред NOVA, че има пътен инцидент с тяхна кола.    Според ивформация на бТВ в момента транспортират Караянчева с хеликоптер за преглед и лечение в София. Данните са, че тя е в добро общо състояние. За да избегне челния сблъсък, шофьорът от първата кола в кортежа, в която е била Караянчева, е направил маневра, с която е завъртял автомобила така, че ударът да бъде страничен.      Трима души са пострадали при катастрофа на пътя Шумен - Силистра. Това съобщиха от пресцентъра на МВР. Сигналът е подаден малко след 10.30 часа днес.    По първоначални данни на главен път Шумен – Силистра на около 150 м след разклона за село Върбак 31-годишната водачка на лек автомобил „АУДИ А4“ на ляв завой навлязла в опесъчен участък, загубила контрол над колата и се ударила в насрещно движещ се лек автомобил.    За преглед в болница са транспортирани трима души. Водачите са изпробвани за алкохол, пробите са отрицателни.    Работата по изясняване на причините за пътния инцидент продължава.  ", "date": "2019.09.15", "title": "Катастрофа с кортежа на Цвета Караянчева, транспортират я с хеликоптер за лечение в София"}
{"url": "http://epicenter.bg/article/Gutsanov-i-Kostadinov---aut-ot-Varna--prof--Klisarova-shte-e-kandidat-za-kmet-na-BSP-i-vodach-na-listata/192747/2/0", "text": "След двучасово обсъждане на ситуацията във Варна пленумът на БСП реши - отхвърля личното решение на водача на Варненската организация на БСП Борислав Гуцанов да бъде издигната кандидатурата на председателя на партия \"Възраждане\" Костадин Костадинов за кандидат-кмет на града.   Националното ръководство на партията пуска в състезанието за кмет на черноморската столица проф. Анелия Клисарова, която ще е и водач на листата на левицата в града.  Проф. Анелия Клисарова е настоящ депутат от БСП и бивш образователен министър.   До това решение, което предизвика бурни дебати на пленума, се стигна след скандалните манипулации на заседанието на градската организация на БСП във Варна, на което Гуцанов лично наложи Костадинов за кандидат-кмет. Социалисти, присъствали на заседанието преди няколко дни, алармираха, че с манипулации е била наредена и листата за съветници, която Гуцанов решил да оглави. Това бе и причината всички авторитетни имена, получили номинации за кмет в БСП, да се откажат. Стана ясно, че кандидати за съветници са били и преброители при гласуването, което е недопустимо.   Националното ръководство категорично не приема позицията на Борислав Гуцанов, че лидер на друга партия може да бъде кандидат-кмет на БСП. Неговата теза е, че Костадинов може да обедини левия и патриотичния вот в града, което категорично не се споделя от червените. Решението срещу Костадинов е подкрепено от 70 от членовете на пленума, 20 са били против, неколцина - въздържали се..   \r\n По този начин на практика бе потвърдена линията, която Нинова зададе преди месеци със сваляне на политическото доверие от Гуцанов. Тогава гласовете в негова защита се концентрираха най-вече сред вътрешната опозиция и като че ли казусът беше премълчаван до днес. \r\n След поредната издънка на варненското ръководство обаче, Националният съвет се е обединил, че трябва спешна намеса и промяна.  \r\n Днешото решение е сериозен пробив на ръководстото на БСП, което се опитва да прекъсне връзката БСП-ГЕРБ по места. \r\n   \r\n Въпреки това вътрешната опозиция не е била доволна и Ангел Найденов инициирал подписка срещу решението на пленума, която е подкрепена от 19 души. Те смятат, че Националният съвет се е намесил в решение на местната организация. Яростен защитник на Гуцанов е бил Георги Пирински, който се изказал 5-6 пъти и накрая вече не му дали думата, срещу което той остро протестирал. В групата на протестиращите са Георги Божинов, Антон Кутев. \r\n   \r\n  Преди два дни    прогнозира, че кандидатурата на Костадин Костадинов ще скара БСП. Срещу предложението на Гуцанов са скочили много от членовете на местната организация. Против е бил и самият Кирил Добрев, който е присъствал на заседанието. \r\n Мотивите им са крайните позиции на „Възраждане“. Варненци смятат, че  че е унизително партията да няма свой кандидат и да взима от друга партия. Абсурдно е лидер на друга партия да бъде издигнат за кандидат-кмет на БСП\", категорично заявиха от \"Позитано\" 20 пред    Такъв ход е неприемлив и наистина унизителен, смятат в националното ръководство на партията.    Противници на позицията на ръководството на партията са били очаквано представители на т.нар вътрешна опозиция. Красимир Янков, който от години е във вражда с Гуцанов, сега подрепя предложенито му за Костадинов.         ", "date": "2019.09.15", "title": "Гуцанов и Костадинов - аут от Варна, проф. Клисарова ще е кандидат за кмет на БСП и водач на листата"}
{"url": "http://epicenter.bg/article/Vizhte-vsichki-kandidati-za-kmetove-na--BSP-za-Balgariya--po-oblasti-i-obshtini-/192748/2/48", "text": "Агенция „Фокус“ публикува по области и общини, издигнатите и подкрепени кандидат-кметове от коалиция „БСП за България“, утвърдени на Националния съвет на БСП на 3 септември 2019 г. и на настоящото заседание на Пленума.        Община Благоевград – Румен Георгиев Томов;  Община Банско - Иван Михайлов Кадев;  Община Белица - Радослав Сабинов Ревански;  Община Гоце Делчев - Владимир Кръстев Москов;  Община Гърмен - Владимир Иванов Донков;  Община Кресна - Николай Кирилов Георгиев;  Община Петрич – Любомир Митков Георгиев;  Община Разлог – Александър Огнянов Крайнов;  Община Сандански - Младен Стоименов Тимчев;  Община Сатовча – Арбен Мустафов Мименов;  Община Струмяни - Емил Димитров Илиев;  Община Хаджидимово - Людмил Аспарухов Терзиев;        Община Бургас - Николай Асенов Тишев;  Община Айтос - Пламен Дойнов Чолаков;  Община Камено – Цветомир Петров Петров;  Община Карнобат - Тодор Байчев Байчев;  Община Малко Търново – Георги Желязков Бъклев;  Община Несебър – Яни Костадинов Янев;  Община Поморие – Никодим Стоянов Стоянов;  Община Созопол - Тихомир Йорданов Янакиев;  Община Средец - Иван Димитров Кичев;  Община Сунгурларе – Диана Колева Гурева;        Община Варна – Анелия Клисарова;  Община Аврен - Мирослав Сотиров Коларов;  Община Аксаково - Даниел Любенов Любомиров;  Община Белослав – Даниела Михалева Йорданова;  Община Ветрино - Матей Симеонов Матеев;  Община Вълчи дол – Йордан Стоянов Марков;  Община Девня –Димитър Валентинов Янев;  Община Дългопол – Александър Неделчев Александров;  Община Долни чифлик - Борислав Николаев Натов;  Община Провадия – инж- Филчо Кръстев Филев;  Община Суворово - Вълчо Добрев Вълчев;        Община Велико Търново – Весела Николаева Лечева;  Община Горна Оряховица – Явор Руменов Божанков;  Община Елена - Сашо Петков Топалов;  Община Златарица – Михаил Петров Ганев;  Община Лясковец – Емилия Атанасова Жилева;  Община Павликени - Емануил Александров Манолов;  Община Свищов - Генчо Божинов Генчев;  Община Стражица - Румен Стефанов Павлов;  Община Сухиндол – Пламен Димитров Чернев;  Община Полски Тръмбеш - Георги Александров Чакъров;        Община Видин – Борис Стефанов Николов;  Община Брегово - Милчо Лалов Въков;  Община Белоградчик – Борис Стефанов Николов;  Община Грамада - Ваньо Петков Димитров;  Община Димово - Наташа Трайкова Стефанова;  Община Кула - Андрей Митков Андреев;  Община Макреш - Митко Левчев Антов;  Община Ново село – Борислав Томов Ванков;  Община Ружинци- Венцислав Томов Ванков;  Община Чупрене – Богомил Данчов Станков;        Община Враца- Момчил Иванчев Младенов;  Община Борован – Петър Станев Петров;  Община Бяла Слатина – Борислав Иванов Попов;  Община Козлодуй – Анатоли Янакаиев Арбов;  Община Криводол - инж.Иван Георгиев Иванов;  Община Мездра - инж. Генади Събков Събков;  Община Мизия – Виолин Иванов Крушовенски;  Община Оряхово - д-р Станка Нанкова Пирянкова;  Община Роман - ген. Валери Лилов Стаменов;  Община Хайредин – Кирил Тодоров Кирилов;        Община Габрово – Ивелин Николов Николов;  Община Дряново - Трифон Руенов Панчев;  Община Севлиево – Богомил Иванов Петков;  Община Трявна – Татяна Атанасова Рачева;        Община Добричка – Соня Иванова Георгиева;  Община Добрич - Георги Антонов Петков;  Община Балчик - Николай Добрев Ангелов;  Община Генерал Тошево - Валентин Вълчев Димитров;  Община Каварна - Нина Георгиева Ставрева;  Община Крушари - Здравко Христов Здравков;  Община Тервел - Пламен Христов Желязков;  Община Шабла – Деян Георгиев Димитров;        Община Кърджали – Милко Петров Багдасаров;  Община Ардино – Димитрина Петрова Александрова;  Община Джебел – Ясен Илиянов Утренски;  Община Кирково - Бисер Каменов Николов;  Община Крумовград - Иван Стойчев Мимирев;  Община Момчилград – Дойчо Стефанов Галимачев;        Община Кюстендил - Здравко Стойнов Милев;  Община Бобовдол – Елза Стоянова Величкова;  Община Бобошево - Крум Георгиев Маринов;  Община Дупница – Първан Ангелов Дангов;  Община Кочериново - Станислав Владимиров Горов;  Община Невестино - Димитър Иванов Стаменков;  Община Рила - Владимир Георгиев Владимиров;  Община Сапарева баня - Явор Илчов Дамянов;  Община Трекляно - Радко Кирилов Петрунов;        Община Ловеч – Радина Минкова Банкова;  Община Априлци - Деница Лъчезарова Николова;  Община Летница – д-р Красимир Веселинов Джонев;  Община Луковит – Бистра Христова Лазарова;  Община Тетевен- Гриша Нешов Нинов;  Община Троян - Донка Иванова Михайлова;  Община Угърчин - Борислав Димитров Патарински;  Община Ябланица - Димитър Лука Драганов;        Община Монтана - Илия Замфиров Илиев;  Община Берковица –Милчо Михайлов Доцов;  Община Бойчиновци – Петя Георигева Първанова;  Община Брусарци – Румен Йосифов Савов;  Община Вълчедръм - Иван Христов Барзин;  Община Вършец –Латинка Салтирова Симова;  Община Георги Дамяново - Светослав Георгиев Илиев;  Община Лом –Десислава Владимирова Алексиева;  Община Медковец – Венцислав Евгениев Куткудейски;  Община Чипровци – Йорданка Иванова Тодорова;  Община Якимово – Петър Василев Антимов;        Община Пазарджик - Благо Атанасов Солов;  Община Батак - Горчо Боянов Станков;  Община Белово - Стойко Стойчев Стефанов;  Община Брацигово – Илия Иванов Милушев;  Община Велинград - Филип Георгиев Ангелов;  Община Лесичово - Тодор Лазаров Радев;  Община Пещера – Йордан Стоянов Младенов;  Община Панагюрище –Станимир Добрев Вълчев;  Община Ракитово - Костадин Щерев Холянов;  Община Септември – Петя Николаева Цанкова;  Община Стрелча – Иван Николов Радев;        Община Перник - Станислав Иванов Владимиров;  Община Брезник – Венета Симеонова Петрова;  Община Земен – Монка Иванова Стойчева;  Община Ковачевци – Васил Кирилов Станимиров;  Община Радомир - Евдокия Славчова Асенова;  Община Трън - Александър Христов Христов;        Община Плевен - Илиян Славейков Йончев;  Община Белене - Момчил Недялков Спасов;  Община Гулянци – Лъчезар Петков Яков;  Община Долни Дъбник – Зорница Димова Йоткова;  Община Долна Митрополия - Д-р Светла Милчева Илиева;  Община Искър - Валентин Василев Йорданов;  Община Кнежа – Славей Кирилов Тоширов;  Община Левски - Любка Веселинова Александрова;  Община Никопол - Ивелин Маринов Савов;  Община Пордим - Илиян Давидов Александров;  Община Червен бряг - Петър Петков Петров;        Община Асеновград - Емил Викторов Караиванов;  Община Брезово - Калин Танев Калапанков;  Община Калояново - Кръстю Иванов Кодошев;  Община Карлово - Манол Василев Манолов;  Община Кричим – Теодора Георгиева Киряков;  Община Куклен – Йордан Василев Попов;  Община Лъки – Бисер Емилов Русев;  Община Марица - Виолета Стефанова Христодулова;  Община Перущица – Димитър Стоянов Мишев;  Община Първомай - Николай Георгиев Митков;  Община – Раковски – Стефан Самуилов Марушкин;  Община Родопи - Павел Михайлов Михайлов;  Община Садово - Димитър Бориславов Здравков;  Община Стамболийски – Весена Любенова Башова;  Община Сопот - Станислав Илиев Стоенчев;  Община Съединение - Пенчо Кръстев Дерузов;  Община Хисаря - Ива Иванова Вълчева;        Община Пловдив - Николай Атанасов Радев;  Р-н „Западен“ - Десислава Георгиева Йорданова  Р-н „Източен“ - Йордан Василев Василев  Р-н „Северен“ - д-р Атанас Илиев Баташки;  Р-н „Тракия“ - Добромира Стефанова Тошева  Р-н \"Централен\" - Тодор Димитров Стоилов  Р-н \"Южен\" - Ангел Стойчев Иванов        Община Разград – Денчо Стоянов Бояджиев;  Община Завет – Станислав Веселинов Стоянов;  Община Исперих – Екатерина Великова Димитрова;  Община Кубрат – арх.Мартин Стефанов Обрешков;  Община Лозница - Цветомир Стоянов Савов;  Община Цар Калоян - Найден Хинков Късов;        Община Русе - Пенчо Пламенов Милков;  Община Борово - Нели Иванова Цветанова;  Община Бяла – Красимира Йорданова Пенева;  Община Ветово Ивайло Евгениев Кадиешев;  Община Две могили – Ивайло Пенев Иванов;  Община Иваново – Николай Петров Найденов;  Община Сливо поле – Георги Стефанов Големански;  Община Ценово – Росен Димитров Миланов;      Община Силистра – Момчил Стефанов Неков;  Община Алфатар - Веселин Димитров Гарабински;  Община Главиница - Соня Богданова Петкова;  Община Дулово – Петър Георгиев Петров;  Община Кайнарджа – Стоян Енчев Солаков;  Община Ситово – Янко Любенов Къров;  Община Тутракан - Данаил Николов Николов;      Община Сливен - Кольо Йорданов Милев;  Община Нова Загора - Румен Христов Христов;  Община Котел – Георги Костов Дедов;  Община Твърдица – Ваня Дачкова Колева;        Община Смолян – Стефан Атанасов Сабрутев;  Община Баните - Севдалин Бойков Хъшинов;  Община Девин - Здравко Владимиров Иванов;  Община Златоград - Емил Минков Хумчев;  Община Неделино – Боян Радоев Кехайов;  Община Рудозем - Незиха Хайриева Хутева;  Община Чепеларе - Пантелей Стоянов Мемцов;        Община Антон – Андрей Симов Симов;  Община Божурище – Весела Иванова Петрова;  Община Ботевград – Веселка Иванова Златева;  Община Годеч – Кирил Петров Иванов;  Община Горна Малина - Ангел Димитров Жиланов;  Община Драгоман - Соня Стоянова Дончева;  Община Долна Баня – Никола Радославав Чернаев;  Община Елин Пелин – Станислав Димитров Димитров;  Община Етрополе – Димитър Радославов Димитров;  Община Златица – Стоян Николов Генов;  Община Ихтиман – Иванко Пенгезов;  Община Костенец – Емил Даскалов;  Община Правец - Румен Илиев Гунински;  Община Пирдоп - Ангел Пенчов Геров;  Община Самоков - Владимир Владимиров Георгиев;  Община Своге – Цветомир Лазаров Борисов;  Община Сливница – Георги Сепелинов Георгиев;  Община Копривщица - Любомир Тодоров Цеков;  Община Костинброд - Благой Робертов Благоев;  Община Чавдар - Григор Ненов Даулов;        Столична община – Мая Божидарова Манолова;  Р-н „Банкя“ - Иво Василев Пиперов;  Р-н „Витоша“ - Александър Любомиров Кьосевски;  Р-н „Възраждане“ - Иван Янчов Таков;  Р-н „Връбница“ - Владимир Минчев Петров;  Р-н „Изгрев“ - Делян Младенов Георгиев;  Р-н „Илинден“ - Георги Александров Томов;  Р-н „Искър“ - Борис Цветков Цветков;  Р-н Красна поляна“ - Георги Миланов Миланов;  Р-н „Красно село“ - Николай Милчев Николов;  Р-н „Кремиковци“ - Цецка Димитрова Кочкова;  Р-н „Лозенец“ - Николай Вельов Велчев;  Р-н „Люлин“ - Мая Кирилова Александрова;  Р-н „Младост“ - Стефан Кирилов Стефанов;  Р-н „Надежда“ - Стоян Емилов Цветков;  Р-н „Нови Искър“ - Милко Николаев Панов;  Р-н „Оборище“ – Васил Божидаров Цопов;  Р-н „Овча купел“ - Ангел Петров Маринов;  Р-н „Панчарево“ - Радко Цветанов Петров;  Р-н „Подуяне“ - Веселин Вячеславов Жеков;  Р-н „Сердика“ - Янко Иванов Янков;  Р-н „Слатина“ - Димитър Петков Главинов;  Р-н „Средец“ - Иван Митьов Виделов;  Р-н „Студентски“ - Георги Емилов Йорданов;  Р-н „Триадица“ - Александър Вачев Петров;        Община Стара Загора - Проф. д-р Иван Стоянов Върляков;  Община Братя Даскалови - Веселин Митков Калчев;  Община Гурково - Стоян Бонев Николов;  Община Гълъбово – Николай Тонев Колев;  Община Казанлък – Стоян Асенов Петров;  Община Мъглиж - Златко Димитров Острешев;  Община Николаево - Косьо Христов Косев;  Община Опан - Минчо Динев Чавдаров;  Община Павел баня - Иван Желев Михайлов;  Община Раднево - Красимир Кънев Куртев;  Община Чирпан - Гено Николов Генов;        Община Търговище - Рая Георгиева Матева;  Община Антоново - Румен Василев Рафаилов;  Община Попово – Людмил Димитров Веселинов;  Община Омуртаг - Павлинка Иванова Тасева;  Община Опака – Иван Неделчев Вълчев;          Община Хасково - Коста Петков Стоев;  Община Димитровград - Георги Стайков Стайков;  Община Ивайловград – Йордан Николов Араджиев;  Община Любимец – Владимир Николов Бамбалов;  Община Свиленград - Стамо ДимитровДимитров;  Община Симеоновград - Никола Ангелов Георгиев;  Община Тополовград - Янко Атанасов Илиев;  Община Харманли - Надежда Борисова Колева;        Община Шумен - Венцислав Дянков Венков;  Община Венец - Сали Мюмюн Карамахмуд;  Община Велики Преслав - Александър Горчев Александров;  Община Върбица - Стоян Георгиев Димитров;  Община Каолиново - Ердиван Шефкет Адем;  Община Каспичан – Иванка Стойнова Найденова;  Община Нови Пазар - Георги Сашев Георгиев;  Община Никола Козлево – Наджиб Нур Курт;  Община Смядово – Стоян Димитров Шайков;        Община Ямбол - Катя Атанасова Георгиева;  Община Болярово - Христо Димитров Христов;  Община Елхово - Стоянка Иванова Маджарова;  Община Стралджа - Йордан Койчев Йорданов;  Община Тунджа - Георги Стоянов Георгиев;  ", "date": "2019.09.15", "title": "Вижте всички кандидати за кметове на „БСП за България“ по области и общини "}
{"url": "http://epicenter.bg/article/Tsveta-Karayancheva--Dobre-sam--imam-schupena-ramenna-stava-/192749/2/0", "text": "Здравейте, приятели. Пиша тук, тъй като нямам възможност да отговоря на всички обаждания - да, претърпях пътен инцидент. Добре съм и ви благодаря за загрижеността. Това написа председателят на парламента Цвета Караянчева във Фейсбук по повод катастрофата, в която пострада.    Имам счупена раменна става. Изказвам своите благодарности на екипа в болницата в Шумен. Доколкото съм информирана и останалите участници в катастрофата са добре, пише още Караянчева.  ", "date": "2019.09.15", "title": "Цвета Караянчева: Добре съм, имам счупена раменна става "}
{"url": "http://epicenter.bg/article/NSO--Izyasnyavat-se-prichinite-i-vinata-za-patniya-intsident-s-predsedatelya-na-parlamenta-/192751/2/0", "text": "Предстои изясняване на причините и вината за катастрофата, при която пострада председателят на парламента Цвета Караянчева. Това съобщиха от Национална служба за охрана.    Инцидентът е станал около 10.30 часа тази сутрин на главен път Шумен - Силистра след разклона за село Върбак.    Автомобил на Националната служба за охрана е ударен от лек автомобил, управляван от 31-годишен водач.    Благодарение на бързата и точна реакция на водача на НСО са ограничени щетите от удара. Мястото на произшествието е било незабавно обезопасено.    При инцидента Цвета Караянчева е получила нараняване и незабавно е транспортирана в болнично заведение. Национална служба за охрана не разполага с информация за други пострадали от инцидента.    Причина за пътния инцидент и вината за причиняването му ще бъдат установени в рамките на текущото разследване.  ", "date": "2019.09.15", "title": "НСО: Изясняват се причините и вината за пътния инцидент с председателя на парламента "}
{"url": "http://epicenter.bg/article/KirilDobrev--Kandidat-za-kmet-na-Varna-e-prof--Klisarova--Gutsanov-e-sas-svaleno-politichesko-doverie/192755/2/0", "text": " \"Кандидат за кмет на Варна ще бъде проф. Анелия Клисарова, която ще води и листата\". Това заяви пред медиите зам.-председателят на НС на БСП Кирил Добрев.   Той обясни, че НС на БСП категорично отхвърли кандидатурата на Костадин Костадинов за кандидат за кмет на Варна по много причини.   Добрев припомни, че Борислав Гуцанов е със свалено политическо доверие и членовете на Националния съвет са изразили мнение, че няма как той да води листата на БСП във Варна.   \"Гуцанов е явление в БСП, което това ръководство се опита да прекрати. Смятам, че Националният съвет взе правилно решение\", каза още Кирил Добрев.   На въпрос за отправената заплаха за обжалване на решението, той заяви, че досега нито един социалист не си е позволил да обжалва в съда решение на НС.   \"Ние имаме контролна комисия и тя ще изрази своето становище по възраженията\", обясни Добрев. По думите му с млади хора кандидати за кметове и в листите, и в районите на Варна БСП ще има по-добър резултат от предния път.   На въпрос за кандидатурата на Мая Манолова за кмет на София, Кирил Добрев отговори, че тя е била подкрепена единодушно. \"Сигурен съм, че този модел ще бъде успешен за София\", заключи той", "date": "2019.09.15", "title": "Кирил Добрев: Кандидат за кмет на Варна е проф. Клисарова, Гуцанов е със свалено политическо доверие"}
{"url": "http://epicenter.bg/article/Tragediya--Zhena-zagina-pri-vzriv-na-benzinostantsiya-v-Dobrich-/192727/3/0", "text": "Жена загина, а друга е ранена след взрив на бензиностанция в Добрич. Инцидентът е станал снощи около 20 ч. Газовата бутилка на автомобил е гръмнала в момента на зареждане, предава БНТ.    В колата е имало две жени - майка и дъщеря. След взрива те са откарани в Спешното отделение на Добричката болница.    По-възрастната жена, която по непотвърдена информация е била на задната седалка, е починала от травмите си.    Другата жена е без опасност за живота, с травма на главата и комоцио. Тя е настанена за лечение в Отделението по неврохирургия.  ", "date": "2019.09.15", "title": "Трагедия! Жена загина при взрив на бензиностанция в Добрич "}
{"url": "http://epicenter.bg/article/-Biovet--i--Hyuvefarma--osiguryavat-200-novi-rabotni-mesta-v-Peshtera-/192763/4/0", "text": "На 16 септември (понеделник) в 12:00ч. Биовет Пещера официално отваря врати на новия завод за производство на фармацевтични продукти и фуражни добавки. Общият размер на инвестицията е 300 млв. лв., от които 200 млн. лв. са финансирани със заем по плана „Юнкер“ през 2018-та година, съобщава Нова тв.    Производствените мощности разкриват над 200 нови работни места за висококвалифицирани работници и специалисти в сферата на биотехнологията, химията и инженерството.    Този проект е част от стратегията на дружеството за растеж като фармацевтична компания, базирана в Европейския Съюз, оперираща на глобалните пазари.    Успешното реализиране на тази инвестиция води до 50% увеличаване производственият и ферментационният капацитет на дружеството.    На събитието се очакват да присъстват много официални лица, представители на централната и местната власт, народни представители и чуждестранни гости.  ", "date": "2019.09.15", "title": "„Биовет” и „Хювефарма” осигуряват 200 нови работни места в Пещера "}
{"url": "http://epicenter.bg/article/Prof--Ivaylo-Hristov-/192657/11/0", "text": "  Николай Хайтов е един от стожерите на националния ни дух. През целия си живот той запази достойно и честно поведение в обременения от лъжи и предателства съвременен свят.   Към Николай Хайтов и преди, и след смъртта му не престанаха да валят обвинения, кое от кое по-абсурдни, преследващи една - единствена цел: колкото се може по-бързо да се забрави името му и да нява голям автор на полето на патриотизма. Стана точно обратното. Колкото повече години минават откакто го няма сред нас, толкова творчеството му става все по-актуално и по-търсено от читателите. Даже проблемите, които го занимаваха приживе като: екологията, чистотата на българския език, отродяването на българите мохамедани, гробът на Васил Левски, пренареждането на българската цивилизациона матрица и пр. са още по- значими и фундаментални днес. Вероятно звучи силно, но срещата ми с личността и творчеството на Николай Хайтов се превърна в мое трайно изследователско и човешко пристрастие.   Запознах се с Николай Хайтов случайно и веднага ме порази неговата естественост, отсъствието на каквато и да било предвзетост и грандомания. Никога не съм бил близък на Николай Хайтов, общувах пряко с него през последните шест месеца от живота му, и едва след време разбрах, че срещата ми с този човек, бе подарък от съдбата.   Насочих се към Николай Хайтов не от желанието да “правя литературознание” под сянката на едно голямо дело, независимо че обикновено сполучливите изследвания се раждат от съприкосновението с известни писатели, а за да си отговоря на два измъчващи ме в последните години въпроса: защо така бързо, светкавично дори рухнаха ценности, отстоявани столетия наред, оголвайки неподозирани страсти в националния ни характер, и каква ще бъде съдбата на нашия народ в наченатия ХХI век.     В съвременната българска литература има творци, надарени с не по-малко забележителен ум и талант от Николай Хайтов, но няма автор с толкова ясно и силно изразено национално съзнание, автор, който така затрогващо и страстно да обича своята родина и да отстоява националните ни идеали.    Николай Хайтов е сред малцината български писатели, които са с мисия в културата. Творец, който от първата до последната си книга отстоява своите убеждения, последователен и в успехите, и в грешките си!   След Иван Вазов Николай Хайтов е най-българският писател. Той пишеше само за България и българите, никога не се изкуши да излъже в литературата и да тръгне по пътя на съглашателите. Няма негов текст, който да не е свързан със съхраняването на духовната и физическата цялост на Родината.    Животът на Николай Хайтов е въплъщение на мисълта на Хемингуей, че човек може да бъде унищожен, но не може да бъде победен. Хайтов е типично българско явление. Писател, който идва от социалните низини, пробива в литературните среди и се превръща в автор от национална значимост. За кратко време той извървява пътя от неизвестността до славата, от “тръните до звездите”, както казват древните. Това не може да бъде обяснено. Само оня, който физически преживее този път, физически го усети и почувства, може да разбере цената на подобен успех. Николай Хайтов е автор с биография.   В едно интервю той признава: “На мене в живота ми сладни само онова, което съм извоювал в борба. Аз идвам от гората, където са ме кастрили с брадва.”   Личности като Николай Хайтов са многостранни и е трудно да бъдат определени с една дума и по един начин. При всички положения обаче фигури като неговата няма да се появят скоро в националната ни култура. Не че няма да имаме по-талантливи и по-надарени писатели. Напротив, ще има и това е и нормално, и естествено. Но чисто и просто бъдещето е на хора по-скептични, по-резервирани, по-компромисни дори. В този смисъл с Николай Хайтов завършва един етап от духовния ни живот. И неслучайно на 3 юли 2002 г. на опелото на писателя в софийската църква “Св. Седмочисленици” Никола Радев каза: “Днес в този православен Господен храм, смълчани от скръб, ние се прощаваме с големия син на България Николай Хайтов. Със светото си обречение на словото като истински Апостол той ни показа как трябва да се работи за отечеството и ни остави непреходни книги. Всичко, излято изпод безпощадното му перо, е откъртено от душата, от нейните злачни и божествени недра и носи изутробната цялост на човека.   Николай Хайтов беше храбър мъж и никога не предаде своите духовни крепости, остана плътно до своя народ. Без да го лъже. Без да го щади. През целия си достоен живот той не преклони глава пред никого и до последния си дъх отстояваше българските национални идеали, заветите на духовните ни първенци. България бе неговата радост, неговият горък поплак, неговото изковано заглавие.   И народът го дари с любов. Няма български дом, в който да е наредена лавица с книги и между тях да няма томче от Хайтов. След Дядо Вазов той е единственият български писател, който се радва на всенародна слава. Тази слава ще расте от ден на ден и ще бъде наша утеха, надежда и вяра, че ще пребъдем като народ. Там, горе на небето, той ще ни гледа, неукротимата му душа ще ни милее и ние ще търсим упование в светлото му име, а безсмъртното му слово ще го нареди сред сред великите писатели и мъже на двайсети век. Амин!” Радетел на българската кауза, патриот и родолюбец, авторът на “Диви разкази” никога не е принадлежал към онзи слой от българската интелигенция, която гледаше безучастно, с предателско пренебрежение на физическия и духовния геноцид, на който е подложен нашият народ. Николай Хай­тов е от малцината щастливци, които изживяха живота си гордо и истински, с презрение към опакованите, изисканите, излъсканите, измитите и скучни сноби и с очи, отворени към доброто. ", "date": "2019.09.15", "title": "Проф. Ивайло Христов: Николай Хайтов бе мъж с мисия - не се изкуши да излъже, не се предаде! "}
{"url": "http://epicenter.bg/article/Ruski-zhurnalist--Kuritsa---ne-ptitsa-/192721/11/33", "text": "  Буквално преди дни аз самият се върнах от България. И съвсем късогледо не усетих коварството на братушките, които сега отричат ролята на Съветския съюз за освобождението на народите на Европа. Същата тази България, която \"не е заграница\", защото - \"курица – не птица\" (става въпрос за популярната от съветските времена фраза: \"Курица не птица, Болгария не заграница\" - \"Кокошката не е птица, България не е чужбина\", бел. ред).    България, която нашите родители със самодоволни усмивки наричаха \"16-та република\" и в която следите от тези времена все още се усещат. Между другото! А на вас ще ви бъде ли приятно, ако някой иронично нарича нашата страна \"16-та република\", \"51-ви щат\" или някаква \"9-та провинция\". Просто шегувайки се, впрочем? Наистина ще ви бъде неприятно. И на мен ми е неприятно. А на българите трябва да им е приятно. Българите изопачават историята - така твърдим ние. И поляците я изопачават, и чехите, и унгарците – гадове, всички я изопачават! Всички са против нас!    Никога ли не сте се замисляли, защо изведнъж се случва така? Може би има причина? Причина, разбира се е имало и има. И в думите на българското външно министерство тази причина звучи напълно очевидно - простете за дългия цитат: „Без да отричаме приноса на СССР за разгрома на нацизма в Европа, не трябва да си затваряме очите, че Съветската армия донесе на народите в централна и източна Европа половин век репресии, заглушаване на гражданската съвест, деформирано икономическо развитие и откъснатост от динамиката на процесите в развитите европейски държави.\"    И какво в тези думи не е вярно? Приносът на СССР за разгрома на нацизма не се отрича. Но истинския смисъл на думата освобождение на народите на Източна Европа не е имало. Защото на смяна на една окупация дойде друга - каква свобода е това? Формално притежавайки независимост, всички тези държави 45 години бяха в пълно подчинение на Съветския съюз. Фактически те нямаха никаква самостоятелна политика, без да взимаме под внимание перидичното разбунтуване на някои отделни лидери. А когато те се опитваха да променят нещо вътре в страните си, Съветският съюз просто пращаше танковете, както в Будапеща и Прага. Щеше да изпрати и във Варшава, но Ярузелски се оказа по-хитър и вместо съветско военно положение Полша получи свое собствено.    Българските пари се печатаха в Москва, а униформата на българската армия се отличаваше от съветската само по пагоните и кокардите – за каква несазивисимост става дума? Хитлеристката окупация е нещо страшно. Но тя продължи само 6 години и живи свидетели вече почти не останаха. А половин век съветска окупация я помнят прекалено много хора. Единствено ние самите не искаме да признаем това.    Ние разказваме още от детството само за военните победи и многобройните жертви на съветските воини в боевете за освобождението на Източна Европа. И ако тогава, през 1945 г., прогонвайки Хитлер, Червената армия се беше върнала у дома, а на освободените народи беше дадена възможността сами да решат как да живеят, историята щеше да тръгне по съвсем друг път и народите на тези страни и досега щяха да ни благодарят.    Но ние се отнасяхме към тях с презрение и ги смятахме за васали. Заради което днес получаваме оплюване отвсякъде.  ", "date": "2019.09.15", "title": "Руски журналист: Курица — не птица "}
{"url": "http://epicenter.bg/article/Boris-Dzhonsan--Velikobritaniya-shte-se-osvobodi-ot-okovite-na-ES-kato-Neveroyatniya-Halk-/192732/7/0", "text": "Британският премиер Борис Джонсън сравни Великобритания с героя от комиксите Хълк в опита на страната да се освободи от ЕС. В интервю за вестник „Мейл он сънди“ Джонсън казва, че страната ще излезе от ЕС на 31 октомври, предава БНР.    Борис Джонсън заявява за вестника, че Великобритания ще се освободи от оковите си като зеленокожия герой от комиксите Невероятния Хълк. Той допълва, че Великобритания ще бъде като учения по ядрена физика Брус Банър, който колкото повече се ядосва, толкова по-силен става.    „Банър може и да е в окови, но когато е провокиран, той избухва“, заявява Джонсън и допълва, че Хълк винаги успява да се измъкне, независимо колко здраво е завързан. И че това е случаят с Обединеното кралство, което ще изпълни Брекзит и ще излезе от ЕС на 31 октомври.    Премиерът посочва, че „има реални сигнали сред европейските страни за готовност за премахване на предпазния механизъм за ирландската граница\", който е голяма пречка за постигането на сделка.    „Предпазният механизъм“ е застрахователна политика за избягване на твърда граница след Брекзит на остров Ирландия, ако не бъде постигнато търговско споразумение. Джонсън посочва, че ако преговорите се провалят, той няма да спази приетия закон в Камарата на общините за отлагане на Брекзит.    Утре премиерът се среща в Люксембург с председателя на Европейската комисия Жан-Клок Юнкер и главния европейски преговарящ Мишел Барние.   ", "date": "2019.09.15", "title": "Борис Джонсън: Великобритания ще се освободи от оковите на ЕС като Невероятния Хълк!"}
{"url": "http://epicenter.bg/article/Izraelski-politik-razkri-tayniya-plan-na-Tramp-za-mir-v-Palestina-/192734/7/0", "text": "Кандидатът на партия „Ямина“ за парламентарните избори в Израел Нафтали Бенет разкри това, което според него е част от отлаганият план на президентът на САЩ за споразумение между Тел Авив и Палестина, пише вестник The Times of Israel, цитиран от \"Фокус\".    Той сподели фрагмент от плана в страницата си във „Фейсбук“, заедно карта, която показва „острови“ под израелски контрол, заобградени от по-голямата част на Западния бряг, заделена за палестинската страна. Картата също така показва долината на река Йордан като израелска.    Политикът осъди плана като „ад“ за израелците в Западния бряг и заяви, че това би било де факто край на проекта с израелските поселища там.    „Време е да бъде разкрит – това е „островният план“ от сделката на века, който ще ни бъде наложен веднага след изборите“, пише Бенет. „В черно виждате палестинските територии, а в бяло изолирани израелски островчета сред океан от Палестина, заобградени от 360 градуса от Хамас и други групировки“, добавя още той.    Бенет нарече картата „ад за всеки жител на региона“ и „край на проекта с поселищата“.    Той добави, че премиера Нетаняху е „говорил за суверенитет над селищата“, но умишлено е избегнал темата за суверенитет над „Зона Ц“, която е около 60% от цялата контролирана от Израел територия в Западния бряг.    „Той обеща да няма повече евакуации на израелски поселища“, добави политикът.    „Всичко това технически е вярно, но на практика планът изпраща земите на Израел в забвение. Няма израелец, който ще се съгласи да живее в анклав, заобграден от врага“, продължи Бенет, като обвини настоящият премиер, че се е опитал да скрие плана от обществеността преди изборите, преди да се зарече, че именно неговата партия ще спре изпълението на плана.    Не се знае как Бенет може да е получил информация за плана, който е зорко пазена тайна на администрацията на Тръмп.    Говорител на управляващата партия на Нетаняху обяви плана за „фалшива новина“, като обвини Бенет в компроментиране на отношенията между Израел и американският президент.  ", "date": "2019.09.15", "title": "Израелски политик разкри тайния план на Тръмп за мир в Палестина "}
{"url": "http://epicenter.bg/article/Alena--Maska-ot-ekzotichna-darzhava-mozhe-da-vi-donese-prokoba-/192696/10/0", "text": "Спомняте ли си сериала „Ориндж каунти, кварталът на богатите“?  В него, пропусналите някой епизод, трудно схващаха кой с кого от героите спи в момента, но в замяна на това всички въздишаха по красивите къщи, прилежно подстриганите морави и забележителните гледки.   Е, в Покана за пътуване гостува човек, който е виждал декора на сериала на живо и с наслада си припомня  преживелиците си там. Мирослав Иванов от Травел нюз е  извадил късмета да обиколи най-лъскавите места от пъстрата Калифорния и изискания Бостън. Затова е главното действащо лице в нашата рубрика с истории от Ориндж каунти, Санта Моника и Нюпорт бийч, както и Юнивърсъл студио и Дисниленд, където и най-върлия темерут се превръща в дете.   Тъй като Мирослав Иванов от Травел нюз е обходил още любопитни кътчета от Америка, за които разказва цветно и релефно, изтръгнах от него обещанието пак да ни отведе зад Океана. В някое следващо предаване.   Замисляли ли сте се защо на някои хора все куфари и самолетни билети са им главите, а други сякаш са приковани към родните си места? Оказва се, че и тези особености на характера се дължат на звездната ни карта. Но аз най-напред разпитах астролога Светлана Тилкова-Алена за пустия Ретрограден Меркурий, дето ни пречи във всичко.   При миналото си гостуване в Покана за пътуване Алена изясни, че не е чак толкова зъл към туристите Меркурият. Просто, докато властва  не бива да си купуваме билети за самолет, влак или автобус и да резервираме хотел. Затова първият ми въпрос бе грози ли ни такъв период до края на годината.    Алена ни окуражи да приемаме всички несгоди по време на пътуване като приключение и урок. Тя, обаче,  разясни и може ли екзотичен сувенир да се окаже пагубен. И възможно ли е сувенир от Азия или Африка вместо спомен от приказно пътешествие да донесе нещастието в нашия дом.  Светлана Тилкова-Алена също така дава ценни съвети струва ли си да сменяме държавата, ако сърцето ни не се чувства на място в странство.   На 22 септември Индия се мести в София. Изобщо не се шегувам. Спомняте ли си арх. Веселин Веселинов, създател на пасивни къщи, фотограф, доброволец и пътешественик, който ни отведе на поклонническото си странстване  из свещени индийски градове. Е, този път разказва за голямото индийско преселение по нашите земи чрез фестивала на колесниците, за духовното послание и земните радости на фестивала Ратха Ятра.   Екзотичният индийски фестивал на 22 септември в София, също като оригинала в Джаганат Пури, включва празнично шествие. Така че няма нужда да ходите чак в Индия, за да получите просветление и да се обгърнете във вселенска любов. Започнете с една малка крачка – фестивалът на колесниците Ратха Ятра в София.   За десерт - едно пивко приключение - винена Формула-1. Но понеже е в Швейцария. Предизвикателство за сетивата е надпреварата в лозарския швейцарски град Сион. Състезателите първо слушат лекция за виното в приятно кафене, след това опитват (по-точно си подлагат срещу лесно напиване) различни видове местно сирене с някакви профирни соленки.   А после започва приключението! По нишани върху стените на старинните къщи и стиски шарена слама \"състезателят\" дири пътя към каменна изба на няколко века из калдъръмените улички на стария град. Алпийски чан отдрънчава началото и края на всяка обиколка в \"Ралито на 5-те сетива\". Участниците опитват 5 вида местно вино на 5 различни маси в 5 сепарета с 5 чешита мезе.   Накрая всеки \"пилот\" във Формулата попълва тест: колко аромата е различило небцето му в букета на виното, какви подправки има в гозбите, дали чашите са със звън на кристал или стъкло, с какво върви смъртоносно сладката десертна напитка... Изненадващ е  чисто нов вид  фондю. В котлето вместо сирене къкри нещо като доматена салца с много подправки, а ние топим с вилиците си не хляб, а полусурово прошуто, което държим във врящата  смес, докато го сметнем за сварено.  И продължаваме с виното, естествено.   А на финалната права \"надуваш балона\" като пред КАТ. И ако си под 0,20 промила получаваш за награда бутилка фендан - леко стипчиво местно бяло вино. Същото като на победителя в теста. На останалите от ресторанта поръчват такси, ако забележат, че са дошли с кола. Странното е, че не само чужденци се потапят във виноавантюрата. За да осмислят уикенда си с нещо по-така много швейцарци се записват седмици по-рано, че водят и приятели вместо да ги канят на гости у дома.   Още приключения и вкусни случки на страницата на Покана за пътуване във Фейсбук ", "date": "2019.09.15", "title": "Алена: Маска от екзотична държава вкарва прокоба в дома"}
{"url": "http://epicenter.bg/article/Goran-Bregovich--Balgari--gotvete-se--Shte-bade-ludo--/192757/10/0", "text": "Иконата на балканската музика Горан Брегович отправи специален видео поздрав на български език към всичките си фенове, които нямат търпение да го видят на живо в рамките на предстоящото му турне в София, Варна и Велико Търново тази есен, предава бТВ.    \"Българи, гответе се! Ще бъде лудо!\", каза големият музикант.    На 4 октомври Горан Брегович и неговият невероятен “Оркестър за сватби и погребения” ще стартират от Варна в Дворец на културата и спорта.    На 5 октомври музикантите гостуват за първи път на Велико Търново, а на 6 октомври завършват с голям концерт в зала 1 на НДК в София.    Програмата, която Брегович и оркестърът са подготвили за българските фенове на балканската музика, е „The Best of Goran Bregovic” – най-отбраната селекция от вечни негови хитове като „Месечинка“, „Калашников“, „Буба Мара“, „Аризонска мечта“ и много други.    Билетите за трите концерта вече са в продажба. Цените са между 35 и 65 лв.  ", "date": "2019.09.15", "title": "Горан Брегович: Българи, гответе се! Ще бъде лудо! "}
{"url": "http://epicenter.bg/article/Komediantite-ot--Nema-k-vo--i-Ustata-prepalniha--Studio-5--i-vzriviha-stsenata-ot-smyah/192726/10/0", "text": "Атрактивните стенд ъп комедианти от триото „ “ успяха да докажат, че и в България шезлонгите може да са пълни.   За пръв път публиката на комедийно шоу не седеше, а лежеше в удобни шезлонги, с коктейл в ръка, забавлявайки се с Калин, Жорони и Vensan и техния сценичен гост,  .  бяха част от звездните гости на нестандартното стенд ъп комеди. То не премина без емоции и опасности.   Кефът беше пълен, защото рядко се случва (в България никога) публиката да се излежава удобно и забавлява неистово по време на  представление.   Инициатори и главни изпълнители на закачливата идея бяха Калин, Жорони и Венсан, масово известни като група „Нема к‘во“. Обичайно заподозрените за всички сценични пакости комедианти наредиха лежащите столове в „Студио 5“ и като грижовни плажни арендатори успяха да задържат своята публика с часове по време на стартовото шоу за сезона.   Събитието гарнира ексклузивното участие на Иван Динев-Устата, който поднесе коктейл от авторското си стендъп представление „Звездите отзад“. Дори само заглавието подсказва, че хуморът на Устата може да е болезнен при неправилен и рязък прием (особено ако се „поеме“ от популярните личности -  герои в неговата сатира), но не това беше най-опасното нещо на сцената. Всичко можеше да завърши фатално след номера на Венсан - илюзиониста в групата.    Като един от най-популярните фокусници в България, Иван Петров-Венсанпоиска за малък трик  мобилния телефон на европейския и абсолютен балкански шампион по културизъм Митко Димитров. Сложи телефона в плик, нареди го до други опаковани по този начин телефони, разбърка ги и помоли Драго Драганов да… удря с чук по тях!   Спестяваме съсипващите подробности,  важното е, че развръзката беше щастлива, за което „Нема к‘во“, от една страна, благодарят на щедростта на Димитров, от друга - на ловкостта на Драганов, а от трета - на безспорните магични умения на Венсан.     Шоуто на шезлонги откри сезона за „Нема к‘во“ и даде старт на обратното броене до голямото национално турне на комедиантите и Шкумбата. Първата дата от забавния тур е планувана за средата на октомври, а някои от градовете, които ще попаднат „под комедийния удар“, са: Пловдив, Варна, Бургас, Плевен, Русе, Габрово, София.     ", "date": "2019.09.15", "title": "Комедиантите от „Нема к‘во“ и Устата препълниха „Студио 5“ и взривиха сцената от смях"}
{"url": "http://epicenter.bg/article/Pokazvat-filma--quot-Svetitelyat-hirurg-quot--bezplatno-v-Blagoevgrad/192770/10/0", "text": "Филмът \"Светителят хирург\", който бе един от отличените на  конкурса „Сърце и слово срещу наркотиците“ на Общинския съвет по наркотичните вещества  - Благоевград ще бъде излъчен безплатно за гражданите на 19 септември (четвъртък) от 18.30 часа в Зала Яворов.   Инициативата е на Общинския съвет по наркотичните вещества  - Благоевград и неслучайно е планирано да бъде излъчен в града в началото на учебната година, за да бъде гледан и от учениците и техните родители, защото проблемът наркотиците, който се шири не е медицински, а духовен проблем, сподели председателя на комисията д-р Теменужка Любенова.   Автор на филма \"Светителят хирург\" е журналистът Ангел Бончев, познат ни като водещ на новините на Тв Европа през последните 15 години. Св. Лука винаги започвал операция с молитва и правел кръстен знак на пациента.Във филма са представени негови близки, роднини, но и пациенти, които е излекувал с медицинските си умения и Божията сила, някои от които е спасил от сигурна смърт.   Свети Лука Кримски е сред водещите хирурзи на миналия век  благодарение на откритията и разработките му в сферата на местната упойка (т. нар. регионална анестезия) и гнойно-тъканните процеси. Заради ширещата се бедност и огромната му любов към страдащите, той всеки ден по един час безплатно е преглеждал пациентите без средства и никога не е отпращал нуждаещ се. Светителят е правил хиляди операции и всички до една са били успешни. Чрез него Бог е изцелил хиляди човеци.  ", "date": "2019.09.15", "title": "Показват филма \"Светителят хирург\" безплатно в Благоевград"}
{"url": "http://epicenter.bg/article/Tramp-s-vazhen-hod-v-podkrepa-na-Netanyahu-broeni-dni-predi-izborite-v-Izrael-/192744/7/0", "text": "Президентът на САЩ Доналд Тръмп заяви, че е разговарял с израелския министър-председател Бенямин Нетаняху и са обсъдили възможно сключване на пакт за взаимна защита между двете страни в ход, който може да помогне на Нетаняху в кампанията му дни преди президентските избори в Израел, пише турският вестник Yeni Safak, цитиран от \"Фокус\".    „Днес разговарях по телефона с министър-председателя Нетаняху, за да обсъдим възможността да продължим напред с Договора за взаимна защита между САЩ и Израел, който допълнително ще закотви великолепният алианс между двете страни“, написа Тръмп в „Туитър“.    Той добави, че очаква да продължи дискусиите с Нетаняху по-късно през месеца в кулоарите на сесията на Общото събрание на ООН в Ню Йорк.    Израелският премиер благодари на Тръмп, като заяви в съобщение, че страната му „никога не е имала по-добър приятел от Белия дом“, и добави, че очаква срещата им в ООН, за да преминат към подписването на „исторически Договор за взаимна защита между САЩ и Израел“.    Съобщението на Доналд Тръмп, което идва дни преди парламентарните избори в Израел, изглежда е насочено като ход, който да подпомогне Нетаняху, за да остане той на власт.    Според статистиката се очаква оспорвана надпревара, пет месеца след предишните избори, които настоящия премиер спечели, но не успя да формира коалиционно правителство.    Партията на Нетаняху се бори с центристката партия „Синьо и бяло“, водена от бившия командир на силите за сигурност Бени Ганц, който се възползва от потенциалните обвинения срещу опонента си за корупция.    В интервю по израелския „Канал 12“, премиерът направи директно послание към избирателите си, базирано именно на договора със САЩ.    „Ще осигуря за нас споразумение за защита, което ще ни осигури безопастност за десетилетия, но за това имам нужда от вашите гласове“, каза Нетаняху.    Някои израелски държавни служители защитиха идеята за отбранителен пакт с администрацията на Тръмп и САЩ, фокусиран върху гаранции за помощ в случай на конфликт с Иран.    Американският президент не издаде детайли по споразумението, но подобен договор може да задължи САЩ да подкрепят Тел Авив, ако страната бъде нападната.    Външният министър на страната, Израел Кац заяви по-рано, че договорът ще се отнася до конкретни проблеми – „ядрени заплахи и ракети с голям обсег, насочени от Иран към Израел“.    „Имаме начини за офанзива и за отбрана, но това би ни спестило нуждата от влагането на огромни ресурси в дългосрочен план в лицето на подобно заплахи“, заяви Кац пред израелски медии.    Бени Ганц на свой ред обяви, че подобна сделка ще отнеме от страната нейната военна независимост.    „Това не е каквото искаме. Никога не сме питали никой да се бие за нас. И никога не сме питали никой за разрешението му да защитава държавата Израел“, заяви още той.  ", "date": "2019.09.15", "title": "Тръмп с важен ход в подкрепа на Нетаняху броени дни преди изборите в Израел "}
{"url": "http://epicenter.bg/article/Iran-othvarli-obvineniyata-na-SASht--che-stoi-zad-atakite-po-petrolni-obekti-v-Sauditska-Arabiya-/192745/7/0", "text": "Иран отхвърли обвиненията на САЩ, че стои зад атаките с дронове срещу петролни обекти на Саудитска Арабия, като предположи, че Вашингтон търси претекст за действия срещу Ислямската република, предават АФП и БНР.    „Такива безплодни и голи обвинения са неразбираеми и не значат нищо“, се посочва в изявление Абас Мусави - говорител на иранското външно министерство.    Преди това американският държавен секретар Майк Помпео обвини Иран за вчерашните атаки и ги определи като „безпрецедентни удари по световния енергиен доставчик“.    Отговорност за нападенията поеха йеменските бунтовници хуси, които се ползват с подкрепата на Техеран. Те се зарекоха да разширят агресията си в Саудитска Арабия, която води коалицията, противопоставяща им се в Йемен.    Въпреки поемането на отговорността Помпео посочи, че „няма доказателства атаките да са дошли от Йемен“.    „Техеран стои зад близо 100 атаки срещу Саудитска Арабия, докато Рохани и Зариф се преструват, че водят дипломация“, написа Помпео в Туитър по адрес на иранския президент и външен министър.    „Такива забележки… приличат повече на план на разузнавателни и тайни служби за накърняване на репутацията на страна и създаване на предпоставки за бъдещи действия“, каза говорителят на иранското външно министерство.    Въздушните удари с дронове в събота предизвикаха големи пожари в най-големия в света нефтопреработвателен комплекс в град Абукайк и в петролното находище в Хураис.    Енергийният министър на кралството съобщи, че в резултат на ударите добивът на суров нефт е намалял с 5 милиона и 700 хиляди барела дневно, или около половината от производството, равняващо се на 5 процента от глобалните доставки.    Според експерти е вероятно случилото се да окаже значително влияние на цената на петрола на световния пазар.    Американското министерство на енергетиката обяви готовност да деблокира ресурс от стратегическия петролен резерв, за да се предотвратят смущения на пазарите.    Президентът на САЩ Доналд Тръмп изрази готовност САЩ да сътрудничат със Саудитска Арабия в подкрепа на сигурността след атаките.    В телефонен разговор със саудитския престолонаследник принц Мохамед бин Салман Тръмп е заявил, че нападението ще се отрази негативно на американската и глобалната икономика.    Принцът е уверил, че Саудитска Арабия е „готова и способна да се справи с тази агресия“, която е определил като „терористична атака“.  ", "date": "2019.09.15", "title": "Иран отхвърли обвиненията на САЩ, че стои зад атаките по петролни обекти в Саудитска Арабия "}
{"url": "http://epicenter.bg/article/Italiya-prie-korab-s-migranti-za-prav-pat-ot-mesetsi--VIDEO--/192746/7/0", "text": "Италия отново започна да приема мигранти. Новото правителство спря политиката на бившия вицепремиер и министър на вътрешните работи Матео Салвини и даде разрешение кораби с бежанци от Африка да влязат в италиански пристанища, предава Нова тв.    Първият кораб беше \"Оушън вайкинг\", управляван от две хуманитарни организации. Той закара 82-ма души в Лампедуза.    Все пак, Италия предупреди, че това не означава, че всеки е добре дошъл. На кораба било разрешено да остави мигрантите, защото други държави вече са се съгласили те да бъдат изпратени на тяхна територия.  ", "date": "2019.09.15", "title": "Италия прие кораб с мигранти за пръв път от месеци (ВИДЕО) "}
{"url": "http://epicenter.bg/article/Vtorata-batareya-ruski-sistemi-za-protivovazdushna-otbrana-S-400-pristigna-v-Turtsiya-/192752/7/0", "text": "Последните части от втората батарея руски зенитно-ракетни системи за противовъздушна отбрана С-400 пристигнаха в турската столица Анкара. Това заяви министерството на отбраната на страната, цитирано от Анадолската агенция и \"Фокус\".    To oтбеляза, че процесът по доставката на втората батарея е започнал на 27 август и е бил завършен днес на военновъздушната база в Мюртед.    Първата доставка беше извършена в средата на месец юли.    В момента се извършва исталирането на системите и турските военнослужещи се учат да използват съоръженията. Последните батареи се очаква да влязат в оперативен режим до април 2020 г.  ", "date": "2019.09.15", "title": "Втората батарея руски системи за противовъздушна отбрана С-400 пристигна в Турция "}
{"url": "http://epicenter.bg/article/Dvama-talibanski-lideri-i-pone-38-boytsi-sa-likvidirani-v-Afganistan-/192753/7/0", "text": "Афганистански правителствени сили, подкрепени от силите за сигурност на САЩ са убили двама талибански лидери и поне 38 бойци на организацията в съвместни въздушни удари, проведени в северната и западната части на Афганистан, предава Reuters, като се позовава на източници на правителството в Кабул.    Министерството на отбраната на Афганистан заяви, че талибанският лидер на провинция Самган е бил убит, заедно с четирима бунтовници.  Местната полиция в провинция Фара съобщи, че там са били убити още 34 бойци на организацията.    Силите за сигурност в Кабул обявиха, че съвместните операции с Вашингтон ще продължат и ще бъдат насочени срещу талибански формирования, както и срещу сили на „Ислямска държава“ преди президентските избори в страната на 28 септември.     ", "date": "2019.09.15", "title": "Двама талибански лидери и поне 38 бойци са ликвидирани в Афганистан "}
{"url": "http://epicenter.bg/article/Kokteyli--Molotov--i-vodni-oradiya-na-protestite-v-Honkong-/192754/7/0", "text": "Полицията в Хонконг използва днес водни оръдия и сълзотворен газ срещу протестиращи, които хвърляли коктейли „Молотов“ и тухли край правителствени офиси в града, предават Би Би Си и БНР.    Насилието се разрази, след като хиляди демонстранти се събраха на протест се събраха въпреки полицейската забрана за подобна акция.    По-рано стотици излязоха пред британското консулството с настояване Лондон да окаже натиск над Китай да запази свободите, гарантирани при предаването на територията на Пекин през 1997 г.    Месеците на безредици в Хонконг започнаха след внасянето на спорен закон за екстрадиция в Китай, от който властите впоследствие се отказаха.    Въпреки това насилието в града не стихва.  ", "date": "2019.09.15", "title": "Коктейли „Молотов“ и водни оръдия на протестите в Хонконг "}
{"url": "http://epicenter.bg/article/Dimitar-Ganev---quot-Trend-quot--GERB-shte-ima-mezhdu-11-i-16-oblastni-kmetove-/192716/2/0", "text": "Пред Манолова стои особен и сложен баланс – от една страна трябва да разчита на гласове от синьото либерално пространство и да не нанесе удар към БСП, защото техните поддръжници са лоялни към ръководството на партията. Ако има конфликти между Корнелия Нинова и Мая Манолова, избирателите няма да подкрепят Манолова. Това обяви в предаването \"Офанзива с Любо Огнянов\" по Канал 3, политологът от \"Тренд\" Димитър Ганев.    \"Победата на Манолова няма да доведе до предсрочни избори, защото за Бойко Борисов е важно да изкара този мандат. ГЕРБ ще има най-много областни кметове – между 11 и 16. ГЕРБ ще изпита трудности със Спартански в Плевен, в Добрич има сериозен проблем със структурата си. В Русе - също. Там имаше напрежение. В Ямбол ще бъде твърде интересен – не се знае дали авторитетът на кмета ще бъде достатъчен. В Пловдив ще има проблем, ще има балотаж, Атанасов е силен кандидат. Тотев спечели на фотофиниш на предните избори\", даде прогнозата си политологът.    Според Ганев предсрочните парламентарни избори минават през служебен кабинет, а при тези отношения между президент и премиер е невъзможно Борисов да предостави властта в ръцете на Радев.   \"Подкрепата за Манолова се дължи и на БСП, повече от половината от доверието се базира на симпатизанти на БСП. Един нов неин политически проект минава през тежък разрив с БСП, техния електорат е много лоялен. Пример е Първанов, чиято партия едва влезе в парламента. Ако спечели Манолова ще има нов лидер в \"лявото\" пространство. Нинова може да види политически опонент. Следва кампания за нов председател на БСП, всеки си прави сметката в това отношение. Ако Манолова загуби, влизането ѝ в битката за БСП ще е със спорен резултат. На изборите има победители и победени – дори, ако загубилият има 49%, той губи\", подчерта анализаторът.", "date": "2019.09.15", "title": "Димитър Ганев, \"Тренд\": ГЕРБ ще има между 11 и 16 областни кметове "}
{"url": "http://epicenter.bg/article/Fandakova--Ne-sam-umorena-ot-upravlenieto--Iskam-da-ne-spirame-skorostta--s-koyato-promenyame-grada/192717/2/0", "text": "Изборите за кметове и общински съветници са специфични. Всеки кандидат се явява с ясни ангажименти и цели към хората, а те решават кого да изберат. Това обяви в предаването \"Офанзива\" по Канал 3 кметът на София Йорданка Фандъкова.    „Не съм уморена от управлението. Имам енергия, конкретни идеи и проекти за София. Желая да не спираме скоростта, с която променяме града. Гражданите проявяват търпение, защото виждат положителната промяната на София“, подчерта тя. Фандъкова добави: „Старата десница е партньор на ГЕРБ на изборите, а хората ще преценят на кого да се доверят“.    „Управлението на отпадъците е един от най-важните въпроси за всеки град. Той изисква много отговорна работа. За 10 години забравихме кризата с отпадъците, балирането им и площадките, на които гниеха и миришеше половин София. През това време г-жа Мая Манолова вероятно не се е интересувала от тази тема. Но ние изградихме модерни инсталации за отпадъци. На мястото на старите депа, ние правим поляни, гори и площадки. Г-жа Манолова направи важно признание за нас, а именно, че заводът за отпадъци произвежда висококачествено RDF - гориво, което се използва. Тя призна, че това е правилният път за големите европейски градове“, коментира столичният кмет. В допълнение Фандъкова каза: „Спестяваме близо 30 милиона лева от такса за депониране. Това са спестени пари на софиянци“.    „За 10 години реализирахме стотици проекти. Когато работиш, разбира се, че се допускат и грешки. По никакъв начин не може градът да си позволи да е в застой или да е във вида, в който го заварихме. Всеки, който прави ремонт вкъщи знае, че това не е лесна работа. За мен е много важна отговорността. Предложила съм промени в законодателството, за да се носи и професионална отговорност от компаниите, които разходват публични средства“, подчерта Йорданка Фандъкова.    За градския транспорт в града, Фандъкова каза: „Запазихме два от старите автобуси на София. Тези „Икаруси“ ще бъдат музейни експонати. Сега средната възраст на автобусите в градския транспорт е 6 г. Тече най-мащабната модернизация на обществения транспорт. Тя се случи през последните 5 г. Ако искаме да имаме чист въздух, трябва да инвестираме“.    Освен справяне със замърсяването на въздуха, дигитализацията на общината са сред приоритетите на Йорданка Фандъкова в общината. \"В екипа си ще привлека млади хора с идеи, които имат какво да дадат на града\", обеща тя.", "date": "2019.09.15", "title": "Фандъкова: Не съм уморена от управлението. Искам да не спираме скоростта, с която променяме града"}
{"url": "http://epicenter.bg/article/-Iliyana-Yotova--Kade-e-generalniyat-direktor-na-BNR-/192718/2/0", "text": "Вицепрезидентът Илиана Йотова и членът на медийната комисия и депутат от ГЕРБ Тома Биков изразиха недоумение, че генералният директор на БНР Светослав Костов не е коментирал досега официално кризата в радиото със спирането на ефира вчера и отмененото след протести отстраняване на водещата Силвия Великова от ефир. \"Не съм чула до този момент официалния коментар на генералния директор на БНР. Чух известни обяснения и аргументи от директора в оставка на програма \"Хоризонт\", но нито като журналист, нито като гражданин разбрах какви са тези аргументи.   Още повече струва ми се, че е твърде нелепо предложението за всеки репортер в БНР да има един двойник. Това какво означава, че всеки един репортер не отразява действителните събития и злоупотребява с истината в националния ефир и трябва някой да го коригира? Или този някой ще влиза вече с готова своя версия? Това е абсолютно несериозно\", каза пред БНР Йотова, която в миналото беше репортер в БНТ. Вицепрезидентът поиска обществото да получи ясна, конкретна и категорична информация от ДАНС и прокуратурата защо излъчването на програмата на радиото вчера беше спряно, за да \"не се получи така, че истината да остане размита някъде в пространството и във времето\". Ако тръгнеш да променяш програмната схема схема и водещи, трябва да го направиш лично и с ясни мотиви. Това коментира депутатът от ГЕРБ и член на медийната комисия Тома Биков пред радио \"Дарик\" по повод отстраняването на журналистката. Той изрази недоумение защо генералният директор на обществената медиа Светослав Костов досега не е направил публично изказване и призова да го направи. Като член на медийната комисия продължавам да очаквам обяснения от него за \"поредицата неадекватни действия\", каза Биков. \"Ние да научаваме какво се е случило през фейсбук-профила на Силвия Великова, а след 24 ч. да има декларация без да излезе някой, да не говорим за спирането на ефира под формата на профилактика...\" възмути се депутатът. Той добави, че е очаквал от избрания наскоро директор друг тип действия. \"Не е наша работа да контролираме БНР. Винаги бягам от коментари по темата, защото има Съвет за електронни медии и ние като народни представители трябва да говорим със СЕМ, а той да контролира тези процеси. Ако бъдем по-институционални, животът ще е по лесен и няма да се изисква министър-председателят да решава проблеми в радиото\", добави той.", "date": "2019.09.15", "title": " Илияна Йотова: Къде е генералният директор на БНР?"}
{"url": "http://epicenter.bg/article/Plenum-na--quot-Pozitano-quot--20-reshava-da-podkrepi-Maya-Manolova-za-kmet-na-Sofiya/192719/2/0", "text": "Пленум на \"Позитано\" 20 решава днес да подкрепи Мая Манолова за кмет на София. Софийската организация на партията подкрепи кандидатурата й почти единодушно.   Националният съвет трябва да одобри окончателни всички кандидатури на партията за кметските избори.    Шансът да спечелим София за първи път в демократичната история на страната не бива да бъде пропилян, защото промяната в България започва от София, подчерта лидерът на БСП-София Калоян Паргов.   Зад кандидатурата на Мая Манолова застава и лидерът на партията Корнелия Нинова. Тя посочи, че трябва да бъдат намерени общите точки и политики на БСП и Манолова. \"Условия (за подкрепа) не съм поставяла, обърнах внимание, че за нас най-важното са политиките. На второ място са силните личности и на трето място - екипът. Това не са условия, а в резултат на това се стигна да решението - не само да я подкрепим като независим кандидат, издигнат от Инициативен комитет, а да се срещнем и представим платформата и да говорим за същественото. Не е достатъчно да подкрепиш някого, трябва да имате и обща кауза\", заключи Нинова в словото си пред Софийската градска конференция на БСП. От своя страна Калоян Паргов пък бе категоричен, че шансовете на Мая Манолова в кметската надпревара в София са значителни.    Манолова заяви, че ше търси широка подкрепа от гражданите на София.   Подкрепата за Манолова предизвика разцепление в ДБГ, която бе напусната от зам.-председателя си Найден Зеленогорски и част от ръководството си.   До момента Националният съвет на БСП е гласувал кандидатите за кметове на 161 общини, включително няколко областни центрове.   Главната неяснота остава кого ще номинира БСП във Варна, след като местното ръководство на партията не успя да излъчи единна кандидатура, а председателят Борислав Гуцанов предложи да структурата да подкрепи предизборната кампания на Костадин Костадинов (ПП Възраждане), което категорични не се приема от нациоалното ръководство на БСП.   Няколко от депутатите на ПГ на \"БСП за България\" вече обявиха, че ще участват в местните избори - Николай Тишев (Бургас), ген. Кольо Милев (Сливен), Пенчо Милков (Русе), Станислав Владимиров (Перник), Тодор Байчев (Карнобат).   Местната конференция на БСП във Велико Търново предложи Весела Лечева за кандидат-кмет, като се очаква името й да бъде утвърдено на пленума.  За Габрово е издигнат главният редактор на \"Дума\" Ивелин Николов.   В другите градове сред кандидатите са утвърдени юристи, инженери, лекари, учители, културни дейци и др. Досегашните успешни кметове на левицата отново получиха подкрепа за следващ мандат. Това са кметът на Асеновград д-р Емил Караиванов, кметът на Садово Димитър Здравков, на Гоце Делчев - Владимир Москов, на Троян - Донка Михайлова, на Кресна - Николай Георгиев, на Павликени - Емануил Манолов и други. Ръководството на БСП потвърди и кандидатурата на Катя Георгиева за кмет на Ямбол, на Хасково - Коста Стоев и на Стара Загора - проф. Иван Върляков.    Дневният ред предвижда още представяне на информация за актуалната политическа обстановка в страната и задачите пред БСП. Информацията ще представи лидерът на БСП Корнелия Нинова. Част от програмата за работа предвижда и точки по вътрешнопартийни въпроси.  ", "date": "2019.09.15", "title": "Пленум на \"Позитано\" 20 решава да подкрепи Мая Манолова за кмет на София"}
{"url": "http://epicenter.bg/article/Rashidov--Darzhavnostta-se-izrazhda---ulitsata-zapochva-agresivno-da-kadruva--a-vlastta-da-yade-shamari/192720/2/0", "text": "Стига вече с тази свобода на словото, прекаляваме с тази игра, тя ще ни донесе други лоши дивиденти. Свободата ни е нужна на всички, не само на медиите. Трябва да се внимава обаче със слободията, защото тя минава границите на свободата и за нея реват все едни и същи.   Имаме израждане на държавността - улицата започва да кадрува, и то много агресивна, а един носи отговорността. Улицата ще казва кой къде ще работи, как другите трябва да живеят. А властта само да яде шамарите. Всеки ден ни плюят като каруцари. Да, това е обществено мнение, то обаче може да се манипулира. Медиите имат собственици и те го манипулират. Аз не мога да забраня свободата. Независимостта се гарантира с правила, със закон.    Това заяви в ефира на БНТ председателят на медийната комисия Вежди Рашидов.   Той коментира спирането на излъчването на програма \"Хоризонт\" за ден с думите, че генералният директор носи отговорност, това е по закон. \"Медийните закони са остарели много и това трябва да се промени. Трябва да гарантираме свободата на словото и да гарантираме спокойствието на медиите\", смята още Вежди Рашидов.   Той заяви, че на БНТ трябва да се финансова инжекция, за да не фалира. \"Бих подкрепил да се вдигне бюджета на БНТ, има нужда. Дефицит, който е трупан години наред, не може да се оправи за пет минути. Телевизията трябва да бъде оздравена\", подчерта председателят на медийната комисия в парламента Вежди Рашидов пред Георги Любенов в \"Денят започва\".    Може да има оптимизиране на състава, ако той е раздут. Реформата е промяна и на програмни схеми - нови програми, по-атрактивни, по-гледаеми.  БНТ трябва да излъчва един продукт, който да се консумира. Защо нещо да се излъчва, ако няма кой да го гледа, категоричен е Вежди Рашидов. Дефицит, който е трупан години наред, не може да се оправи за пет минути, допълни той.    Преди дни по време на заседанието на комисияпо култура и медии в отговор на искането за допълнително финансиране Вежди Рашидов отговори: \"Ако имате мъжкарлък да промените тая пуста телевизия, да си поемете реформата в нея, тя да стане силна, атрактивна, професионална телевизия\". Рашидов коментира, че разбира основанията за искания на повече средства, но преди това \"един сериозен мъж трябва да седне и да направи промени в организацията на телевизията, за да има и промени във финансирането\". Допълни, че \"един мъжкар трябва да излезе и да каже - от днес гледаеми, рейтингови програми. Домашните истории трябва да приключат и да станат обществени истории. Да се изчисти аромата на нафталин\".   Днес Рашидов заяви, че Мая Манолова и Йорданка Фандъкова са много симпатични дами. Цветан Цветанов беше един много полезен човек, но Борисов излезе пред хората - и с каруца да е, а не с джип, пак ще спечели и трябва да го поздравим за това, коментира още той.", "date": "2019.09.15", "title": "Рашидов: Държавността се изражда - улицата започва агресивно да кадрува, а властта да яде шамари"}
{"url": "http://epicenter.bg/article/Maya-Manolova--Modelat-za-upravlenie-na-Sofiya-e-generalno-sbarkan-/192722/2/0", "text": "\"Ценя подкрепата и на БСП, и на ДБГ, на \"Движение 21\", на \"Път на гражданите\", на АБВ, на всички неправителствени организации, на всеки гражданин - партиен или непартиен, защото това означава проявена смелост да застанеш срещу модела. Това са смели хора, които имат собствено мнение и искат промяна на управлението в София. Но няма такива условия, които да ми постави която и да е партия - категорично\". Това заяви кандидат-кметът Мая Манолова на въпрос в предаването \"Денят започва с Георги Любенов\" по БНТ дали ще изпълни условията, които Нинова щяла да постави с цел подкрепа на изборите.   \"Чух, че има очакване да обсъдим основни приоритети и от програмите на \"България на гражданите\", и на БСП, и на Движение 21 - моята програма я пишат гражданите на София. Приоритетите в моята програма се определят от гражданите на София. Ако програмите на партиите са съобразени с идеите и вижданията на гражданите, тогава аз нямам никакво притеснение. Части от моята програма ще съвпаднат и с тази на \"Път на младите\", и на БСП, на всички партии. Общото е, че всички те искат промяна. Това ми дава сила\",  заяви категорично Манолова. На въпрос на зрител: Защо развалихте хубавия си образ като омбудсман, като се кандидатирате за кмет, Мая Манолова отговори:  \"Решението да се кандидатирам за кмет на София узряваше бавно, това не е внезапен акт. Много направихме с моя екип в омбудсманството, но през последната година нашите усилия бяха буквално блокирани от властта\".      Генерално сбъркан е моделът, по който се управлява София и който беше мултиплициран в страната, категорична е Манолова.    Публичните пари се харчат неефективно и се плаща на едни и същи хора, допълни тя и даде пример с последната обществена поръчка за сметопочистващите фирми в София, в която, по думите й, има по един кандидат.    \"Столицата е мръсна, непочистена, контейнерите за боклук преливат. Това са ангажименти на сметопочистващите фирми. Моделът е, когато няма детски градини. Хиляди деца пораснаха в списъците за чакащи\", допълни Манолова.    Сега плащаме всяка година 36 млн. лв за обработката на боклук, а от следващата година ще се плащат още 15 млн. лв отгоре. Това са парите на столичани, заяви Манолова.    \"Ще има битка и състезание не срещу един кандидат, а срещу модела. Ще има балотаж между тези, които искат промяна и тези, които защитават статуквото. Няма да позволя нито едно междублоково пространство да бъде застроено, нито една градина, нито един парк, категорична е Мая Манолова\", категорична бе тя.    \"Не гледам на тези избори като война, като на битка. Аз гледам на тази кампания като една възможност да извадим начина на управление в столицата на светло и самите граждани да се включат в управлението на града\", заяви Манолова.   Що се отнася до \"Топлофикация София\" Манолова заяви, че дружеството се източва и запита къде е столичният кмет. \"Частен субект купува евтино токът от Топлофикация и го продава скъпо, той е на печалба, а дружеството е на загуба. След това този субект продава скъпо ток на Топлофикация. Сметките са неясни и неразбираеми, хората живеят с усещането, че ги ограбва. Дружеството е загубило най-ценното - доверието на столичани. Трябва да се оздрави\", каза още Мая Манолова и добави, че пред погледа на Столичния общински съвет се точат милиони от Топлофикация. Нито една от каузите зад които съм седяла като омбудсман - няма да се промени\", уточни още тя.    Мая Манолова е категорична, че не се страхува от компроматна война срещу нея.  ", "date": "2019.09.15", "title": "Мая Манолова: Моделът за управление на София е генерално сбъркан "}
{"url": "http://epicenter.bg/article/Solomon-Pasi--U-nas-ima-i-amerikanski-shpioni--akreditirani-kam-DANS--GDBOP--MVR/192723/2/0", "text": "Големият въпрос е, че в България има руски шпиони. В посолството те са 63. Извън руското посолство са над 100 под пагон. А колко не са под пагон, не се знае. Има и американски шпиони. Те са акредитирани към ДАНС, към ГДБОП, към МВР. Това са партньорски служби, дошли да работят заедно с България.   Това каза Соломон Паси по НТВ по повод шпионския скандал.    Има руска шпионска мрежа, силно активирана при сделката с Ф-16. Депутатите, които поискаха оставката на Каракачанов, са на работа към руското разузнаване. Руският шпионаж се бори с този на Запада. Едната битка е с дезинформация и фалшиви новини.   Ръководител на руския шпионаж в България е руският посланик. Той ръководи това разузнаване. Русофилията е платена в България, тя не е по любов. Има обективни данни за това коя държава кое геополитическо направление обича. Колко от нашите деца учат на Запад и колко в Русия? В Русия учат 418 деца, а на Запад над 12 000 студенти. За работа са издадени над 100 000 визи на български студенти. А кажете ми къде е тази русофилия у нас?    Това не е акция на една служба. Предполагам, че датата 9-ти септември е избрана, за да плаши нашия противник. Един шпионин не е публична фигура. Аз два пъти съм имал проблем с прокуратурата. През 2005 година ме обвиниха в шпионаж в полза на чужда държава, защото бяхме спрели възможността руската държава да дешифрира нашите шифрограми. Вторият път бях привикан в прокуратурата заради публично интервю в НТВ, в които казах какво трябва да се направи в Сирия. Питаха ме защо съм имал такова мнение. Моите душмани сега са ги погнали.    Ако имаме дупе да се опълчим на руското разузнаване можеше да изгоним руски шпиони около аферата Скрипал. Трябваше да привикаме руския посланик и да го изритаме. Той може да бъде обявен за персона нон грата. И това е дипломатически ход, който имаме право да използваме.   Борбата между руското разузнаване и Запада се случва в България и точно затова е важно НАТО да приоритизира своята битка с този шпионаж по различните оси на тази битка, сред които са дезинформацията, фалшивите новини и пропагандата, категоричен е Соломон Паси.   Мария Габриел получи трети по финанси ресор от 140 млрд. евро. Всичко се измерва в пари. Този ресор има пет подресора.  ", "date": "2019.09.15", "title": "Паси: Ръководител на руския шпионаж в България е руският посланик, трябваше досега да го изритаме"}
{"url": "http://epicenter.bg/article/Denitsa-Zlateva--Nadyavame-se-v-Ruse--Yambol--Smolyan-da-imame-probiv/192724/2/0", "text": "\"БСП има силни партийни кандидатури, ново поколение политици. В някои областни центрове подкрепяме и надпартийни кандидатури, където виждаме човек, който се ползва с доверието на хората. Местните избори имат силен мажоритарен елемент и хората гласуват със сърцето и с емоцията си. Те се асоциират със съответния кандидат\".   Това заяви пред БНТ зам.-председателят на БСП Деница Златева. На въпрос за Мая Манолова Златева заяви, че тя е подкрепеният от Градския съвет на партията кандидат, който предстои да бъде утвърден от НС на БСП.   \"Смятаме, че тя е печелившата кандидатура за кмет на София\", каза тя. Златева обясни, че през последните 14-15 години и особено през последните 4 години, като омбудсман, Манолова е припозната от гражданското общество като изразителя и защитника на техните интереси.   \"За първи път институцията на омбудсмана има такъв висок рейтинг. С действията си и с ангажимента си тя показа, че проблемите на хората имат значение за нея\", коментира тя.   По думите й Манолова може да обедини онези софиянци, които искат промяна в начина на управление. \"След 13 години управление на ГЕРБ има умора и това е нормално. Здравословно е на определен период от време да има промяна в управлението. Това важи и за София, и за много други области\", категорична бе зам.-председателят на левицата.   Деница Златева обясни, че кандидатите на БСП са силни, професионалисти и даде като пример и Русе, Ямбол, Смолян. Според нея тези и много други градове заслужават нов подход на управление и на отношение на властта към гражданите. Златева подчерта, че на последните местни избори БСП е имала най-ниския си резултат и сега целта и е да удвои броя на кметовете си и с 40-50% да увеличи броя на общинските си съветници.   Тя обясни, че кампанията трябва да е сблъсък на идеи и левицата е единствената от политическите партии, която е излязла първо с национална платформа и визия за всеки град и всяко населено място. \"За нас са важни не само областните и общинските градове, а и малките населени места. Тръгваме с оптимизъм и увереност, че можем да си върнем силната позиция в местната власт\", каза още тя.     За ресора на българския еврокомисар Златева коментира, че е имало големи очаквания, създадени от изявления на премиера и от различните предложения. Тя припомни, че когато са се договаряли, голямата четворка  ни е предложила поста зам.-председател и върховен представител по външна политика. По думите й сме отказали, като Борисов е посочил аргумента, че там няма ресурс, който да се разпределя.   \"Ресорът, който получи Габриел, е ресурсен, но засяга предимно национални политики, а не общи политики на ЕС. Хубавото е, че като ляво политическо семейство сме водещи по брой еврокомисари в ресори, важни за България - транспорт, икономика, социална политика. Там, освен огромни финанси, се определя и бъдещото развитие на тези сектори\", обясни бившият вицепремиер на европредседателството на България.   Според нея оценката на ресора се дава в края на мандата. Тя изрази надежда да се възползваме от него, защото за момента сме на предпоследно място по иновации. \"Очаквах поне да се запази сегашният ресор на Габриел, който се качва на ниво зам.- председател на ЕК\", каза тя. Златева изрази надежда да успеем да се възползваме от програмите \"Еразъм\" и \"Хоризонт 2020\". Помолена да коментира думите на премиера Борисов, че за България Шенген вече не е приоритет, тя заяви, че Шенген винаги е бил приоритет за нас и позицията му е неразбираема и говори за непоследователност. \"Важно е да бъдем в Шенгенското пространство. Предстоят много промени и е важно да участваме наравно с останалите държави във форматирането на това пространство, така че да отговаря на новите предизикателства и бъдещата бежанска вълна, ако има такава\", заключи Деница Златева.               Очакванията ни са, че Националният съвет ще подкрепи Мая Манолова за столичен кмет. Смятаме, че тя е печелившата кандидатура за София. Това заяви в ефира на \"Денят започва\" с Георги Любенов зам.-председателят на БСП Деница Златева.  \"През последните 4 години, докато беше омбудсман, тя беше припозната от гражданското общество. За първи път институцията на омбудсмана има толкова висок, естествен рейтинг. Мая Манолова беше припозната от широк кръг и организации, и обществено активни личности. Тя може да обедини онези софиянци, които искат промяна - в начина на управление, в стила на управление.  Смятаме, че за тези 13 години е нормално да има умора, да са допускани грешки, така че има нужда от промяна\", заяви Златева.    \"Аз лично се надявам в Русе, Ямбол, Смолян, в други областни центрове да имаме пробив, защото смятам, че тези градове заслужават едно ново управление, един нов подход към властта.\", добави Златева.", "date": "2019.09.15", "title": "Деница Златева: Надяваме се в Русе, Ямбол, Смолян да имаме пробив"}
{"url": "http://epicenter.bg/article/Ilhan-Kyuchyuk-v-London--Stoim-s-vas-v-borbata-za-spirane-na-Brexit-/192728/2/0", "text": "Евродепутатът от ДПС/Обнови Европа Илхан Кючюк посети Великобритания, за да вземе участие в годишната конференция на партията на Либералните демократи. Кючюк, който е и вицепрезидент на европейските либерали, от самото начало работи по темата Брекзит. И днес той оказа подкрепа на колегите си в последните решаващи седмици преди развръзката по излизането на Великобритания от ЕС. Това съобщиха от пресофиса на евродепутата.    В събитието участие взеха още лидерът на Либералните Демократи Джо Суинсън и координаторът по Брекзит на Европейския парламент Ги Верхофстад.    „Няма оправдание за отричането на идеала за обединена Европа. Бях до вас по време на кампанията за референдум и е прекрасно да видя, че 3 години по-късно европейската страст е все така силна и видима. Не сте сами, имате подкрепата на либералите в цяла Европа! Ние стоим с вас в борбата за спиране на Brexit, защото хвърлянето на Европа 80 години назад не е визията, изразена от младите хора в Европа! Трябва да се борим в тяхно име и да настояваме за конкретни действия”, заяви Кючюк пред 500 делегати в своето приветствено слово.    По думите на Кючюк Европейският съюз днес не е перфектен, но е немислимо една държава да се откаже от европейската идея просто така, когато са налице твърде много глобални предизвикателства, чието решение е възможно единствено с общи и солидарни действия.    „Европейските избори, за първи път от десетилетия, се отчетоха с висока избирателната активност от над 50%. Това показва ангажираността към  европейския проект, но също така, че гражданите на ЕС, тук твърдо включвам британските граждани ни изпращат силен сигнал: „изходите“ не са пътя напред. Гражданите дадоха мандат на проевропейските сили както във Великобритания, така и в останалата част на ЕС, да работят заедно за постигане на истинска реформа и за намиране на решения на техните нарастващи опасения“, добави още Илхан Кючюк.  ", "date": "2019.09.15", "title": "Илхан Кючюк в Лондон: Стоим с вас в борбата за спиране на Brexit "}
{"url": "http://epicenter.bg/article/Vesela-Lecheva--Zalagame-na-Manolova-zaradi-shirokata-obshtestvena-podkrepa/192729/2/0", "text": "Още в началото казахме, че ще заложим на личности, които събират широка обществена подкрепа, имат опит и са се доказали през времето, че могат да защитават каузи и политики. Ето защо няма основание Националният съвет на БСП да не подкрепи кандидатурата на Мая Манолова за кмет на София. Това заяви в ефира на бТВ Весела Лечева, член на Изпълнителното бюро на БСП и зам.-председател на парламентарната група на левицата.    По думите ѝ Манолова е изключително енергичен човек и умее да фокусира вниманието на обществото върху теми, които са проблемни.    „Успява да мотивира институциите да работят за решаването на тези каузи. Има силата и куража да ги поставя пред обществото, без значение колко вреди могат да донесат на личното й спокойствие”, смята още Лечева.    Тя бе категорична, че БСП не е изгонила Манолова. По скоро тя е търсила място, където може да реализира възможностите си и затова е решила да стане омбудсман.    \"Бяха разписани правила, по които се даваше свобода и възможността на всяка коалиция да определи партньорите. Единственото условие е без коалиция с ГЕРБ. В последните 10 години носи само негативи и пропуснати ползи\", коментира Весела Лечева.    \"Даже във Велико Търново сформирахме коалиция АБВ и \"Движение 21\" - онези които искат да променят модела. Трябва да спечелим доверието на великотърновци, че можем да реализираме възможностите на града. Въпреки европейските средства, които бяха отпуснати, Велико Търново не успя да се възползва добре от тези възможности. Това беше един много дълъг пропуснат период за града. Инерцията, по която се движи, трябва да бъде спряна и да бъде зададена посока\", каза още Лечева.", "date": "2019.09.15", "title": "Весела Лечева: Залагаме на Манолова заради широката обществена подкрепа"}
{"url": "http://epicenter.bg/article/Organizatorat-na-izlozhbata-za-osvobozhdenieto-ot-natsizma--Chervenata-armiya-ne-e-okupirala-Balgariya-/192731/2/0", "text": "Една руска изложба на българска територия разбуни духовете през последните 10 дни. Организаторът й Константин Могилевски даде специално интервю за предаването „Тази неделя” по бТВ преди да избухне шпионският скандал с движение \"Русофили\".    Той е член на руското историческо общество. Именно Могилевски е в основата на противоречивата изложба за Девети септември.    „Под патронажа на руското историческо общество е организирана серия от изложби, посветена на освободителната мисия на Червената армия 44-45-а година. Изложбата в България е първата от тази поредица”, разказа той.    Могилевски казва, че си дава сметка за сложната ситуация у нас - има обяснение и за острите реакции.    „Това е странно, изглежда прибързано за изложба, която още никой не е виждал, а вече дава такива оценки. Освен това в този терминологичен спор се включи по-малката част от българското общество. За мнозинството от нашите български партньори и колеги е абсолютно очевидно, че това е била мисия за освобождаването на България. Вижте снимките от онова време, когато войниците на съветската армия са били посрещани с цветя и плакати”, каза Константин Могилевски.    По време на изложбата бяха показани общо 30 стенда с документи и снимки. Някои от тях - за първи път, а други - с гриф строго секретно доскоро.    Според Константин Могилевски България не е била окупирана от Червената армия на 9 септември 1944 г.    „Това е била освободителна мисия и във всички документи, включително тези от изложбата,се казва, че задачата на Червената армия не е била да установява съветски порядки на територията на България, а в окончателна победа над нацистка Германия. След това е започнал друг процес. Лидерите на държавите победителки - Сталин, Чърчил и Рузвелт, са взимали решения за архитектурата на международната сигурност в следвоенния период. Провели са редица срещи и именно Чърчил е чертал на салфетка, която се е съхранила, сферите на влияние на Съветския съюз и западните страни. Но е ясно едно - през 1944 г. се е водила борба с абсолютното световно зло – нацизма”, каза Могилевски.    „Историята не търпи условно наклонение. България е част от Европа и да бъде изключена от това понятие не е възможно нито тогава, нито сега. Разбираме, че за съвременна България темата за следвоенния свят е част от вътрешнополитическия дебат, но ни се иска българските ни приятели да не прехвърлят върху съветския войник освободител отговорността за това, което се е случило в света по-късно по решение на лидерите на няколко държави”, допълни Константин Могилевски.    Изложбите в още 20 държави тепърва предстоят. Могилевски е категоричен, че не се очакват подобни остри спорове.  ", "date": "2019.09.15", "title": "Организаторът на изложбата за освобождението от нацизма: Червената армия не е окупирала България!"}
{"url": "http://epicenter.bg/article/Zapochvame-uchebnata-godina-i-otbelyazvame-Denya-na-Sofiya-sas--Zaredi-karta---stani-chitatel--/192733/2/0", "text": "Центърът за градска мобилност и Столичната библиотека стартират съвместна инициатива под надслов „Зареди карта – стани читател“. Тя е посветена на началото на новата учебна година и Деня на София.    Кампанията ще е в дните от 16 до 18 септември 2019 г.    Всеки, заредил ученическа или студентска /докторантска/ карта през тези дни в бюрата за продажби на ЦГМ, намиращи се на пл. „Възраждане“, „Европейски Съюз“ или НДК, ще има възможност да стане читател на Столична библиотека и безплатно да получи едногодишна читателска карта и подарък книга. На разположените на спирките, в рамките на работния ден, ще има богат избор от заглавия.    Такива безплатни читателски карти ще могат да се получават при зареждане на превозни документи за ученици и студенти и в пунктовете на ЦГМ на Софийски университет и на Технически университет. Всички, получили читателски карти, трябва да посетят библиотеката, за да ги активират.    За целта на инициативата Столична библиотека предоставя в рамките на кампанията в трите пункта за продажби на ЦГМ безвъзмездно над 200 тома.    Библиотеката продължава инициативата „Споделени книги“ – „Вземи, прочети, върни“. Всеки, който има желание да сподели любима книга с друг, в дните от 16 до 18 септември 2019 г. може да я остави в трите посочени пункта и да си избере нова.  ", "date": "2019.09.15", "title": "Започваме учебната година и отбелязваме Деня на София със „Зареди карта – стани читател“ "}
{"url": "http://epicenter.bg/article/Dragomir-Stoynev--Balgariya-se-prevarna-v-darzhava--v-koyato-institutsiite-ne-rabotyat-/192735/2/48", "text": "„България се превърна в държава, в която институциите не работят, а на ръководни постове са поставени неграмотни хора. Държавата е в пълен хаос. България остана в ХХ век. А за последните 10 години се върнахме там, от където тръгнахме, а именно в 1989 г., когато слушахме \"Let it be\", песента на Бийтълс, която бе символ на промяната и надеждата. Съжалявам, че днес отново трябва да се борим за свободата си и да разбираме тази песен в същия контекст“.   Това каза зам.-председателят на ПГ на \"БСП за България\" и член на ИБ на БСП Драгомир Стойнев пред БНР, съобщиха от пресцентъра на партията.    Той добави, че всеки един проблем в страната се превръща в криза.    \"Какво направи ГЕРБ, за да спре африканската чума, например? Цели четири години се говори, че този проблем настъпва към България. Правителството опъна една тел и изхарчи десетки милиони вместо да предупреди хората от пограничните райони да не отглеждат прасета, да се проведе информационна кампания, да се подготвят екарисажи и много други\", отбеляза Драгомир Стойнев.    Той коментира и последните случаи с журналисти, които по думите му са показателни за авторитарното управление на България.    \"Какво чуваме в новините: фоторепортер беше арестуван, известен журналист уволнен, друг журналист и общественик изведен от вкъщи за разпит, с белезници. Това показва, че живеем в държава, в която има пълзящ тоталитаризъм, тирания и еднолична власт. Това е държавата, която се управлява от ГЕРБ\", заяви Стойнев.    Той добави, че е потресен от случващото се, но се радва, че БНР отново показа характер.    \"Това е изключително важно за медия, която се финансира с обществени средства и дава надежда, че у нас все още тук-там има свобода на словото и силна журналистика. БСП се противопоставя на целия този натиск върху журналистите, не трябваше да се стига дотук, а защо се случи- отговор трябва да даде ръководството на БНР\", заяви зам.-председателят на ПГ на БСП.    Във връзка с изявленията на премиера, че икономическата ситуация у нас се подобрява, Драгомир Стойнев заяви, че ако държавата наистина вървеше нагоре, както говорят управляващите, нямаше да сме държавата, която изчезва най-бързо.    \"Ако хората живеят добре и можеха да сбъднат мечтите си тук, имаха работа, сигурност и добро образование и здравеопазване, нямаше да напускат България\", категоричен бе той.    Стойнев заяви още, че БСП, като единствената разумна политическа сила, със законодателни действия се опитва да върне спокойствието в България.    \"Нужна ни е последователност и градивност, които за съжаление липсват при управляващите\", каза още социалистът .    Драгомир Стойнев коментира още, че за да има само един кандидат за главен прокурор е виновно правителството на ГЕРБ, защото чрез министъра на правосъдието трябваше да се излъчи още един кандидат.    Във връзка с днешното заседание на НС на БСП, Драгомир Стойнев обясни, че първата крачка за подкрепата на Мая Манолова е била направена на конференцията на БСП - София.    \"Всички познаваме Мая Манолова като острие, човек който е близо до проблемите на хората и доказа, че може да ги решава\", каза още той. Стойнев бе категоричен, че промяната на модела в София и страната няма как да стане без БСП.  ", "date": "2019.09.15", "title": "Драгомир Стойнев: България се превърна в държава, в която институциите не работят "}
{"url": "http://epicenter.bg/article/Krasimir-Valchev--Vrashta-ni-se-tova--che-pestyahme-ot-uchiteli-/192736/2/0", "text": "Трябва да заложим на образователната система като вяра в нашето бъдеще. Това заяви пред БНР министърът на образованието Красимир Вълчев. Той пожела на учители и ученици успешна нова учебна година.    В предаването „Неделя 150“ на програма „Хоризонт“ той подчерта, че няма обща криза за учители, но по отделни дисциплини има голям проблем.    „Следващите години ще бъдат трудни. Този недостиг ще се задълбочава,“ категоричен е министърът.    По думите му с повишаването на заплатите се наблюдава и повишаване на мотивацията за включване в професията.    „Връща ни се това, че пестяхме от учители в последните десетилетия. Тази година за първи път учителската заплата е над средната за страната от десетилетия. … Повишаването на заплатите е необходимо и задължително, но не достатъчно условие. Трябва да се случи цялата промяна,“ обясни той.    Въпреки допълнителното възнаграждение са малко кандидатите, които искат да преподават в училищата в проблемните райони, отчете просветният министър.    По думите му най-голямо отпадане на деца от тези райони има след 7-ми клас. Голям проблем остава и ежедневната посещаемост, добави Вълчев и отбеляза, че това е може би едно от най-важните предизвикателства, за което разчитат на помощта на учителите.        Министърът на образованието посочи и целите, към които са се насочили. Основното, което трябва да се случи, е да подобрим функционалната грамотност и да провокираме в по-голяма степен интереса за учене на децата, категоричен бе Вълчев и добави.    „Учителят трябва да ги накара да мислят, да проблематизират, да четат допълнително – това е промяната, която се случва в системите. При нас това означава да променим модела на промяна – да кажем на учителите: „Вие сте по-свободни, но и по-отговорни. Разчитаме на вас“. Много са промените, които трябва да се случат. Най-важният фактор обаче си остават учителите,“ категоричен бе Вълчев.    Системата в бъдеще много повече трябва да се развива благодарение на енергията на учителите да избират собствени, иновативни методи за обучение, смята още Красимир Вълчев.    „Нивото на образованост, на възпитание на един човек или на средното ниво намира отражение във всички обществени отношения, намира отражение във всеки квадратен сантиметър около нас“, добави той.        Министър Вълчев коментира и ресора на българския еврокомисар Мария Габриел.    „Това ще бъде една възможност ние постоянно да черпим информация от нея, да взаимодействаме с ЕК по отношение на възможностите за финансиране. Нашите учени и преподаватели ще имат възможност постоянно да се срещат с нея. 100 млрд. ще бъдат само средствата по „Хоризонт Европа“, наследникът на „Хоризонт 20/20“ – голяма част от тези средства се концентрират върху най-големите страни, съгласно принципа на върхови постижения. Ние ще поставим съобразно национална цел да участваме с минимум 0,5% от средствата по тази програма. Надявам се г-жа Габриел да ни помогне за постигането на тази цел,“ заяви министърът.    Според него българското висше образование и наука може да задържи повече млади хора, само ако е по-свързано в рамките на ЕС.    „Това е шансът да задържим повече млади хора в България – ако висшите ни училища издават общоевропейски дипломи, ако имат възможност да се обучават в общоевропейски университети. Ние няма да се чувстваме, че сме извън Европа,“ каза още министър Красимир Вълчев.  ", "date": "2019.09.15", "title": "Красимир Вълчев: Връща ни се това, че пестяхме от учители "}
{"url": "http://epicenter.bg/article/Prezidentat-na-Siriya-podpisa-ukaz-za-vseobshta-amnistiya-/192758/7/0", "text": "Президентът на Сирия Башар Асад подписа указ за всеобща амнистия в страната за престъпления, извършени преди 14 септември тази година, като по-специално смъртното наказание ще бъде заменено с тежък труд. Това съобщи пресслужбата на сирийския лидер в неделя, цитирана от РИА Новости и Агенция \"Фокус\".    Според указ, публикуван от сирийската агенция SANA, общата амнистия обхваща престъпления, извършени преди 14 септември 2019 г., а в някои случаи предвижда смекчаване на наказанието.    Например „смъртното наказание се заменя с доживотен тежък труд“, гласи една от разпоредбите на указа. Съответно, вместо доживотен тежък труд, тези, които попадат под амнистията, ще бъдат полагат тежък труд в продължение на 20 години, а вместо доживотен затвор осъдените ще излежат 20 години.    Също така, според постановлението, смъртно болните осъдени, които са достигнали 75-годишна възраст към момента на подписване на постановлението, са напълно освободени от всяко наказание.    Конкретните случаи ще бъдат разглеждани от специално сформирани комисии.    Отбелязва се, че амнистията ще засегне онези, които са избягали от правосъдието, само ако доброволно се предадат на властите в рамките на максимум три месеца от датата на публикуване на постановлението.  ", "date": "2019.09.15", "title": "Президентът на Сирия подписа указ за всеобща амнистия "}
{"url": "http://epicenter.bg/article/Golyam-gorski-pozhar-bushuva-kray-Atina-/192759/7/51", "text": "Над 160 огнеборци се борят днес да овладеят голям пожар, който бушува край Атина втори пореден ден при условията на силни ветрове, предават АФП и БНР.    Гръцките власти съобщиха, че пламъците са обхванали район над Лутраки, крайбрежен курорт на около 62 км западно от Атина.    „Пожарът гори край планинския връх. Опитваме се да създадем периметър, но теренът е много труден“, уточниха от пожарната.    В потушаването на стихията е задействана авиация. Около 50 души са евакуирани от местен манастир, когато вчера е избухнал пожарът.    Пожарната е реагирала на сигнали за около 80 огнища през последните 24 часа.  ", "date": "2019.09.15", "title": "Голям горски пожар бушува край Атина "}
{"url": "http://epicenter.bg/article/US-poslanikat-prizova-sarbite-da--poglednat-v-po-shiroka-perspektiva--na-bombardirovkite-ot-1999-g/192761/7/0", "text": "Напускащият посланик на САЩ в Сърбия Кайл Скот в прощалното си интервю призова сърбите да погледнат \"по-широката перспектива\" на НАТО по отношение на бомбардировките в Югославия от 1999 г. Интервю с американски дипломат беше публикувано в неделя от австрийския вестник Kurier, цитиран от TACC. Материалът е представен от Агенция \"Фокус\" без редакторска намеса и направените оценки са на ТАСС.    \"Нито Сърбия, нито Съединените щати могат да върнат времето назад. Но можем да разгледаме по-широката перспектива на 1999 г. Опитах се да припомня, че отношенията между Съединените щати и Сърбия, исторически погледнато, са били предимно отлични, с изключение на 90-те години и събитията по време на режима на Милошевич. Минаха 20 години оттогава, последната тенденция е да продължим напред и да подобрим отношенията си, и ние имаме много добра основа за такъв напредък\", заяви Скот.      Коментирайки ситуацията в Косово и замразяването на диалога между Белград и Прищина, Скот отбеляза, че САЩ искат да възстановят диалога, застъпвайки се за премахването на стопроцентовите търговски мита, наложени от Прищина върху сръбски стоки, но не могат да оказва натиск върху косовските власти.    \"Онези, които го казват  , не могат да приемат, че Косово е независима и суверенна държава. Не можем да насилваме нито Косово, нито Сърбия\", заяви посланикът, отбелязвайки, че споразумението между Белград и Прищина \"би било в интерес на хората на Сърбия, Косово, но и в интерес на целия регион, ЕС и САЩ\".    \"Сигналът ни е ясен: Съединените щати искат Косово да премахне митата, така че диалогът с Белград да започне отново. Сега е важно Прищина да избере ново правителство, да бъдат отменени митата за стоки от Сърбия и Босна и Херцеговина и този диалог да продължи\", каза Скот.        Освен това американският посланик изрази подкрепа за европейския път на Сърбия: „Сърбия е избрала стратегическа цел - присъединяването към ЕС, това е стратегическа цел, която САЩ подкрепят и искат да помогнат на Сърбия и нейните лидери по този път“.    Говорейки за двустранните отношения между САЩ и Сърбия, дипломатът припомни, че американските „инвестиции в страната достигнаха 4 милиарда долара и благодарение на американските компании се появиха 20 хиляди работни места в различни сектори на сръбската икономика“.    В същото време Кайл Скот напомни на Белград за необходимостта „да работи по-интензивно върху развитието на върховенството на закона, ефективността на правосъдието и по-голямата свобода на медиите“.        На 24 март 1999 г. НАТО започна военна операция срещу Съюзна република Югославия. Ръководството на алианса определи \"предотвратяването на геноцида на албанското население в Косово\" като главна причина за въздушно-настъпателната операция \"Съюзна сила\". Според НАТО по време на операцията, продължила 78 дни, самолетите на страните от алианса са извършили 38 хиляди полета, като целта на повече от 10 хиляди от тях е била да извърши бомбардировъчни атаки.    Според военни експерти са изстреляни 3 хиляди крилати ракети, хвърлени са около 80 хиляди тона бомби, включително касетъчни бомби и обеднен уран. По сръбски данни от 3500 до 4000 души са убити в резултат на въздушните удари, около 10 хиляди са ранени, две трети от които са цивилни.    Според сръбски експерти, през трите месеца на бомбардировките над Югославия от силите на НАТО, на територията на Сърбия са хвърлени 15 тона обеднен уран. След това страната зае първо място по брой онкологични заболявания в Европа, а през първите 10 години от момента на атентата в страната около 30 хиляди души се разболяха от рак, като от 10 до 18 хиляди от тях починаха.    Материалните щети възлизат на 100 млрд долара. Бомбардировките на петролни рафинерии и нефтохимически инсталации доведоха до заразяване на водната система на страната с токсични вещества.    Според сръбския учен Любиша Ракич количеството обеднен уран, паднало на територията на балканските държави по време на агресията на НАТО, би било достатъчно за създаване на 170 атомни бомби, подобни на тези, които САЩ хвърлиха върху Хирошима на 6 август 1945 г.  ", "date": "2019.09.15", "title": "US посланикът призова сърбите да „погледнат в по-широка перспектива“ на бомбардировките от 1999 г"}
{"url": "http://epicenter.bg/article/Salvini-zaplashi-novoto-italiansko-pravitelstvo-sas-seriya-ot-referendumi-/192768/7/0", "text": "Крайнодясната италианска партия „Лига“ ще инициира серия от референдуми в опит да потопи реформите, планирани от новото правителство, заяви днес лидерът ѝ Матео Салвини, който нарече доскорошните си коалиционни партньори „предатели“, предаде Ройтерс, цитирана от БНР.    „Лига“ управляваше с антисистемното движение „Пет звезди“ в продължение на 14 месеца, преди Салвини да сложи край на съюза в опит да предизвика предсрочни избори, които да го изведат до самостоятелно управление.    Но в шокиращ за него обрат „Пет звезди“ се коалираха с бившия си враг – проевропейската лявоцентристка Демократическа партия, и създадоха нов кабинет, изоставяйки Салвини в опозиция.    „Ще предизвикаме тези предатели, които са затворени дaлеч в своите офиси“, заяви лидерът на „Лига“ пред хиляди привърженици в Понтида, северния регион Ломбардия, която се смята за духовен дом на крайната десница.    „Идните месеци ще има правителство на народа“, закани се Салвини и обеща референдуми срещу планирано законодателство, включително евентуална промяна в изборния закон, която ще затрудни „Лига“ да вземе властта в бъдеще.    Референдум в Италия може да бъде проведен, ако поне 500 000 гласоподаватели подпишат петиция за такъв.  ", "date": "2019.09.15", "title": "Салвини заплаши новото италианско правителство със серия от референдуми "}
{"url": "http://epicenter.bg/article/Mariya-Zaharova--SASht-tryabva-da-se-izvinyat-i-da-platyat-kompensatsii-za-bombardirovkite-v-Yugoslaviya-/192774/7/0", "text": "\"САЩ трябва да се извинят за бомбардировките над Югославия през 1999 г. и да платят обезщетение на близките на починалите и ранените\". Това мнение изрази в неделя официалният представител на руското външно министерство Мария Захарова, цитирана от TACC и Агенция \"Фокус\".    \"Но всъщност, Щатите първо трябва да се извинят на бомбардираните, да платят обезщетение за убитите, както и за ранените и загубили здравето си поради използването на боеприпаси с обеднен уран. И едва тогава, създавайки правилна, а не бомбено-токсична основа, да призовават за „движение напред “, написа тя на страницата си в социалната мрежа „Фейсбук“    Така Захарова коментира думите на напускащия посланик на САЩ в Белград Кайл Скот, който каза, че сърбите трябва да разглеждат събитията от 1999 г. от „по-широка перспектива“ и ги призова да подобрят отношенията със САЩ.  ", "date": "2019.09.15", "title": "Мария Захарова: САЩ трябва да се извинят и да платят компенсации за бомбардировките в Югославия "}
{"url": "http://epicenter.bg/article/Gartsiya-zatvori-pristanishta-zaradi-silni-morski-buri-v-Egeysko-more/192775/7/51", "text": "Гръцките пристанища остават затворени заради продължаващите бури в Егейско море. Очаква се късно тази вечер вятърът да отслабне и вероятно движението на фериботите да бъде пуснато, предаде БНР.    Гръцките власти забраниха движението на плавателни съдове от основни пристанища. Скоростта на вятъра премина 150 километра в час.    От и към остров Крит не се движат фериботи и товарни кораби. Туристите чакат втори ден да отпътуват от острова. Собствениците на малки плавателни съдове ги оттеглиха на брега.    Туристически кораб със 107 пътника на борда беше отнесен от силния вятър. Властите успяха да овладеят движението на плавателния съд.    На остров Лерос лодка се разби в брега, спасиха пътниците.    Затворени от тази сутрин са също пристанищата Пирея, Рафина и Лаврио. Няма фериботна връзка от тях към островите.    Властите взеха мерки да не пострадат туристите, които днес желаят да посетят Акропола в Атина и прекратиха посещенията.    Предупреждават пътниците, закупили билети за днес за фериботите, да се свържат предварително с пристанищните власти.    Според метеоролозите се очаква тази нощ вятърът да стихне и да се възстанови морският транспорт.    За пореден ден от Пожарната служба поставиха висок риск от пожари. В сила е забраната за навлизане в горски райони.  ", "date": "2019.09.15", "title": "Гърция затвори пристанища заради силни морски бури в Егейско море"}
{"url": "http://epicenter.bg/article/Georgi-Yordanov--Nikolay-Haytov---klasikat-patriot-/192730/11/0", "text": "България е родина на одарени люде. Те са национален капитал; ала това духовно богатство е по-ценно при щастливо съчетание на талант с непоколебима гражданска позиция и добродетелен характер. Възхищават ме даровити люде с постоянство и твърди като скала убеждения.      Тия думи сякаш са изречени за Николай Хайтов, който е съчетание на изключително дарование с твърда и последователна позиция в защита на българския национален дух. Писателят се изповядва: „Моето постоянно агрегатно състояние е националист“. Затова бе осенен от рядко случващото се за голям творец щастие – приживе да получи заслужени най-високи почести и признание.    Предстоеше изборът му за член на Българската академия на науките. Срещнах се с изявени академици. С някои от тях Хайтов влизаше в открити сблъсъци по теми от близкото и далечното минало и на съвремието. Особено остър бе спорът им във връзка с неговата мисия да се издири гробът на Васил Левски. Приятно се впечатлих, когато и негови опоненти категорично се изказаха за безспорните му творчески и научни качества, поради което твърдяха, че избирането му за член на БАН е чест за най-високата българска научна институция.    Днес никой не спори, че Николай Хайтов е сред класиците на българската литература. Камък на народностния дух. От „Съперници“ (1957) и „Искрици от огнището“ (1959) до близо 40-те книги! Сред тях и блестящите „Диви разкази“…    Може ли да си представим небивалия подем на българската кинематография без сценариите му, телевизионната поредица „Семейство Калинкови“, филмите „Краят на песента“, „Козият рог“, „Ламята“, „Дърво без корен“, „Мъжки времена“, „Капитан Петко войвода“, „Орисия“…    „Козият рог“ е сред най-гледаните български филми. Големият режисьор Методи Андонов и талантливият актьорски екип начело с Катя Паскалева и Антон Горчев пресъздават по неповторим начин хайтовите герои. Казвали са ми, че в едно квартално кино на испанската столица филмът дълго е прожектиран при пълен салон. По „Козият рог“ композиторът Красимир Кюркчийски и балетмайсторът проф. Петър Люцканов сътвориха един от най-вълнуващите спектакли в българския балет.    След незабравимите премиери на „Капитан Петко войвода“ и „Мъжки времена“ авторът, режисьорите и актьорите се радват на възторжени срещи в цялата страна. Пиесите „Пътеки“, „Лодка в гората“, „Кучета“, „Празникът“, „Ламята“… продължават да поддържат несекващ зрителски интерес.   Впечатляващи са трудолюбието и творческата воля на писателя. Чрез своя герой аго Асан Мешов Хайтов се изповядва: „Най-лошо е, синчо, че сърцето ме тегли нещо да върша, да мърдам, да копам, да кося, а ногите не държат, кръста не държи, не смея да се наведа, че не мога да стана… Като спре да ме тегли сърце за работа сигурно на другия ден ще мра…“    Забележителното творчество на Николай Хайтов заслужено му отрежда място сред първенците на българската култура. Защото е олицетворение на оригинална и възвишена мисъл и вдъхновена художествена защита на всичко родно.    За пръв път срещнах името на писателя през 50-те години на миналия век. Бях чел негови дописки, литературни скици на трудови хора, разсъждения за исторически събития. Те подсказваха, че авторът им е способен журналист. Но едва ли тогава сме си представяли, че само след няколко години творчеството на Н. Хайтов ще е явление в съвременната литература.    Запознахме се в началото на 60-те години, когато стана сливенски зет. Заедно с красивата си и интелигентна съпруга, преводачката Жени Божилова, бяха на посещение в Сливен. Николай Хайтов вече шеметно навлизаше в българската белетристика. Много негови ярки разкази се драматизираха и оживяваха по сцените на софийските и на почти всички театри в страната. На националния преглед на българската драма и театър постановките на „Пътеки“ и „Лодка в гората“ бяха посрещнати най-ласкаво от вещи ценители на изкуството.    Николай Хайтов имаше невероятното чувство да усеща пулса на живота и да откликва с ясна позиция и конструктивно предложение по важни проблеми. Издаването на неговата книга „Хайдути“ съвпадна с мащабния научно-изследователски проект за отбелязване на историческите заслуги на първите смели борци срещу турската робия и с Националния фолклорен събор за прослава на хайдутството на прочутото сборище Агликина поляна в Сливенския балкан.    Най-живи са спомените ми от съвместната работа с Николай Хайтов през 70-те години. Предложих му и той се съгласи да оглави Столичния съвет за култура. Рядко съм срещал деец, който проявява на обществена длъжност енергията и вдъхновението, с които се отличаваше работата на Н. Хайтов. Дългогодишен редактор на списание „Родопи“, Николай Хайтов внесе аргументирано предложение да издаваме списание „София“, на което стана главен редактор. Още първите книжки привлякоха вниманието на широки обществени среди. Списанието се превърна в извор на новаторски идеи за културното и икономическото развитие, за градоустройството на столичния град, както и за популяризиране делото на най-заслужили негови строители от миналото и съвременността.    След няколко години Хайтов настоя, поради голямата си заетост, да потърсим друг главен редактор. Дълго обсъждахме кой би бил най-подходящ да го замести. Спряхме се на Стефан Продев. Той вече беше написал „Фред или Пролетта“ и други бележити творби. Лозан Стрелков, дългогодишен директор на БТА, ме покани да обсъдим възможности за разширение на сградата, без което е трудно агенцията да изпълнява задачите си на основен информационен източник. Помолих го да ми посочи работното място на Стефан Продев. Лозан Стрелков взе да хвали журналиста: „Агенцията работи на печалба главно поради големия интерес и многохилядния тираж на списание „Паралели“. Учудих се, когато видях Продев да чука на пишещата машина в малка стая в приземния етаж, която нямаше дори прозорци. Казах на Стрелков, че искаме да го привлечем за главен редактор на списание „София“.          И така, Стефан Продев оглави списание „София“ и заработи заедно с Хайтов в рядко срещано творческо съдружие.    Председателят на Столичния съвет за култура Николай Хайтов в продължение на месеци посети десетки предприятия, разговаря със стотици труженици, запозна се с работата на библиотеките, с проявите на художествена самодейност и клубовете за култура в предприятията, с издаваните вестници и малотиражки. В Дома на киното, на разширено заседание на Столичния съвет за култура, в присъствието на министри, директори на предприятия и видни стопански и културни дейци Хайтов изнесе доклад, който прикова вниманието на всички. Направи ценни предложения за обогатяване на културната дейност сред работническите колективи, призова националните културни институти и творчески съюзи да бъдат по-чувствителни към духовните потребности на трудовите хора.    През тези години софийското градско ръководство изгради много жилища и ателиета за художествено-творческата интелигенция. Насърчаваха се творби, посветени на историята и съвременния динамичен живот на столицата. Решихме да се присъжда и ежегодна голяма награда на София за литература.    Нейни носители станаха Нобеловият лауреат Михаил Шолохов, академиците Георги Караславов, Емилиян Станев, Венко Марковски, Елисавета Багряна. Преди връчване на наградите с Н. Хайтов посещавахме бъдещите лауреати и с тях обсъждахме не само сценария за тържеството, но и проекти за издаване на техни творби. Няма да забравя с какво уважение и топлота големите български творци се отнасяха към Николай Хайтов.    Бяхме във вилата на акад. Георги Караславов в Драгалевци. И друг път съм идвал в спретнатата къща, потънала в зеленина, поддържана от агрономката Дана Караславова. Като благодари за честта, застаряващият класик на литературата заразказва спомени от дългия си живот. Учител в Казанлъшкото педагогическо училище му е бил Тодор Павлов. Поради бедност не успява да завърши агрономство в Чехия. Много млад, още през 30-те години навлиза в редиците на лявата интелигенция. От това време са и уврежданията на здравето му. Бай Георги беше почти неподвижен.  Болежките му бяха следствие от побои по време на митинг на прогресивни граждани и антифашисти, на който е говорил Александър Малинов. На същия митинг големият държавник получава сърдечен удар и умира, без да довърши речта си. „Върху гърба ми се стовариха тежки удари със сопа, бяха ми счупени гръбначни прешлени. Какво съм преживял само аз си зная… Докато бях по-млад ходех, макар и бавно. Тътрех си краката. Но вече съм почти неподвижен. Дано е жива кака ви Дана, да ми помага и се грижи безропотно за мен…“    Приключвайки разказа си, каза: „Ех, Николай, Николай, и ти много преживя. Какъв ли не те изкараха. Пък и тогава не беше още изявен писател. Трябва да си благодарен на Орлин Василев. Той привлече нашето внимание; убеждаваше ни колко си способен. Разказваше с каква помия и заплахи те обливат. Сега вече се радваш на почести и добър живот. Нареди се сред големите писатели. Но винаги съм се учудвал на твоята незлобливост. Не зная да си търсил отмъщение. Постъпи много правилно, че забрави тези тегоби, отдаде се на дарбата си. И ето те сега на върха…“ Николай слушаше и от време на време пускаше своята характерна усмивка. Само част от едната му устна леко се надигаше. Не правеше коментар за униженията, на които е подлаган.    Изминаха няколко години. На два-три пъти Николай уж между другото подхвърляше: „Не смяташ ли, че вече трябва да се оттегля… Много ми стана…“ Отвръщах: „Нали ти намерихме заместник за списание „София“?“. „Да, ама аз имам големи задължения в Творческия фонд на Съюза на писателите.“ Председателят акад. Пантелей Зарев нямал желание да се занимава с битовизмите на писателите, с поддържането на материалната база. „Всичко е оставил на мен…“ По това време към Творческия фонд на СБП наистина бяха съсредоточени много интереси. Завистливци измисляха поводи, за да злепоставят Хайтов. Едни го ревнуваха, други негодуваха, че не ги подпомага щедро от Творческия фонд. Неуморен в злобата си среден писател, който претендираше за неговото място в Столичния съвет за култура, ми дотягаше с „информация“ за Хайтов. Николай търпеше, не обръщаше внимание на злепоставянето.    Покани ни в дома си заедно със съпругата ми. Жени беше приготвила вкусна вечеря. Николай ме помоли да отидем в кабинета му. Зад бюрото, в голям шкаф, бяха подредени десетки папки. Извади една от тях: „Всичко това мене чака. Трябва да го преработя в книги, сценарии, статии… Кажи ми как да се оправям? Нали разбираш защо искам да бъда освободен поне от задълженията ми в Столичния съвет за култура?“ Можех ли да не го разбера. Та той сподели всичко това, както се казва, по дружба. И нашата дружба продължи без прекъсване до края на дните му.    С Николай обсъждахме кой да го замести в Столичния съвет за култура. Спряхме се на поетесата Лиляна Стефанова. В градския партиен комитет дойде и Людмила Живкова, която наскоро бе избрана за председател на Комитета за култура – на мястото на поета Павел Матев.    „Наистина Лиляна е подходяща. Тя, освен че пише много добре, е и оправна“ – отсече Людмила.    Винаги съм се впечатлявал от невероятната гражданска чувствителност на Н. Хайтов. През 70-те години университетският професор Мирослав Янакиев публикува статия, в която, ратувайки за чист български език, се изказваше против диалектите. Хайтов влезе в лют публичен спор. Написа книгата „Вълшебното огледало“. Без да е учен филолог, обосновано отстояваше разбирането, че диалектите не ощетяват, а обогатяват езика, че пренебрежителното отношение към различните говори и абсолютизирането на някои правила в литературния език го умъртвяват, а не го развиват. В продължение на месеци беше отдаден на този спор.    Щом чуеше думите гора, вода, природа, Хайтов се оживяваше. Започваше да говори, че България е длъжна да съхрани това най-ценно богатство; в бъдеще, когато водата и дървесината ще бъдат като златото, страната ни ще има на какво да се уповава. Професията му на лесничей, дългогодишната му работа в горските стопанства на Родопа и Рила очевидно бе превърнала любовта му към природата в смисъл на живота му. В ония години понятията екология, защита на природата, на редките видове, устойчиво развитие, бяха далеч от общественото внимание. Това възмущаваше писателя. Той написа забележителната книга „Бодлите на розата“. Днес има много радетели на екологическа защита, няколко екологически партии, но малцина знаят, че Николай Хайтов първи изрече най-силни думи в защита на българските природни ценности. Той може би запали на тази тема и Георги Джагаров, за да напише пиесата „Тази малка земя“, в която страстно воюва срещу безогледното застрояване на плодородната българска земя.    Николай Хайтов неуморно диреше извори за българската история и оригинални писания на стари автори. Веднъж ми показа папка и каза, че съдържанието £ е безценно. Ставаше дума за „Спомени от царско време“ на Добри Ганчев. Хайтов има голяма заслуга книгата да стане публично достояние. Години наред търсеше записките на Панайот Хитов. След „Моето пътуване по Стара планина“, в условията на свободна България в Русе, вече грамотен, старият войвода оставя спомени. Според Хайтов тяхното издаване би било историческо и културно събитие. Ходи по следите на записките, рови се къде ли не, ала не ги откри. През последните месеци на живота си сподели: „С нея, както и с други нереализирани творчески замисли, ще легна в земята“.    Неутолимата жажда на Н. Хайтов да има свой прочит, свое тълкувание и обяснение за исторически събития и личности, определили националната ни съдба, може би трябва да обясни неукротимата му страст да дири къде е погребан Левски. Това е цяла епопея. Издаде и книги за гроба на Левски, до край ратуваше за истината.    Посети ме в Министерския съвет и разпалено ми заговори, че е по следите на един факт, който ще слиса обществеността и ще се превърне в национално събитие. С голям интерес изслушах тирадата му за гроба на Левски. Разтвори обемиста папка, заизважда документи, публикации отпреди десетки години, записки и спомени на живели преди век. Разбрах, че е решил докрай да се бори, за да докаже своята правда. Беше събрал данни, които уличават археолога Стамен Михайлов в злоумишлено покриване на чувал с кости на покойник, намерени в подножието на олтара на църквата „Света Петка Самарджийска“. Това станало през 1956 г., когато се изгражда административният център на столичния град. Николай Хайтов убедено твърдеше, че това са костите на Апостола.    Учени-историци, предвождани от проф. Николай Генчев, започнаха да го обвиняват, че пак се бърка в работи, които не разбира. Направено бе внушение, че навлиза в светая-светих на няколко български историци, които имаха самочувствието, че темата за Левски може да бъде разработвана, осветлявана и публикувана единствено от тях. Спорът между Хайтов и историците доби обществена гласност. Заедно с акад. Ангел Балевски – председател на БАН, преценихме, че е потребно да се организира широка обществена дискусия. Натоварихме подпредседателя на академията, историка академик Николай Тодоров, да ръководи няколкодневните спорове в Националния археологически музей. Протоколите се обсъдиха в Президиума на БАН, който стигна до заключението: има народни предания и някои научни данни, че в църквата „Света Петка Самарджийска“ е възможно да е бил погребан Васил Левски. Решението на най-висшата научна институция, подписано от акад. Ангел Балевски, пристигна в Съвета за духовно развитие при Министерския съвет.    Николай Хайтов също ни предостави десетки страници, стенограми от дискусиите. Заместник председатели на Съвета за духовно развитие при Министерския съвет бяха професор Илчо Димитров, акад. Благовест Сендов, проф. Косьо Косев, проф. Любомир Павлов, проф. Васил Мръчков, дипломатът, бъдещ професор Милан Миланов.    След оживено обсъждане преценихме, че е целесъобразно на външната стена откъм олтара на църквата „Света Петка“ да се постави паметна плоча с текст: „Според народни предания и някои научни данни на това място е бил погребан Апостолът на българската свобода Васил Левски“. Подписах решението на Съвета за духовно развитие, което имаше сила на акт на Министерския съвет. Николай Хайтов започна подготовка за изпълнение на нормативния документ. Ала някои историци не се примириха. Не зная как е протекъл разговорът им с първия ръководител на партията и държавата.   Но след една среща Тодор Живков каза: „Абе акад. Димитър Косев и други историци много са се настроили срещу Николай Хайтов. Нямаме интерес този конфликт да се разраства. Забавете изпълнението на решението, в правилността на което ме убеждава и Ангел Балевски…“ Но Хайтов не се примири. Публикува нови статии, събрани по-късно в книги. Спечели и сподвижници в лицето на висши духовни служители и в края на краищата на църквата бе поставен мраморният знак с поменатото съдържание.    Настанаха промените след 1989 г. Плочата незнайно кога и от кого е била изкъртена. След смъртта на Николай Хайтов по инициатива на негови почитатели, на синовете му Александър и Здравец, на духовници преди няколко години отново бе поставен паметен знак със същото съдържание. Ала мястото не се превърна в светилище. Постоянно има цветя до плочата, но признателното потомство предпочита да изразява поклон на Апостола пред издигнатия в края на 19 век паметник по проект на чешкия архитект Колар.    Николай Хайтов бе обект и на инсинуации, и на набеждавания. Негови ученици и сътрудници в списание „Родопи“ и ръководители от Смолянски окръг отправиха тежки обвинения срещу главния редактор на списанието. Това наложи въпросът да се обсъжда в Секретариата на ЦК на БКП. В преддверието на залата видях Хайтов. Стискаше в скута си голяма чанта. Попитах го какво прави тук. „Ами ще ме разчекват…“ Бях подочул в какво го обвиняват. Преди седмици ми каза, че заместникът му в списанието Капсъзов го клевети. „Нали ти ходатайства да го изпратим да учи в Москва?“    „Така де, но хората се изменят и увълчват. Стават неблагодарни. Господинът е пожелал да ме измести от списанието, макар че главното редакторство е тегоба. Но аз не мога да се примиря с лъжи. Приготвил съм достатъчно аргументи, за да им натрия носа. Няма да пощадя и тия двама-трима нафукани партийци от Смолян, които се бъркат, където не им е работата…“    По време на почивката казах на колеги от Секретариата на ЦК на БКП, че Хайтов има качества на научен изследовател. Обосновава последователно и методично с факти и доказателства всяко свое твърдение. На заседанието Хайтов разби на пух и прах необоснованите обвинения. Хулниците му бяха попарени. Н. Хайтов за пореден път показа, че умее да воюва за истината.    При социализма той критикуваше несправедливости и вредни практики, „недъгави“ администратори; гневеше се, че в общото се губи индивидуалният характер на човека, че не умеем достатъчно да мотивираме и насърчаваме личността и т.н.    Дни след промяната на 10 ноември 1989 г. и той се надяваше, че ще настъпят по-добри времена в условията на шумно прокламираната демокрация и свободен пазар. Много се писа за срещата в неговия дом на Андрей Луканов с новопоявилите се „бунтари“ и демократи: Жельо Желев, Блага Димитрова, Петър Берон, Йордан Василев, Петко Симеонов и други. Срещата, както по-късно се изясни, е станала със съдействието на съпругата му Жени. Хайтов бил в родното си село. В събранието се включил в края му. След седмици бе в моя дом. Разказа ми, че жена му поканила на тази среща новите политици и А. Луканов, но неговата интуиция вече му подсказва, че го „забъркват в нещо, което хич няма да е добро за България“.    Скоро след това писателят-класик започна да публикува гневни статии срещу силите, олицетворяващи началото на разрухата на държавата, на икономиката и духовността. Днес в-к „Нова зора“ отбелязва името му като един от първите членове на редколегията. А дългогодишният редактор на вестника, поетът Минчо Минчев, авторитетните и честни патриоти, които сътрудничат на изданието, се гордеят, че са последователи на Николай Хайтов. Писателят се възмущаваше от посегателствата върху българския национален дух и култура. Публикува талантливи материали в защита на гората и водата на Родопите, срещу опитите на новопоявилата се етническа партия ДПС да турцизира българи, приели мохамеданството по време на робството. Та това са неговите герои от „Диви разкази“ и от други произведения! С тъга споделяше: „Каквото и да правиш, както и да мърдаш и да се съпротивляваш, каквото и да кажеш и напишеш, нищо не може да се промени в този програмиран от корен до върха свят…“ И въпреки това продължаваше да се бори, да надделява отчаянието от суровата действителност и неясната перспектива пред народа.    Огромни са заслугите на Николай Хайтов да се запази Съюзът на българските писатели. В онези години на всеобщо отрицание на социалистическата модернизация на страната писателят публицист с перо и на дело воюваше срещу слугинажа на международния финансов аферист Джордж Сорос и други международни фондации и сили, които открито работят срещу българската национална кауза. „Ти знаеш ли, ми каза веднъж, че нашите глупаци, дори моят съсед Луканов, който ме разочарова, не само са довлекли този антибългарин, но са му дали и десетина милиона, освободили го от данъци, за да ни развращава. Той сипе щедро пари, подкупва даровити писатели и учени. Разцепи ни съюза и продължава да безчинства. Най-лошото е, че това става с подкрепата на държавата…“    Не бива да се забравя, че Николай Хайтов пръв надигна глас срещу опасността чрез български безродници да се посяга на националната ни самобитност, на сигурността на държавата.    Съхранявам много документи и писма, в които се открояват моменти от съвместни усилия и дейност, свързана с Николай Хайтов. В края на 1999 г. получих от него честитка-писмо:      – – – – –    Николай Хайтов“    През 2001 г. се навършиха 90 години от рождението на вече покойния Тодор Живков. Слав Христов Караславов и други писатели с леви убеждения подеха инициатива да се подготви малък сборник, в който да се публикуват факти и размисли за дейността на Т. Живков. Слав ме помоли да попитам Хайтов, знаейки че е мой приятел, дали би написал няколко реда. Николай начаса се съгласи. „Как няма да напиша. Стига са го плюли. По негово време нямаше тая бедност, която ни унищожава. Той беше държавник. А и аз съм видял от него само добро…“ След няколко дни големият писател с присъщата си честност изложи своето твърдо мнение не само за грешките, но преди всичко за заслугите на Тодор Живков към България.   Наскоро след това Николай заболя тежко. Пребледня. Трудно се движеше. Сподели ми: „Хич не ме бива. Ама ще се държа…“ Но не ми каза, че е обречен. В жилището ми дойде прочутият колоездач и многократен носител на жълтата фланелка Ненчо Христов.    „Абе знаеш ли, че всяка седмица в онкологията лежим един до друг с Николай Хайтов. Не чета много книги, но съм чувал, че е голям писател. Често говорим за теб. Но в болницата почти няма кръв. А трябва постоянно да ни преливат. Та дойдох да видим как да помогнеш лекарите да не се измъчват, когато търсят банки за мен и за писателя…“ Наскоро след това и Николай Хайтов, и Ненчо Христов си отидоха.    Бях на погребението на Хайтов в началото на юли 2002 година. Малцина писатели са изпращани по такъв трогателен начин. От зала „София“ на Народното събрание до паметника на Св. Св. Кирил и Методий пред Националната библиотека и вечния му пристан в Централните софийски гробища хиляди читатели и почитатели мълчаливо скърбяха, че се разделят с виден сънародник.    Сред тъжното множество имаше и хора от родното му село Яврово, Пловдивско. Спомних си с каква радост го посрещаха като най-скъп човек. Спира го як мъж. „Кольо, помниш ли как тичахме по отсрещните баири след добитъка?“ Няколко младежи поднасят за автограф последните му книги. А той – скромен, земен, досущ като съселяните си. Поспира се развълнуван пред потъналата в зеленина родна къща. „Постегнах я малко. Тук дишам на воля. Писането ми върви като по вода…“    Беше очевидно, че родните сенки с родната реч – както се изразява Д. Дебелянов – го правят честит. Наистина преди да те познае светът, трябва да те признаят в родното гнездо…    Всепризнат и тачен в родния край и отечеството, Николай Хайтов, преведен на десетки езици, е известен и извън нашите предели. Литературните му герои – отрудени люде с досущ български характер и морал – са носители на ярки общочовешки качества. Така Рамадан от „Дервишово семе“ в „Диви разкази“, вместо да мъсти на съседа си Руфат, който по нечестен начин отнема любимата му Силвина, прощава и го жали. Когато неговият проклет съперник се пропива и парализира, му носи дърва с магаренцето си и го подпомага. Каква рицарска постъпка! Българският селянин Рамадан е обут с цървули, навлечен е в потури и абичка. А шпагата му е човещината, която изпълва неговото благочестиво сърце…    Акад. Николай Хайтов беше рицар на българския дух. Чудесен разказвач, с ясна, оригинална и възвишена мисъл, той непрекъснато се противопоставяше на посредствеността, на нравствените уродства на безродниците. Целият му живот е борба. Борба за българската чест и достойнство.     ", "date": "2019.09.15", "title": "Георги Йорданов: Николай Хайтов - класикът патриот "}
{"url": "http://epicenter.bg/article/Kiril-Domuschiev--Gordeya-se-s-tova--koeto-postignahme-/192771/4/0", "text": "На 16 септември (понеделник) в 12:00ч. Биовет Пещера официално отваря врати на новия завод за производство на фармацевтични продукти и фуражни добавки. Общият размер на инвестицията е 300 млв. лв., от които 200 млн. лв. са финансирани със заем по плана „Юнкер“ през 2018-а година.    Производствените мощности разкриват над 200 нови работни места за висококвалифицирани работници и специалисти в сферата на биотехнологията, химията и инженерството.    Този проект е част от стратегията на дружеството за растеж като фармацевтична компания, базирана в Европейския Съюз, оперираща на глобалните пазари. Успешното реализиране на тази инвестиция води до 50% увеличаване производственият и ферментационният капацитет на дружеството.    По повод откриването на завода Кирил Домусчиев публикува в личния си профил във Facebook изявление. Той заяви, че се гордее с постигнатото.  ", "date": "2019.09.15", "title": "Кирил Домусчиев: Гордея се с това, което постигнахме!"}
{"url": "http://epicenter.bg/article/Boyan-Magdalinchev--Nikoga-ne-e-imalo-taka-organizirana-kampaniya-sreshtu-kandidat-za-glaven-prokuror-/192750/3/0", "text": "„Очаквам още протести. Не изключвам вероятността да има още опити за нагнетяване на напрежението около избора на главен прокурор“, заяви пред БНР Боян Магдалинчев – представляващ ВСС.    „С такива действия се целят две неща. Първо – да се активира обществената нагласа срещу този кандидат. Второ – чрез тези действия да се мотивират някои от членовете на ВСС да не гласуват така, както са решили предварително или съобразно качествата на кандидата“, изказа мнение той в интервю за предаването „Неделя 150“ на програма „Хоризонт“.    „Към този момент нямам съмнение в качествата на Иван Гешев, които той показа като заместник главен прокурор и ръководител на Специализираната прокуратура. Времето ще покаже дали той ще се наложи в съответствие с изискванията на закона като ръководител на прокуратурата, ако бъде избран. Поне засега, той показва една решителност за налагането на закона. Искрено се надявам всичко, което се предприема от страна на прокуратурата, да е в съответствие с Конституцията и изискванията на законите в страната“, коментира Магдалинчев.    Според него Иван Гешев не отрича разделението на властите:            Магдалинчев подчерта, че никога не е имало така организирана кампания срещу определен кандидат за главен прокурор:        Според него се създава масова психоза и масово настроение срещу избора на Гешев. Най-вероятно има други интереси на заден план, които не биха желали точно този човек да бъде главен прокурор, предположи Боян Магдалинчев и добави:        Боян Магдалинчев остава на мнение, че е по-добре да има няколко кандидати за поста на главен прокурор.  ", "date": "2019.09.15", "title": "Боян Магдалинчев: Никога не е имало така организирана кампания срещу кандидат за главен прокурор "}
{"url": "http://epicenter.bg/article/Ogranichen-e-pozharat-kray-Suhoto-ezero-v-Rila-/192756/3/0", "text": "Ограничен е пожарът в района на Сухото езеро на около 2 хил. метра надморска височина в Рила, казаха БНР малко преди 15 ч. от изнесения координационен щаб по гасенето, ситуиран на Кирилова поляна.    На терена са около 100 горски работници от Югозападното държавно предприятие, от пожарната в гр. Рила, от НП „Рила“, от Рилската обител, доброволци.    Сутринта и хеликоптер е направил 6 облитания в района на пожара. Засегнати са около 10 декара ниска растителност и храсти.    Очаква се до вечерта пожарът да бъде потушен напълно, но ще остане няколко дни под денонощно наблюдение, за да не се възобнови при вятъра във високата част на планината, каза началникът на служба „Пожарна безопасност“ в гр. Рила и ръководител на изнесения щаб Стефан Тахтаджийски.  ", "date": "2019.09.15", "title": "Ограничен е пожарът край Сухото езеро в Рила "}
{"url": "http://epicenter.bg/article/Pozhar-plamna-kray-stolichniya-kvartal--Gorublyane---VIDEO--/192762/3/0", "text": "Пожар пламна в неделя следобед край столичния квартал „Горубляне”, предава Нова тв.    Запалили са се сухи треви и храсти.    В рубриката на Нова тв „Моята новина” зрители изпратиха кадри от пожара и сигнализираха, че пламъците се приближават към жилищните блокове.   По информация на МВР огънят е пламнал към 13.30 часа. Няма данни за жертви и пострадали.    Според NOVA към 16.00 ч. пожарът е локализиран.  ", "date": "2019.09.15", "title": "Пожар пламна край столичния квартал „Горубляне” (ВИДЕО) "}
{"url": "http://epicenter.bg/article/MVR-se-izvini-za-aresta-na-fotozhurnalista-Veselin-Borishev-/192764/3/0", "text": "Главният секретар на МВР Ивайло Иванов поднесе извинения - своите и на министъра на вътрешните работи Младен Маринов, на фоторепортера на Клуб Z Веселин Боришев, койтобеше арестуван в петък вечерта, защото снимал полицаи преди митинга срещу избора на Иван Гешев за главен прокурор, съобщи електронното издание.    Боришев прекара нощта в килия в Първо районно, като на сутринта съдът се произнесе, че арестът не е оправдан.    Главният секретар на ведомството се е срещнал с главния редактор на Клуб Z Светлана Джамджиева.    Той пояснил, че е разпоредена проверка по случая и се съгласил, че не е проява на хулиганство да снимаш полицай по време на изпълнение на служебните му задължения, както и че Указ 904 от 1963 г. за борба с дребното хулиганство е морално остарял и неуместен 54 години след създаването му.    Премиерът Бойко Борисов, който също разговаря с Клуб Z, обеща да организира заедно с правосъдния министър законодателна инициатива въпросният указ да бъде преработен или премахнат, съобщават още от изданието.  ", "date": "2019.09.15", "title": "МВР се извини за ареста на фотожурналиста Веселин Боришев "}
{"url": "http://epicenter.bg/article/Ot-nachaloto-na-godinata-19-detsa-sa-zaginali-pri-patni-intsidenti-/192765/3/0", "text": "При пътни инциденти от началото на годината до края на август са загинали 19 деца, а 774 са ранени. Това съобщи в предаването „Хора, пътища, автомобили“ по програма „Хоризонт“ на БНР говорителят на Пътната полиция Мария Ботева.    Тя увери, че е създадена е специална организация за утрешното откриване на новата учебна година.    По думите на Ботева родителите имат най-голямата отговорност за възпитанието на децата си.    „Това ще рече, че когато светофарът е със забранителен сигнал и свети червено, в никакъв случай да не си позволяваме, само защото в този момент няма автомобили на пътя, ние да дръпнем детето и да претичаме, за да му покажем, че можем бързо да преминем“, подчерта тя.  ", "date": "2019.09.15", "title": "От началото на годината 19 деца са загинали при пътни инциденти "}
{"url": "http://epicenter.bg/article/Natsionalniyat-savet-na-BSP-utvardi-Maya-Manolova-kato-kandidat-za-kmet-na-Sofiya-/192737/2/0", "text": "Националният съвет на БСП утвърди кандидатурата на Мая Манолова за кмет на София, предаде репортер на Агенция \"Фокус\".    Тя беше утвърдена и гласувана анблок с още 100 кандидати за кметове.    Всички бяха подкрепени единодушно.   Настроенията преди Националния съвет бяха за категорична подкрепа на Мая Манолова за кмет на София.    Преди пленума депутатът и член на Националния съвет Филип Попов изрази уверение, че след като Софийската организация на БСП е подкрепила Манолова, това ще направи и пленумът.    Подобни уверения се чуха от заместник-председателя на парламентарната група „БСП за България“ и член на Изпълнителното бюро Драгомир Стойнев:    „Мая Манолова си я познаваме като острие. Нейният път започна и доскоро беше пътят на левицата и ако искаме наистина да променим моделът в София и в страната, това няма как да стане според мен без подкрепата на БСП, така че се надявам днес Националният съвет да даде своята подкрепа за кандидатурата на Мая Манолова“, каза той в предаването „Неделя 150“ на програма „Хоризонт“.    Бившият депутат и член на НС на БСП Янаки Стоилов каза:    „Тя има добри шансове и възможности за успех. Аз не изключвам да бъдат изразени мнения и някакви препоръки по отношение на кампанията ѝ и взаимодействието с БСП, но това според мен няма да предизвика разногласия в крайния резултат и мисля, че БСП трябва да се стреми значително да увеличи своето представителство в Общинския съвет“.   \"Eдинствената възможност, чрез която можем да нанесем този решаващ удар на ГЕРБ в София, е Мая Манолова. 30 години не успяхме да направим пробив в столицата. Трябва да си направим изводите от досегашния си опит и да покажем, че сме си научили урока. Манолова има потенциала да мобилизира избиратели, които досега не са ни подкрепяли\". Това заяви преди дни лидерът на БСП-София Калоян Паргов в политическия си доклад пред делегатите на XIII Конференция на Градската организация.    Според него на БСП й трябва символна победа на Местни избори 2019. \"А тя може да е в София. Столицата е мястото, където можем да нанесем решаващ удар върху модела на управление на ГЕРБ и да покажем, че парите на данъкоплатците - българските и европейските, може да се харчат справедливо и ефективно\", подчерта Паргов. Мая  Манолова е консолидационна фигура. 30 години в София БСП не може да пробие със своя кандидатура. Надпартиен кандидат винаги е бил успешната формула, убеден е лидерът на столичните социалисти.    ", "date": "2019.09.15", "title": "Националният съвет на БСП утвърди Мая Манолова като кандидат за кмет на София "}
{"url": "http://epicenter.bg/article/Yordanka-Fandakova--Obedinyavame-se-v-edna-velika-kauza---v-Sofiya-da-se-razhdat-vse-poveche-detsa-/192738/2/0", "text": "С кампанията „От първи дъх до първи клас” се обединяваме в една велика кауза - в София да се раждат все повече деца. Това каза кметът на София Йорданка Фандъкова по време на представянето на кампанията „От първи дъх до първи клас” в Борисовата градина, предаде репортер на Агенция „Фокус“.    „Наближава празникът на София. Само след 2 дни ще отбележим Деня на Св. София, на вярата, надеждата и любовта. Преди това утре е прекрасен празник за всички деца, които тръгват на училище. Пожелавам им много успех на първокласниците и много радост на техните родители“, посочи кметът.    „Днес сме се събрали за прекрасната инициатива „От първи дъх до първи клас”, която ни дава надежда за града. Благодаря на всички лекари, болници, на екипите на болниците, на неправителствените организации, които се обединяват в една велика кауза – в София да се раждат все повече деца. Щастлива съм, че по наша инициатива създадохме и нашата донорска програма на Столичната община. Най-голямата радост е, че имаме вече 9 бебета. Пожелавам им да растат щастливи, а семействата им да имат все по-големи шансове да се радват на своите деца. Бъдете живи и здрави и успех на учениците утре. Желая ви много радост за децата, нови приятелства и много нови знания. Радвам се, че в София има толкова много хубави поводи да празнуваме,“ заяви Йорданка Фандъкова.  ", "date": "2019.09.15", "title": "Йорданка Фандъкова: Обединяваме се в една велика кауза - в София да се раждат все повече деца "}
{"url": "http://epicenter.bg/article/Kaloyan-Pargov--Tselta-e-da-promenim-politikata-na-upravlenie-v-Sofiya--a-ne-da-ya-otsvetyavame-/192739/2/48", "text": "Целта е да променим политиката на управление в София, а не да я оцветяваме в червено, синьо или лилаво. Това каза лидерът на БСП - София Калоян Паргов в предаването \"Опорни хора\" по телевизия Bulgaria ON AIR, съобщиха от пресцентъра на БСП - София.    Според лидера на столичните социалисти в последните години хората изпитват отвращение от политическите партии, а европейските избори са им ударили шамар. И по тази причина всички трябва да си направят съответните изводи.    \"През последните две години ние си извадихме доста поуки от кампаниите, които водихме, и специално от последната\", коментира той.    \"Това, за което аз винаги съм държал, е дори да сме критични, да бъдем позитивно критични. Крайностите отблъскват. Крайностите не са присъщи за Градската организация на БСП в София. Никога не сме водили този тип политика. ГЕРБ не са ни врагове, те са наши опоненти. Имаме различни политики и спорим с тях за политики, за посоките, в които да се развива София. Очевидно е, че София не може да се развива по техния начин повече\", посочи той.    Калоян Паргов не отрече онова, което е направено в града през последните 10 години.    \"Ние също подкрепихме изграждането на метрото, което започна още през 70-те години на миналия век и беше реализирано в мандата на кмета Фандъкова с решителната помощ на нашите европейски партньори, на европейската солидарност\", коментира той.    \"Очевидно е обаче, че промяната чука на вратата. Още през януари обявих, че 2019-та ще е година на ново начало. Виждам, че и кметът Фандъкова е приела присърце това мое твърдение. И също говори за промяна. Но въпросът тук е за последните 10 години какво направи с екипа си. И защо не го смени по-рано, а се стигна до протестите и гражданските недоволства, до тази ниска оценка за работата на общината. Защо инфраструктурните проекти тръгват-спират, променят ги в движение, защо беше ремонтът на ремонта, контролът на контрола... Това показва липса на професионализъм и експертиза в общинската администрация\", заяви Паргов.    Лидерът на БСП - София призова за пореден път кметът Фандъкова да излезе в отпуск по време на кампанията, която започва на 27-ми септември.  \"В нейни ръце и на нейно разположение е целият ресурс на Столична община. За да бъде честна, позитивна и прозрачна кампанията, тя трябва да излезе в отпуск\", каза Калоян Паргов. \"Само така ще бъде честно състезанието и ще бъдат създадени равни условия. Колкото до работата на действащия кмет - гледаме я вече 10 години\".    Водачът на листата с кандидати на БСП за общински съветници в София се обърна и към строителите.    \"Чух, че от ГЕРБ повтарят постоянно една мантра и се опитват да я внушат на хората от строителния бизнес. Едва ли не, ако Мая Манолова и БСП спечелят изборите в София, строителството спирало, инвестициите секвали\", коментира Калоян Паргов.    \"Не! Нищо не спира! Продължава, но по друг начин, с друга регулация. Защото София има нужда от отваряне, а не от вклиняване - грешка, която допусна 30-годишната дясна политика\", допълни лидерът на БСП - София.  ", "date": "2019.09.15", "title": "Калоян Паргов: Целта е да променим политиката на управление в София, а не да я оцветяваме "}
{"url": "http://epicenter.bg/article/Emil-Radev--Evropa-oshte-ne-mozhe-da-se-spravi-s-posledstviyata-ot-migrantskata-kriza-/192740/2/0", "text": "Европа все още не може да се справи с последствията от мигрантската криза през 2015 г. Това притеснение изрази българският евродепутат от ГЕРБ/ЕНП Емил Радев по време на провелото се изслушване на изпълнителния директор на Фронтекс Фабрис Лиджери относно доклада за дейността на агенцията, съобщиха от пресцентъра на ГЕРБ.    В рамките на дискусията в Комисията по граждански свободи, правосъдие и вътрешен ред в Европейския парламент Радев настоя правомощията на агенцията за гранична и брегова охрана да бъдат засилени.    „Това е необходимо, тъй като към момента Фронтекс продължава да играе централна роля в осигуряването на външните граници на ЕС, каквато е и българската\", мотивира се евродепутатът, който е и зам.-председател на комисията.    По думите му данните от последните седмици са изключително тревожни.    „Свидетели сме на повторно активизиране на Балканския маршрут – мигрантският натиск на границата с Турция се увеличава\", изтъкна Радев, като се позова на информацията, че само през последната седмица на август на гръцкия остров Лесбос са пристигнали от Турция над 600 души, предимно от афганистански произход.    „Съвсем логично това буди тревога сред много хора, че кризата може да се повтори, а Европа няма готовност да се справи с нови „големи мигрантски вълни\", заяви българският евродепутат.    Той припомни, че новоизбраният председател на Европейската комисия Урсула фон дер Лайен обеща ускорено да се засили дейността на агенцията, така че броят на служителите ѝ да достигне 10 000 души още до 2024 г. - три години по-рано от предвиденото.  ", "date": "2019.09.15", "title": "Емил Радев: Европа още не може да се справи с последствията от мигрантската криза "}
{"url": "http://epicenter.bg/article/Angel-Dzhambazki--Da-obarnem-vnimanie-na-teritoriyata-izvan-zhaltite-paveta--VIDEO--/192760/2/48", "text": "ВМРО внесе документите си за участие в изборите в Общинска избирателна комисия - София. От партията заявиха, че ще се концентрират върху кварталите в столицата, превръщането на планината Витоша в достъпна за всички, както и разчистване на всички ромски гета, предава бТВ.    Партията ще обяви официално своя кандидат за кметския стол в София на 21 септември.    По неофициална информация кандидат за поста ще е Ангел Джамбазки.    Най-гласовити са хора, които не са родени в София, коментира Ангел Джамбазки. Той отбеляза още, че самият той е роден в столицата, както и неговите родители.    „Много повече има нужда да се обърне внимание на територията извън жълтите павета. За нас отговорът е ясен – това е премахването на незаконните постройки, и въдворяване на ред в града”, каза още Ангел Джамбазки.  ", "date": "2019.09.15", "title": "Ангел Джамбазки: Да обърнем внимание на територията извън жълтите павета (ВИДЕО) "}
{"url": "http://epicenter.bg/article/Snimki-ot-Sofiya--Eto-gi-amerikanskite-shpioni-v-Balgariya--/192766/2/0", "text": "На тях се вижда синя кола, която има нещо много странно, приличащо на перископ, което е прикрепено към тавана ѝ. Жители и гости на столицата се дивят каква е тази странна техника, пише БЛИЦ.    По-запознатите все пак знаят, че това е кола на световния технологичен гигант Google, която обслужва услугата на компанията Streev view. Чрез услугата, благодарение на специалното заснемане, човек може да се разходи като пешеходец из места, на които никога няма да отиде.   Фотосите при това събудиха и някои спекулации с привкус на конспиративни теории.    \"Американците пак извършват разузнавателна дейност\", пише мнителен потребител.    \"Проверяват кой прави консерви и пече чушки\", шегува се друг.    \"Е те тоя пуща покемоните\", пише трети, визирайки играта \"Покемон гоу\", в която с телефона си може да ловиш из целия град митични същества.    \"Започвам да се чудя коя е по-сниманата кола... златното Ламборгини или колата на Гугъл\", споделя друг потребител.  ", "date": "2019.09.15", "title": "Снимки от София: Ето ги американските шпиони в България! "}
{"url": "http://epicenter.bg/article/Toncho-Tokmakchiev--Normalno-e-v-politikata-da-ima-hora-ot-razlichni-profesii--VIDEO--/192767/2/0", "text": "„Нормално е в политиката да има хора от различни професии. И актьори, и журналисти, и адвокати, и учители. Политиката е за всички. Приемам кандидатурата си не толкова като политически ангажимент, а като гражданска позиция. Ангажиран съм към „Партия на зелените”. Това заяви в ефира на предаването „Неделята на NOVA” актьорът Тончо Токмакчиев, който също влезе в битката за местния вот.    Той допълни, че бързо се е съгласил да се кандидатира за кмет на София.    „Причината е, че това, което ми предлагат, не противоречи на моите принципи и възгледи”, поясни Токмачиев. От програмата на партията става ясно, че ще се борят столицата ни да бъде град без пластмаса. „Науката и технологията се развиват. Надяваме се, че в най-скоро време ще бъде измислен нов начин за преработка на пластмасови изделия”, каза още актьорът.    Той заяви, че не харесва някои методи в сегашното управление на столицата. „Проблемите на ул. „Граф Игнатиев” не бяха толкова сериозни. Нещата бяха пресилени. Създаде се излишно напрежение”, поясни Токмакчиев.    В ефира на предаването той коментира и отношенията си със Слави Трифонов.    „Двамата не сме се виждали, откакто пътят ни се раздели. Не сме съперници. Пожелавам му успех”, каза още Тончо Токмакчиев.    Той допълни, че му предстои дълго турне в САЩ.  ", "date": "2019.09.15", "title": "Тончо Токмакчиев: Нормално е в политиката да има хора от различни професии (ВИДЕО) "}
{"url": "http://epicenter.bg/article/Kaloyan-Pargov-i-obshtinski-savetnitsi-ot-BSP-shte-se-vklyuchat-v-otkrivaneto-na-uchebnata-godina-v-Sofiya-/192769/2/0", "text": "На 16 септември, от 10.00 часа, лидерът на БСП – София Калоян Паргов и общински съветници от левицата в СОС ще се включат в тържествата по случай първия учебен ден. Това съобщиха от столичната организация на БСП.    Калоян Паргов, който е и заместник-председател на Комисията по образование, култура, наука и културно многообразие на СОС, ще участва в празника на Втора английска гимназия „Томас Джеферсън“ (ж.к. Стрелбище, ул. „Траяновa врата“ №26), чийто възпитаник е.    Иван Таков ще присъства на тържеството в 134-то СУ „Димчо Дебелянов“ (ул. „Пиротска“ №78).    Николай Николов ще е в 19-о СУ „Елин Пелин“ (ул. „Яков Крайков“ №16).    Альоша Даков ще се включи в откриването на учебната година в 119-о СУ „Акад. Михаил Арнаудов“ (ул. „Латинка“ №11).    Борис Цветков ще бъде на първия учебен ден в 133-то „А. С. Пушкин“ (ул. „Цар Иван Шишман“ №1).  ", "date": "2019.09.15", "title": "Калоян Паргов и общински съветници от БСП ще се включат в откриването на учебната година в София "}
{"url": "http://epicenter.bg/article/Tsveta-Karayancheva-vliza-na-operatsiya--obyavi-direktorat-na-bolnitsa--Lozenets--prof--d-r-L--Spasov/192772/2/0", "text": "Председателят на парламента Цвета Караянчева влиза на операция. Тя има фрактура на лява раменна става и трябва да бъде оправена. Това каза пред журналисти директорът на Университетска болница “Лозенец” проф. д-р Любомир Спасов, предаде Нова телевизия.    По-рано днес автомобилът, в който председателят на парламента Цвета Караянчева пътува по пътя Шумен-Силистра, катастрофира. Караянчева бе транспортирана от шуменската болница с хеликоптер.    \"Когато пристигна ѝ направихме всички видове изследвания - скенер, магнитен резонанс, ехография на коремни органи и др.\", обясни Спасов.    На въпрос какво е наложило транспортирането ѝ с хеликоптер, той заяви: \"Никой не може да се ориентира какво е било състоянието ѝ след катастрофа, дали има вътрешен кръвоизлив или не. Тук направихме скенер на главата, шийните прешлени. В спешни ситуации това се преценява на място. Аз я видях, тя беше в стабилно състояние, но с много силна болка по време на транспорта. Обезболихме я и я изследвахме. Възстановяването на г-жа Караянчева сега зависи от много фактори, но предполагам, че до рамките на един месец тя ще бъде абсолютно възстановена и трудоспособна. По мои данни тя е единственият пострадал в катастрофата\", каза още той.  ", "date": "2019.09.15", "title": "Цвета Караянчева влиза на операция, обяви директорът на болница “Лозенец” проф. д-р Л. Спасов"}
{"url": "http://epicenter.bg/article/Zaharieva--Mezhdu-izlozhbata-za-9-septemvri-i-razsledvaneto-po-shpionskiya-skandal-nyama-nishto-obshto-/192773/2/0", "text": "Външният министър Екатерина Захариева с първи коментар в предаването „Неделята на NOVA” за шпионския скандал. Вицепремиерът обясни, че няма нищо общо между изложбата, организирана на 9 септември, която изостри отношенията между България и Русия и разследването по шпионския скандал.    „Беше тежка седмица за хората, които работят срещу българските интереси. Те нямат нищо общо с тези, които обичат Русия. Става въпрос за обвинения срещу конкретен човек. Това няма нищо общо с българското външно министерство. Очаквам ДАНС и прокуратурата да си вършат работата и когато някой работи срещу интересите на страната ни, те да го разследват. Надявам се отношенията между България и Русия да не пострадат”, заяви Захариева.    Тя допълни, че страната ни се опитва да развива партньорски отношения с Русия на базата на зачитане на взаимните интереси.    Захариева коментира и ресора на Мария Габриел.    „Реакциите са много полюсни. Ресорът е хубав. Има много пари в него. Това е приоритет за развитие на ЕС – младите хора, иновациите”, поясни външният ни министър.     ", "date": "2019.09.15", "title": "Захариева: Между изложбата за 9 септември и разследването по шпионския скандал няма нищо общо!"}
