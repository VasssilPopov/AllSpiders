{"url": "http://epicenter.bg/article/Stoyan-Mirchev--S-otsastvieto-si-ot-PASE-Valeri-Zhablyanov-ne-beshe-korekten-spryamo-BSP-/187020/2/0", "text": "Нинова свали политическото си доверие от Валери Жаблянов и най-важната причина бе отсъствието на колегата от асамблеята на ПАСЕ. Той трябваше да предупреди, за да изпратим човек на негово място. На асамблеята се обсъждаха важни неща като Истанбулската конвенция. Проблемът е, че той не е действал коректно. Това заяви депутатът от БСП Стоян Мирчев в предаването \"Лице в лице\" по БТВ.  Той бе избран за част от изпълнителното бюро на БСП на мястото на Валери Жаблянов, който вчера бе отстранен. С него бяха приети и Весела Лечева, Асен Гагаузов, лидерът на младежкото БСП Николай Бериевски, зам.-шефката на Столичния общински съвет от квотата на червените Милка Христова и депутатите Георги Свиленски и Манол Генов.  \"Важно бе да си извадим извод, защо нямахме успех на евроизборите. ГЕРБ ни потопиха в едно блато от скандали, а нямаше как да не е реагираме. Не успяхме да представим това, че има алтернатива на управлението\", каза още той.  \"Политиката е за критиките, не сме там, за да се харесваме. И аз съм критикувал Нинова, но управлението и не е еднолично\", допълни депутатът.  \"Не трябва да ни питате, защо ние нямаме пари, които да върнем от партийните субсидии, а защо другите партии имат пари\", разкри Стоян Мирчев.", "date": "2019.07.01", "title": "Стоян Мирчев: С отсъствието си от ПАСЕ Валери Жаблянов не беше коректен спрямо БСП "}
{"url": "http://epicenter.bg/article/Andrey-Kovachev--ENP-kategorichno-stoi-zad-kandidaturata-na-Manfred-Veber-za-predsedatel-na-EK-/187011/2/0", "text": "ЕНП категорично стои зад своя кандидат Манфред Вебер. Ние сме победители на тези избори и най-демократично е ЕНП да определи председателя на Европейската комисия.  Това каза в предаването \"Плюс минус\" по Нова телевизия евродепутатът от ГЕРБ/ЕНП Андрей Ковачев, който коментира днешното заседание на Съвета на ЕС.   \"Спрягат се десетки имена за различните постове. Компромис трябва да има, но този компромис не трябва да се прави в името на демокрацията. Аз също ще се радвам, ако българин бъде номиниран за висок пост в Европа. Не можем да гадаем.   Утре лидерите на ЕС се събират отново в 10 часа и ще видим какво ще се случи. ЕНП има най-много представители в Европейския парламент и ние търсим разговор с всички. Трябва да се намери мнозинство, което да даде един силен мандат на бъдещата ЕК\", категоричен беше той.  \"Групата на ЕНП няма намерение да прави компромис с избора на председател на ЕК. Френският президент Еманюел Макрон също няма такова право. Виждате колко трудно е решението. Преместиха го за утре, може да стане и на 15. Ние в ЕП започваме заседания и ще си изберем председател, но нещата са различни. Холандия от години блокира нашето влизане в Шенген. Няма смисъл да гадаем и да говорим какво би станало ако. Нека Европейския съвет направи своя избор и тогава ще коментираме\", обяви Ковачев по повод появилата се информация, че има шанс социалистът Франс Тимерманс, който е холандец, да оглави ЕК . ", "date": "2019.07.01", "title": "Андрей Ковачев: ЕНП категорично стои зад кандидатурата на Манфред Вебер за председател на ЕК "}
{"url": "http://epicenter.bg/article/NIM-otbelyaza-edna-godina-ot-konchinata-na-prof--Bozhidar-Dimitrov/187014/2/0", "text": "На 1-ви юли се навършва една година от кончината на проф. Божидар Димитров - изключителен учен, историк, преподавател, ръководител, публицист.  Националният исторически музей отбеляза годишнината с представяне на един от последните научни проекти на професор Димитров. Книгата „Светите братя Кирил и Методий - съпокриватели на Европа” е посветена на икони и църковна утвар, свързани с почитта и преклонението пред делото на св. Кирил и св. Методий и на техните най-близки последователи, съхранявани в Националния исторически музей.  Приятели, колеги и съратници на професор Димитров, сред които проф. Станислав Станилов, зам.-председател на Комисията по култура и медии към НС, академик Васил Гюзелев, г-жа Екатерина Джумалиева, директор на Дирекция „Културно наследство, музеи и изобразителни изкуства“, доц. д-р Тодор Чобанов, зам.-кмет по направление “Култура, образование, спорт и превенция на зависимости”, архитект Юли Фърков, доц. д-р Христо Попов, директор на НАИМ и много други почетоха паметта му като споделиха лични спомени и преживявания. В присъствието на колеги и близки приятели г-жа Екатерина Джумалиева прочете възпоменателен адрес от името на министъра на културата Боил Банов, съобщиха от пресцентъра на НИМ.  Също така беше открита специално подготвена изложба с архивни снимки, представяща живота и дейността на проф. Божидар Димитров. Изложбата „Той живя за България” ще може да бъде разгледана в рамките на месец юли в Централно фоайе на Националния исторически музей.", "date": "2019.07.01", "title": "НИМ откри изложба в памет на проф. Божидар Димитров (Снимки)"}
{"url": "http://epicenter.bg/article/Bozhidar-Lukarski--V-momenta-SDS-sledva-bezropotno-politikata-na-GERB-i-e-v-navedeno-polozhenie/187018/2/0", "text": "Аз продължавам дейно да участвам и да следя политическия живот в България. В изборната нощ се повтаряше само, че ГЕРБ има шест евродепутати. Никой не спомена, че Александър Йорданов е от СДС. В момента СДС се е превърнала присъдружна организация на ГЕРБ и не може да взима никакви решения.  Това каза в предаването \"Лице в лице\" по БТВ бившият председател на СДС Божидар Лукарски.   \"Ясно е, че СДС нямаше да вкара сам евродепутат. Тук говорим за това, че една партия трябва да дава алтернатива и право на избор, а не да се стреми просто да вкара един евродепутат или да получи министерско кресло при евентуален ремонт на кабинета. Не искам да коментирам Александър Йорданов. Той знае само руски език и не виждам как ще представлява България в Европарламента. В момента СДС е придатък на ГЕРБ и не води собствена политика, няма собствени послания. Аз не съм против коалиция с ГЕРБ. Аз съм съм против начина, по който това се случва. СДС върви като безропотно магаре след ГЕРБ. Аз съм член на Националния съвет и редови член на СДС. Поддържам контакт с много членове на СДС и структури. В партията има роптаене срещу сегашното положение и искам това да бъде чуто и оценено, защото иначе партията върви към своя край. Аз проблеми с Румен Христов не съм имал. Имаме принципни различия. Пак ще повторя, че не съм бил против коалиция с ГЕРБ, но тази коалиция трябва да дава възможност СДС да има свой облик. С \"Демократична България\" нямаше как да се подпише коалиционно споразумение заради поставените условия. Никой председател на СДС нямаше да се съгласи на такава коалиция\", разкри Лукарски.  \"Лично моето мнение е, че с ГЕРБ имаме повече пресечни точки, отколкото с \"Да, България\" или пък със \"Зелените\", с които нямаме абсолютно никакви допирни точки. ДСБ е друг казус. Те също са членове на ЕНП и с тях единствено имаме някакви пресечни точки от \"Демократична България\".   В \"Демократична България\" са на мнение, че \"Зелено движение\" има по-голяма тежест от СДС. Това не е сериозно. С ГЕРБ коалицията е много по-добра, но не трябва да бъдем в това наведено поведение. С Валери Симеонов също имаме много пресечни точки и съм преговарял с него. Колегите след мен също са преговаряли, но търканията в Обединени патриоти и липсата на време е попречило да се подпише коалиционно споразумение преди евроизборите. Не изключвам един ден да има такова коалиционно споразумение\", обяви Божидар Лукарски.   Лично моето мнение е, че с ГЕРБ имаме повече пресечни точки, отколкото с \"Да, България\" или пък със \"Зелените\", с които нямаме абсолютно никакви допирни точки. ДСБ е друг казус. Те също са членове на ЕНП и с тях единствено имаме някакви пресечни точки от \"Демократична България\". В \"Демократична България\" са на мнение, че \"Зелено движение\" има по-голяма тежест от СДС. Това не е сериозно. С ГЕРБ коалицията е много по-добра, но не трябва да бъдем в това наведено поведение.   С Валери Симеонов също имаме много пресечни точки и съм преговарял с него. Колегите след мен също са преговаряли, но търканията в Обединени патриоти и липсата на време е попречило да се подпише коалиционно споразумение преди евроизборите. Не изключвам един ден да има такова коалиционно споразумение, обяви Божидар Лукарски.  Той коментира и икономическото развитие на България. Според него са намалели още чуждестранните инвестиции в България. Лакмус за работата на икономическия министър ще е и това - ако не се случи завода на Фолксваген в България а в Турция, ще е жалко, заяви Лукарски. Той критикува и предварително сключената сделка и преведени пари за ремонта на самолетите СУ на Беларус.  ", "date": "2019.07.01", "title": "Божидар Лукарски: СДС върви като безропотно магаре след ГЕРБ"}
{"url": "http://epicenter.bg/article/Boyko-Borisov-kam-Frans-Timermans--Vazhen-e-kompromisat/186950/2/0", "text": "Министър-председателят Бойко Борисов се срещна и с кандидата на ПЕС за шеф на ЕК Франс Тимерманс в Брюксел.   „Водим тежък съвет, исках да те видя. Очертава се такъв компромис - Вебер на парламента, ти на комисията. Ние сме работили прекрасно през годините. Исках да се видим, да преговорим. Важен е компромисът. Погледнато реално Вебер има повече опит в парламента. Убеден съм в неговата принципност. От 1 година сигурно наблюдаваш моите изказвания. Днес говорихме с Педро, Еманюел, Ангела, Рюте, че е по-добре да излезем с решение\". Това каза Борисов на Тимерманс, който се съгласи с всичко, което премиерът заяви.  „Винаги съм бил честен с теб и съм изразявал своите адмирации за всичко, което правиш в борбата с корупцията в твоята страна. Това е основата, на която ценя нашето приятелство”, добави Тимерманс.  ", "date": "2019.07.01", "title": "Бойко Борисов към Франс Тимерманс: Важен е компромисът (ВИДЕО)"}
{"url": "http://epicenter.bg/article/Ot-dnes-vliza-v-sila-uvelichenieto-na-pensiite/186952/2/0", "text": "От днес влиза в сила увеличението на пенсиите с 5,7 процента, което ще засегне над 2 милиона 130 хиляди възрастни хора у нас. Таванът на пенсиите също се увеличава - от 910 лева на 1 200 лева. 270 милиона лева са осигурени за индексацията.   На практика увеличение сега няма да получат единствено възрастните хора, които са се пенсионирали през тази година и получават размер на пенсията по-висок от определените минимални.  Приложен процентът на нарастване от 5,7 на сто означава, че минималната пенсия за стаж и възраст от сегашните 207,60 лева ще бъде 219,43 лева. Социалната пенсия за старост от 125, 58 лева ще е 132,74 лева.  Таванът на пенсиите скача, уточнява Любомира Аязаджиева – директор на Дирекция „Пенсии“ в НОИ.  ,,Очакваме 43 000 пенсионери да получат своите действителни размери, които са в интервал между 910 и 1200 лева и още 26 000 лица ще останат с размери над 1200 лева, които ще бъдат ограничени до въпросните 1200 лева'' обясни Аязаджиева за БНР.  Изплащането на новите по-високи пенсии ще започне от 8-ми юли, като на тази дата парите ще са по сметките на възрастните хора, заявили получаване по банков път. За останалите пенсионери изплащането на пенсиите ще по график в пощенските станции.   Парното поскъпва средно с 4,5% за страната. В София процентът е 4,3%, в Габрово и Разград - 12% и над 17%. Най-малко е във Варна - под 2%. При тока средното увеличение е с 3,5%.    ", "date": "2019.07.01", "title": "Над 2 130 000 пенсионери ще получат увеличение на пенсиите си от днес"}
{"url": "http://epicenter.bg/article/Opasna-zhega-utre--Termometrite-shte-udaryat-do-39-gradusa/186986/2/0", "text": "Жълт код за опасно време и високи температури е обявен в цялата страна на 2-ри юли. Градусите ще продължат да се повишават, като максималните ще бъдат предимно между 34 и 39 градуса, в София - около 34 градуса, сочи прогнозата на НИМХ.   По Черноморието ще бъде подходящо за туризъм. Ще бъде слънчево и топло. Ще духа до умерен южен вятър. Вълнението на морето ще бъде 1-2 бала. Температурата на морската вода ще бъде 26-27 градуса. Максималните температури ще бъдат 29-30 градуса.   Над планините ще бъде слънчево. Ще духа умерен, по високите и открити части - временно силен вятър от изток-североизток. Температурите ще се повишат още и максималната на височина 1200 м ще бъде около 28 градуса, на 2000 м - около 22 градуса.   В сряда ще се задържи горещо, с максимални температури 34-39 градуса. Ще бъде слънчево, но по-късно след обяд ще се развие купеста облачност, по-значителна над северните и планинските райони. На отделни места ще превали краткотраен дъжд, придружен с гръмотевици. Възможни са локални интензивни явления и градушки.   Вятърът за кратко ще се ориентира от северозапад, до вечерта ще се обърне от север-североизток и с него в четвъртък температурите ще се понижат, като максималните ще бъдат предимно между 29 и 34 градуса. Въздушната маса над страната ще е неустойчива.   Над много райони ще се развива купесто-дъждовна облачност и ще има краткотрайни валежи и гръмотевични бури. Очакват се локални интензивни извалявания и градушки, с по-голяма вероятност в Северна България и планинските райони.", "date": "2019.07.01", "title": "Опасна жега утре! Термометрите ще ударят до 39 градуса"}
{"url": "http://epicenter.bg/article/Kmetat-na-Burgas-poiska-zavishen-kontrol-na-tovarnite-avtomobili/186987/2/0", "text": "Кметът Димитър Николов проведе разговори с Изпълнителна агенция \"Автомобилна администрация\" и компетентните служби на Агенция \"Пътна инфраструктура\", в чиито правомощия е да проверяват изрядността на товарните автомобили. Това съобщиха от пресцентъра на Община Бургас.  През цялото лято техните инспектори ще извършват извънредни проверки при входовете и изходите на Бургас, както и на територията на града, като ще замерват на терен с мобилни кантари колко са натоварени камионите. Глобите за нарушителите са сериозни. В проверките ще участват и служители на ОД на МВР.  Преминаването на претоварени машини по градските улици при високите температури през лятото е изключително вредно за асфалта. Образуват се коловози и нарушения в целостта на покритието. Случва се вместо разрешени до 40, камионът да пренася 60 тона, защото собственикът на стоката не иска да плаща за втори курс.  В такива случаи той причинява щети на инфраструктурата, а и се движи по-бавно, причинявайки задръствания.  При температури над 35 градуса ще бъдат налагани ограничения на товарните автомобили, които пренасят над 20 тона. Една от пътните артерии, за които ще се следи стриктно, е бул. \"Захарий Стоянов\".  Община Бургас ще предупреди всеки от големите превозвачи поотделно за предстоящите проверки, които ще текат през цялото лято. Тя ги призовава да бъдат коректни и да пазят градската инфраструктура.", "date": "2019.07.01", "title": "Кметът на Бургас поиска завишен контрол на товарните автомобили"}
{"url": "http://epicenter.bg/article/Katastrofa-s-kmeta-na-Kostinbrod--zaginal-e-motorist/186972/3/0", "text": "Моторист загина при катастрофа в Костинброд, съобщиха от МВР.  Инцидентът е станал снощи, преди 19:00 ч., на кръговото кръстовище на входа на града.  В катастрофа е участвал кметът на Костинброд - Трайко Младенов.  При инцидента колата, в която е бил кметът, се е сблъскала с моторист, който е загинал на място.  От МВР уточняват, че причините за катастрофата се изясняват, но не съобщават дали Младенов е бил зад волана на лекия автомобил.  По случая е образувано досъдебно производство.  ", "date": "2019.07.01", "title": "Катастрофа с кмета на Костинброд, загинал е моторист"}
{"url": "http://epicenter.bg/article/Tok--parno-i-topla-voda-po-skapi-ot-1-yuli/186947/4/0", "text": "Токът, парното и топлата вода поскъпват от 1 юли. Средно за страната цената за топлоподаването се увеличава с 4,5%. Най-скъпо ще струва в Разград – с увеличение от близо 18% и Габрово – с близо 13%. След тях се нареждат Враца, Велико Търново и Пловдив, предаде репортер на БГНЕС.  Скокът на цената на тока е средно около 3,5% за страната. Увеличението е в рамките на годишната инфлация. Според председателя на КЕВР Иван Иванов, ако трябва да се изпълнят желанията на ЕРП-тата, то скокът трябва да е от 50%, но това няма как да се случи. От НЕК пък са изчислили, че енергията струва на домакинствата по 1 лев на ден.  С 0,6% поевтинява природният газ за следващото тримесечие. Утвърдената от КЕВР цена е 44,90 лв./MWh, което е с 0,27 лв. по-малко спрямо тази за второто тримесечие. Цената е без ДДС и не са включени такси за достъп, пренос и акциз.  От държавното дружество „Булгаргаз“ обясниха, че поисканото намаление на синьото гориво е заради договорени доставки втечнен газ от САЩ. Първата партида от 50 млн. куб. метра газ беше доставена от холандската компания „Колмар“. Втората доставка ще извърши „Бритиш Петролиум“ за третото тримесечие на годината. ", "date": "2019.07.01", "title": "Ток, парно и топла вода по-скъпи от 1 юли"}
{"url": "http://epicenter.bg/article/Galap-/186965/11/0", "text": " Това показва ново изследване на световната асоциация „Галъп интернешънъл“, проведено в 58 държави по целия свят и сред близо 60 хил. респонденти.   Изселването бе специално излъчено в рубриката „Къде сме ние“ на „По света и у нас“ по БНТ и в предаването #Европа. По-пълни данни от изследването вижте  .     Сходна е картината и по отношение на международните медии – също 52% по света споделят,  че вярват, но само до определена степен, 18% имат доверие, а 23% въобще не се доверяват на информацията от чуждестранните медии. Останалите се затрудняват да отговорят.   Изследването показва, че в страните с по-висок жизнен стандарт и с по-високи степени на свобода идва и по-висока критичност към медиите и по-спокойно споделяне на тази критичност. В България не се открояват крайни стойности. По отношение на националните медии 48% избират опцията „вярвам до определена степен“. 30% от българите заявяват, че изобщо не им вярват, а 16% обикновено се доверяват. Останалите 6% се колебаят.   Колебанието става по-сериозно, когато стане дума за международните медии - 16% е делът на тези, които не знаят как да отговорят. 45% вярват до определена степен, 24% не се доверяват, а 15% - по-скоро се доверяват.   Резултатите все пак показват, че българите не изразяват определено предпочитание към домашните или към чуждестранните канали за информиране. Като цяло  с известни леки разминавания, подобни са настроенията и сред нашите съседи. В Сърбия и в Косово обаче недоверието към международните медии е по-осезаемо.  ", "date": "2019.07.01", "title": "Галъп: Доверието в медиите се срива! 21% от световното население категорично не вярва на новините"}
{"url": "http://epicenter.bg/article/Modata-sreshta-klasikata-v--Kosata-dnes-05--ot-Georgi-Petkov/187004/6/0", "text": "В началото на лятото Георги Петков, един от най-известните и успели фризьори у нас, представя новата си книга албум „Косата днес 05.   Стъпка по стъпка с Георги Петков“, публикувана от „Ентусиаст“. Това е петото издание от луксозната поредица, в което коафьорът на звездите посочва най-актуалните тенденции в прическите, вдъхновени от класическата красота. Непреходните във времето принципи на добрия вкус са в основата на предложенията за дамите и господата, създадени на базата на 17-годишния опит на Георги Петков и неспирния му стремеж към усъвършенстване в изграждането на висок стил.   Коафьорът споделя, че според него това най-детайлната книга от издадените до момента. „Изключително балансирано, изданието е направено така, че всички възможни трендове в прическите да бъдат развити по практичен начин. Добавям и още една идея как да надградите личния си стил без много усилия, но с щедро вдъхновение“, казва още той.   По традиция „Косата днес“ е разделена на няколко теми с ярки вдъхновяващи фотосесии, дело на Георги Андинов и Диляна Флорентин. Всички раздели са придружени от практични напомняния за важността в избора на правилните продукти в грижата за косата и за стилизирането на прическите, както за ежедневието, така и за специалните поводи. Защото с адаптирането на точните продукти към съответния тип коса всеки има възможност да разгърне огромен спектър от нови възможности и да постигне неподозирани резултати.   Петата книга „Косата днес“ е изградена така, че въпреки различните теми и многообразието от тенденции, всяка жена би могла да се припознае в тях и да направи избор лично за себе си – от по-романтичните и деликатни натури, през бизнес дамите със забързано ежедневие, до по-дръзките момичета. „Въпреки че следват настоящите трендове, показаните прически далеч няма да бъдат актуални само днес“, споделя Георги Петков. „Тези визии ще имат дълъг живот и в бъдещето, защото са създадени върху основата на класическата красота, която е вечна“.  Видео трейлърa към книгата вижте тук:           ", "date": "2019.07.01", "title": "Модата среща класиката в „Косата днес 05“ от Георги Петков"}
{"url": "http://epicenter.bg/article/Izvanrednata-sreshta-na-ES-otnovo-zavarshi-bez-rezultat/186951/7/0", "text": ", предава Reuters, цитирана от \"Фокус\".   \"Кандидатът от Осака\", както медиите веднага кръстиха Франс Тимерманс - водещият кандидат на лявоцентристкия блок в ЕС за наследник на Жан-Клод Юнкер, се сблъска с остра съпротива от лидери на страни предимно от Централна и Югоизточна Европа, включително България, които не са съгласни социалист - и то именно Тимерманс (отговарящ за върховенството на закона) - да оглави Европейската комисия. Малко преди да се съберат лидерите на 28-те страни от ЕС на извънредна среща в Брюксел, \"Ройтерс\" и няколко други медии съобщиха, че зам.-председателят на еврокомисията Тимерманс е фаворит да я оглави. Това се е изяснило след разговори между ръководителите на Франция, Германия, Холандия и Испания на форума на върха на Г-20 в Осака в петък и събота.  За избиране на кандидат на Европейския съвет за председател на Европейската комисия са необходими гласовете на поне 21 от 28 държави. След това той трябва да бъде одобрен с поне 376 гласа от Европейския парламент. Социалистът от Нидерландия изглеждаше фаворит да наследи Жан-Клод Юнкер, след като Германия, Франция и Испания се съгласиха да го подкрепят, докато бяха в Япония миналата седмица. Но те се сблъскаха с неочаквано силна съпротива в неделя от Полша, Унгария, Чехия и Словакия. Вечерята на върха започна три часа по-късно след двустранни срещи, Безизходицата подчертава по-широкия проблем при вземането на решения, пред който са изправени 28-те правителства на ЕС, които произхождат от редица политически групи и които се борят да отговорят на поредица от кризи през последните години от миграцията до икономиката. Срещата на високо равнище е трети опит да се запълнят петте върховни длъжности на Европейския съюз за следващите пет години. Лидерите на ЕС също трябваше да изберат следващия президент на Европейската централна банка (ЕЦБ), но това решение вероятно ще бъде отложено поради липса на консенсус. „ Европейската народна партия (ЕНП) заяви, че е спечелила най-много места на европейските избори през май и по този начин според системата за водещия кандидат заслужава поста на председателя на Комисията. Изборът й е Манфред Вебер, германски евродепутат. Но лидерите от Източна Европа на срещата на върха заявиха, че се противопоставят на Тимерманс, който в сегашната си роля на вицепрезидент на Комисията многократно обвини Полша и Унгария в нарушаване на гражданските права. За да бъде назначен, следващият председател на Комисията се нуждае от подкрепата на най-малко 72% от 28-те държави-членки, които трябва да представляват най-малко 65% от населението на ЕС. Според прогнозите за гласуването, Тимерманс може да бъде блокиран от Полша, Чехия, Словакия и Унгария, ако италианското евроскептично правителство, което вече се обяви срещу Тиммерманс и Великобритания, която напуска ЕС, се въздържат.   Френският президент Еманюел Макрон бе сред защитниците на транснационалните листи за евроизборите и каза, че без тях моделът с водещия кандидат, на който той беше един от основните противници, няма да работи. Той освен това смяташе, че германецът Манфред Вебер (кандидатът на Европейската народна партия, която спечели най-много гласове на изборите), не е подходящ за позицията, защото няма опит в ръководене на правителство. В същото време канцлерът Ангела Меркел настояваше за придържане км процедурата и защитаваше кандидатурата на Вебер. Председателят на Европейската комисия трябва да бъде избран преди сряда, когато парламентът избира своя председател, но някои дипломати казаха, че се говори за още една среща на върха на ЕС на 15 юли.", "date": "2019.07.01", "title": "Извънредната среща на ЕС отново завърши без резултат. Фронт и срещу Тимерманс!"}
{"url": "http://epicenter.bg/article/Finlandiya-poema-za-shest-mesetsa-rotatsionnoto-predsedatelstvo-na-ES/186953/7/0", "text": "Финландия поема днес от Румъния шестмесечното ротационно председателство на Европейския съвет, съобщиха ДПА и ТАСС.  Мотото на финландското председателство е \"Устойчива Европа - устойчиво бъдеще\", а централната тема е насърчаването на глобалното лидерство на ЕС в действията, посветени на климата.  Хелзинки ще председателства срещите на Европейския съвет в Брюксел и Люксембург, както и неофициалните срещи на министрите на страните от ЕС във Финландия. Освен това в този период ще се състоят около 90 срещи на различни работни групи и експерти.  В реч пред националния парламент миналата седмица финландският премиер Анти Рине заяви, че приоритет на председзатлествата ще е постигането на напредък в борбата с климатичените промени и приемането на мерки за опазване на околната среда.  Финландия ще се стреми също да отстоява общи европейски ценности като върховенството на закона, човешките права, равноправието и дечмокрацията, каза Рине. Сред предизвикателствата пред ЕС през следващите шест месеца е отложеното излизане на Великобритания от съюза, чийто краен срок сега е 31 октомври.  След половин година Финландия ще предаде щафетата на следващия ротационен председател Хърватия.   ", "date": "2019.07.01", "title": "Финландия поема за шест месеца ротационното председателство на ЕС"}
{"url": "http://epicenter.bg/article/Dnes-e-dobre-da-se-yavite-na-intervyu-za-rabota--da-kupite-tehnika-ili-da-podadete-zayavlenie/186961/10/101", "text": "Дневно предназначение: Започваме новата седмица с ден предназначен за помощ към другите. Дневната нумерологична карта активира успех в учене, лекции, онлайн дейност и преместване на друго място. Ще се наложи да помогнете на друг човек, като му обясните нещо важно. Денят е подходящ да се явите на интервю за работа, купуване на техника, туризъм и подаване на молба. Основна цифрова характеристика – 1, 2, 3, 4, 7, 8, 9.  Ден за срещи, разговори, търговия и намиране на друг начин.    Часова характеристика:  Мото: Любовта и добрината са моето скрито оръжие! ", "date": "2019.07.01", "title": "Днес е добре да се явите на интервю за работа, да купите техника или да подадете заявление"}
{"url": "http://epicenter.bg/article/Sedmichen-horoskop-za-vsichki-zodii/186968/10/0", "text": "\r\n \r\n На 2 юли има новолуние (22:17 ч.) и слънчево затъмнение в знак Рак. Затъмнението може да бъде повратна точка, която ще донесе промени в живота в различни области за всеки. \r\n На 2 юли Марс влиза в знак Лъв, а на 3 юли Венера преминава в Рак. \r\n Луната през седмицата се движи през знаците Близнаци, Рак, Лъв и Дева. \r\n  – 3, 4, 6, 7 юли \r\n   \r\n  не трябва нищо важно да се предприема, да не се сключват договори. Отложете избора на нови дрехи, обувки, техника, автомобил - в бъдеще ще има разочарование от направения избор: \r\n 02.07. 00:49 - 02.07. 04:25 03.07. 17:26 - 04.07. 06:20 05.07. 09:26 - 06.07. 07:26 07.07. 19:51 - 08.07. 09:08 \r\n   \r\n – Започва нов месец и шансовете, при които ще трябва да успеете ще бъдат много, стига първо да се освободите от всичко, което ви мъчи или ви кара да страдате. Седмицата и месецът започват със слънчево затъмнение, което ще ви помогне да отворите очите си към реалността, защото понякога виждате опасност там, където няма такава, а страхът ви атакува. Добре би било да контролирате не само действията си, но и мислите си. Ще трябва да разчитате, както винаги, само на себе си. Не е изключено в семейните отношения да се появи напрежение, но спокойният и мирен диалог ще ви помогне да преодолеете различията и да възстановите хармонията. Най-вероятно не професионалните задължения ще ви накарат да работите до по-късно. Може да имате офис романтика, която ще ви накара да прекарвате повече време на работното място, но производителността ви ще бъде много по-ниска от нормалното ви ниво. \r\n Благоприятни дни – 01, 04, 05 Бъдете предпазливи – 02, 03 \r\n   \r\n – Успяхте да осъзнаете, че някои неща, които искате дълбоко в себе си не ви харесват, защото няма да ви донесат щастие. Вероятно някои от плановете ви не са се осъществили, както сте очаквали, но това ви е помогнало да приемете живота такъв, какъвто е и да видите положителната страна от всичко, което ви се случва. Вие ще трябва да се раздадете на сто процента: работните въпроси ще изискват максимално участие. По това време може да ви бъде възложен отговорен проект. Енергията на слънчевото затъмнение ще ви научи да не се тревожите за това, което другите мислят за вас или да не се интересувате от това, ако някой ви отхвърли. Ако сте сами, тогава не очаквайте драматични промени тази седмица - едва ли ще ви е грижа за любовта. \r\n Благоприятни дни – 02, 03, 06, 07 Бъдете предпазливи – 04, 05 \r\n   \r\n –Едва ли ще ви очакват някакви значителни събития тази седмица. В работата всичко ще бъде предсказуемо скучно.  Само ще изпълнявате задълженията си и ще чакате уикенда. Много хора от този знак са недоволни от работата си и биха искали да я променят, но все още не намират нови алтернативи. Тази седмица ще почувствате необходимостта да се организирате, да съставите списъци с приоритети и задачи, така че да можете по-ясно да видите бъдещето. Старайте се да се справите с емоционалността си и да се настроите към най-доброто. Възможно е да възстановите важни изгубени контакти и приятелства. Случайните срещи ще ви отворят нови перспективи. Слънчевото затъмнение предупреждава за предателства във вашия професионален живот или за проблеми, свързани с пари: положете усилия да ограничите разходите. Ще имате хармоничен период в отношенията с любимия човек. \r\n Благоприятни дни – 04, 05 Бъдете предпазливи – 01, 06, 07 \r\n   \r\n – Ще бъдете малко неспокойни тази седмица. Не се поддавайте на провокации от колеги и бъдете двойно внимателни, когато обсъждате началниците си. Всичко, което казвате, ще бъде използвано срещу вас. Ако ви се появи здравословно неразположение, приемете сериозно всичко, не махайте небрежно с ръка. Ще отпадне тежестта на някакви ангажименти най-после от раменете ви. В средата на седмицата събитията могат да вземат съвсем различен обрат, от този, който сте очаквали.  Слънчевото затъмнението и новолунието се случват във вашия знак и вие трябва да бъдете много предпазливи, защото ще ви влияе силно. Внимавайте с решенията си. След 3 юли планетата на любовта Венера ще транзитира през вашия знак, повишавайки силата ви на съблазняване и вашата привлекателност. Ще привлечете вниманието, което търсите. \r\n Благоприятни дни – 06, 07 Бъдете предпазливи – 02, 03 \r\n   \r\n – В дните на 4 и 5 юли Луната във вашия знак може да ви предложи интересни възможности. Марс също ще е във вашия знак през целия месец. Много е важно да използвате по позитивен начин енергията, която ще получавате от планетата и в трудни ситуации се старайте да запазите спокойствието си колкото е възможно повече. Вярно е, че когато видите несправедливост ще бъде трудно да запазите спокойствие. Ако това се случи, преди да кажете нещо, за което по-късно ще съжалявате, пребройте до десет и проявете вътрешната си сила, която в трудни моменти ви прави толкова велики. Тъй като Слънцето е вашият управител, това затъмнение ще ви засегне силно. Дните около него може да се почувствате малко неспокойни, уязвими, дезориентирани ... като че ли не знаете каква посока да дадете на живота си. Не е време да вземаме важни решения. Възможно е да се появят страховете и съмненията, които понякога ви мъчат за бъдещето. \r\n Благоприятни дни – 01 Бъдете предпазливи – 04, 05 \r\n   \r\n – Възможно е напоследък да сте преминали през тунел, където не сте виждали края му и сега, изведнъж се появява малка светлина, която започва да става все по-голяма. Възползвайте се от първите дни на юли, за да си починете. Не се безпокойте за нищо, мислете за хармонията, която търсите и тя ще дойде в живота ви. Дори ако се окажете въвлечени в напрегнати ситуации, запазете спокойствие, защото така или иначе ще напреднете. Слънчевото затъмнение ви предупреждава за възможно предателство от страна на вашите приятели или в най-близкото ви обкръжение. Може да се чувствате разочаровани от някои хора, защото не са действали според очакванията ви или защото не са били честни с вас, но енергията на това затъмнение също ще ви помогне да осъзнаете на кого можете да се доверите и на кого да разчитате. \r\n Благоприятни дни – 02, 03 Бъдете предпазливи – 01, 06, 07 \r\n   \r\n – Това е седмица, която предхожда промените. Ще се почувствате неудържими и ще можете да се сбогувате с много проблеми от миналото, които ви обуславят. Сякаш започвате нов етап. Енергията на слънчевото затъмнение може да забави малко успехите ви, но скоро вашите планове ще се възобновят и ще получите наградата, която заслужавате.  В следващите дни можете да постигнете дългоочакван успех. Може да ви бъде предложена по-висока и по-престижна позиция, да ви увеличат заплата или да получите награда за добре изпълнен проект. Но не е време да почивате на стари лаври, време е да потърсите нова амбициозна цел. Общувайте повече, забавлявайте се, усещайте как тялото ви вибрира от радост, смейте се, радвайте се на лятото и на живота. \r\n Благоприятни дни – 01, 04, 05 Бъдете предпазливи – 02, 03 \r\n   \r\n – Слънчевото затъмнение ще донесе някои промени в живота ви, особено в професионалната област.  Не се страхувайте да се разделите с всички ненужни неща и стари принципи и идеи, ще имате възможност да придобиете нови. Ще имате толкова много задължения и отговорности, че може да сте повече напрегнати, но трябва да сте много предпазливи и да избягвате конфронтации. Пазете се от завистта на другите и борбите им за власт.  Ако търсите работа, внимавайте за това, което ви предлагат, защото може да има някаква уловка или измама.  Всички емоции и привързаности, които имате, могат да ви накарат да се чувствате объркани и дезориентирани. Любовта ще изисква много всеотдайност. Свободните имат своите шансове да срещнат някого. \r\n Благоприятни дни – 02, 03, 06, 07 \r\n Бъдете предпазливи – 04, 05 \r\n   \r\n – Бъдете концентрирани, за да не забравите нищо. Може да се наложи в движение да променяте плановете си. Бъдете изключително внимателни при подписването на документи и сключването на договори тази седмица. Една малка неточност може да ви постави в изключително неприятна позиция. Неблагоприятен момент за промяна на работата. Новият работодател е малко вероятно да изпълни всичко, което ви е обещал. Това слънчево затъмнение ви предупреждава за непредвидени събития или закъснения в паричните дела (наследство, заеми ...). Не забравяйте, че не бива да поемате ненужни рискове както в деня на затъмнението, така и в дните около него. Трябва да сте много дискретни с вашите проекти и да бъдете предпазливи. \r\n Благоприятни дни – 04, 05 Бъдете предпазливи – 01, 06, 07 \r\n   \r\n – Сега е моментът да започнете нов живот, да започнете нова история, за която винаги сте мечтали и никога не сте предприемали. Ще се чувствате енергични и силни и няма да има кой да ви спре, ако имате предвид някаква идея да я реализирате. Пазете се от конфликти и спорове, както на работното място, така и у дома.  Слънчевото затъмнение може да предизвика напрежение у вас, но вие ще успеете да намерите баланса между вашите интереси и интересите на близките си. Трябва да се вслушвате в съветите на хората, които ви обичат, защото те ще ви помогнат да вземете правилно решение. Любимият човек ще ви зарадва с разбиране и готовност да ви дойде на помощ по всяко време. Ако все още сте в свободен полет, тогава обърнете внимание на близкото си обкръжение. Това е отлично време да започнете красива връзка. \r\n Благоприятни дни – 06, 07 Бъдете предпазливи – 02, 03 \r\n   \r\n – Тази седмица много от пречките или ограниченията на вашия път просто ще изчезнат. Бъдете внимателни при работа с остри предмети, ножове или стъкло - има опасност от нараняване. Слънчевото затъмнение може да ви накара да се почувствате с по-нисък жизнен тонус. Вие ще трябва да се стремите да възстановите своята жизненост, за да можете да се справите с проблемите, които ви засягат. Късметът няма да ви обърне гръб и ще оцените неща, които досега сте оставяли настрана и които сега стават актуални.  Не е изключено да възникне напрежение в отношенията ви. Ще трябва да бъдете по-любезни и разбиращи към партньора си, за да постигнете разбирателство и хармония. Луната ще ви направи по-чувствени. Тези, които са сами, могат да получат хубави новини. \r\n Благоприятни дни – 01 Бъдете предпазливи – 04, 05 \r\n   \r\n –  Ще осъзнаете, че трябва да се изправите пред страховете си, за да ги преодолеете и така да възстановите контрола върху живота си. Трябва да се възползвате от енергията на слънчевото затъмнение, за да се освободите от всички онези неща, които ви пречат да бъдете щастливи, карат ви да се тревожите повече и да спрете да се страхувате, защото може би тези неоснователни страхове съществуват само в ума ви, но те са толкова силни, че можете наистина да ги привлечете. При някои двойки, където връзката се основава само на физическо привличане, може да има недоразумения по по-дълбоки въпроси и различни бъдещи стремежи. Пазете се от силни прояви на ревност. След 3 юли ще започнете да получавате много положителна енергия от планетата Венера и любовният ви живот ще бъде много по-облагодетелстван. \r\n Благоприятни дни – 02, 03 Бъдете предпазливи – 01, 06, 07 \r\n   \r\n \r\n   \r\n", "date": "2019.07.01", "title": "Седмичен хороскоп за всички зодии"}
{"url": "http://epicenter.bg/article/9-godishna-balgarka-obyavena-za-nay-krasivoto-momiche-na-Zemyata/186984/10/99", "text": "9-годишната Бриана Петрова от Варна бе обявена за най-красивото момиче на Земята за тази година. Тя спечели титлата GRAND PRIX „Мини Мис и Мини Мистър Планета 2019\".  Тази година домакин на конкурса за красота и талант беше България.  Бриана надви конкуренцията на участнички от над 20 държави. Претендентките бяха деца на възраст от 4 до 17 години от Южна Африка, Бразилия, Индия, Русия, Румъния, Грузия и др. се конкурираха помежду си.  Участниците бяха оценявани от компетентно международно жури, съставено от професионалисти в сферата на шоубизнеса и красотата, журналисти и дизайнери. Имаше и детско звездно жури, което се състоеше от победители от предишни години на конкурса.  Бриана Петрова е професионален детски модел и фотомодел. Има опит в телевизионни реклами, ревюта и многобройни фотосесии. Освен като модел, тя участва и в много други международни и национални конкурси, където се изявява като певица, пианистка и танцьорка.   Източник: Нова.тв", "date": "2019.07.01", "title": "9-годишна българка обявена за най-красивото момиче на Земята"}
{"url": "http://epicenter.bg/article/Prodavat-imenieto-na-Zhaklin-Kenedi-za-65-miliona-dolara-/186985/10/0", "text": "Дъщерята Жаклин Кенеди - адвокатката Каролин Кенеди, продава имота на бившата първа дама на Съединените щати, където са израснали три поколения на прочутото семейство за 65 милиона долара, съобщи CNN, цитиран от Канал 3.   , каза дъщерята Жаклин Кенеди – Каролин, цитирана от РИА Новости.   През 1979 г. Жаклин Кенеди купува имот от 1967 квадратни метра на брега на океана за един милион долара. Тя постепенно ремонтира имението и облагородява земята, като кани известния градинар Пол Мелън. Каролин Кенеди наследи имението през 2000 година.   Основната резиденция разполага с пет спални, библиотека, всекидневна с камина, трапезария и кухня с професионални уреди. В непосредствена близост до основната резиденция има двуетажна къща за гости с четири спални. Почти всички стаи, с изключение на трапезарията, предлагат изглед към Атлантическия океан.", "date": "2019.07.01", "title": "Продават имението на Жаклин Кенеди за 65 милиона долара "}
{"url": "http://epicenter.bg/article/Da-si-spomnim-za-Dayana--Dnes-shteshe-da-navarshi-58-/186997/10/100", "text": "Принцеса Даяна е родена на 1 юли 1961 г. като Даяна Спенсър. Нарична е също и Лейди Ди и принцесата на народа. Съпруга е на принц Чарлз от 1981 до 1996 г.  Като принцеса на Уелс тя направи истинска революция. Спечели симпатиите на милиони с мило и добронамерено отношение по време на събития.  Тя бе определяна като истинска кралска икона. \"Тя се превърна в модна икона по същия начин, по който Джаки Кенеди или Одри Хепбърн - непреходен, елегантен и все още модерен\", казва Елери Лин, куратор на изложбата \"Даяна: Нейната модна история\" в двореца Кенсингтън в Лондон.  Наричана \"Срамежливата Ди\" преди брака си с принц Чарлз, през 1981 г. русокосата красавица излезе от черупката си и осъзна, че дрехите могат да бъдат използвани като мощен инструмент за комуникация.  В допитването, направено във Великобритания по поръчка на \"Фокси Бинго\" сред 2000 представителки на нежния пол, принцеса Даяна е посочена за икона на всички времена, както и за най-вдъхновяващата жена на 80-те години. Бившата съпруга на британския престолонаследник принц Чарлз е предпочетена пред Желязната лейди - първата жена министър-председател на Великобритания Маргарет Тачър, и екранната икона принцеса Лея (в ролята Кари Фишър).  Тя загина на 31 август 1997 г. при автомобилна катастрофа в Париж, в тунела под моста Алма. Днес щеше да навърши 58 г.   Източник: Дарик  ", "date": "2019.07.01", "title": "Да си спомним за Даяна: Днес щеше да навърши 58!"}
{"url": "http://epicenter.bg/article/Brad-Pit-i-Andzhelina-Dzholi-ne-mogat-da-razdelyat-500-miliona-dolara/187006/10/0", "text": "Брад Пит и Анджелина Джоли са разрешили почти всичките си проблеми за развода. Те постигнаха споразумение дори и за попечителството над децата. Но остава един \"малък\" проблем.   Анджелина и Брад имат около 500 милиона долара общо богатство, което създава голямо главоболие на техните адвокати. Те смятат, че може да отнеме години за намиране на компромис по отношение на тяхната подялба, на който двамата биха се съгласили. Тези 500 милиона включват недвижими имоти, коли, бижута, произведения на изкуството и скъпи дрехи.   Най-голям проблем им създава недвижим имот в провинцията. Брад и Анджелина са закупили около 400 хектара лозя за 60 млн. долара. По-късно те са започнали да го обработват и започнали да произвеждат всепризнато вино. Това води до трудности при оценката на стойността на продукцията, което пречи на подялбата. \"Брад би искал да го продаде, а Анджелина иска да запази имота като източник на доходи\", съобщи източник за Мирър.   Тази ситуация е кулминацията на всички проблеми с развода, които адвокатите на Брад Пит и Анджелина Джоли имат.   Нито една от страните не се съгласява на компромис и никой не е готов да купи половината на другия, за да може процесът на развод да се задейства.   Източник: Канал 3", "date": "2019.07.01", "title": "Брад Пит и Анджелина Джоли не могат да разделят 500 милиона долара"}
{"url": "http://epicenter.bg/article/Karayancheva-poseti-kontserta-na-Whitesnake-v-Plovdiv/186948/2/0", "text": "Председателят на Народното събрание Цвета Караянчева посети концерта на рок групата Whitesnake в Пловдив по време на тяхното турне.  ,,С любимото ми момче на невероятния концерт на Whitesnake в Пловдив. Зареждащият глас на Дейвид Ковърдейл ни припомни красотата на любимата ни музика!'', написа Караянчева в профила си в социалната група Фейсбук в компанията на своя съпруг.  Музикалното събитие е част от програмата на \"Пловдив 2019 - Европейска столица на културата\".", "date": "2019.07.01", "title": "Караянчева посети концерта на Whitesnake в Пловдив (ВИДЕО)"}
{"url": "http://epicenter.bg/article/NIM-shte-otbelezhi-1-godina-ot-konchinata-na-prof--Bozhidar-Dimitrov/186949/2/0", "text": "Националният исторически музей (НИМ) ще отбележи 1 година от кончината на проф. Божидар Димитров - учен, историк, преподавател и публицист. Това съобщиха от пресцентъра на музея.  НИМ ще отбележи годишнината с представяне на един от последните научни проекти на професор Димитров. Книгата ''Светите братя Кирил и Методий – съпокровители на Европа'' е посветена на икони и църковна утвар, свързани с почитта и преклонението пред делото на св. Кирил и св. Методий, и на техните най-близки последователи, съхранявани в музея.  Близки, приятели и съратници на професор Димитров ще почетат паметта му като споделят лични спомени и преживявания. Също така ще имат възможност да си припомнят неговите професионални постижения като разгледат специално подготвена изложба с архивни снимки.  Възпоменанието ще се състои от 11.00 часа в Националния исторически музей.  ", "date": "2019.07.01", "title": "НИМ ще отбележи 1 година от кончината на проф. Божидар Димитров"}
{"url": "http://epicenter.bg/article/Prezidentat-Rumen-Radev-shte-se-sreshtne-s-kitayskiya-premier-Li-Katsyan/186955/2/0", "text": "Президентът Румен Радев пристигна в Китай, където ще бъде на държавно посещение до 5 юли по покана на своя колега Си Цзинпин.   Издигането на двустранните отношения между България и Китай на стратегическо равнище и определянето на насоки за тяхното последващо развитие ще са водещите акценти на срещите на Радев с китайския държавен глава Си Цзинпин и с премиера Ли Къцян.   Днес в град Далян Радев ще разговаря с китайския премиер. На срещата българският президент ще представи основни насоки за развитие на българо-китайските отношения. Утре българският държавен глава ще участва в Световния икономически форум в Далян, известен като \"Летния Давос\".   Във водената от президента Румен Радев делегация са парламентаристи, представители на научни и образователни институции, както и представители на български компании в различни области.   Румен Радев и Ли Къцян разговаряха преди години в София при посещението на китайския премиер у нас. Тогава двамата обсъдиха идеята за създаване на изследователски център в София, който да подпомогне съвместни проекти с Китай, а Радев отбеляза отличните политически отношения между двете страни. „Прегледът на китайското икономическо присъствие в нашия регион показва, че съседни държави като Гърция, Румъния, Сърбия се радват на многократно по-голяма китайско инвестиционно присъствие. Затова и ние желаем да наваксаме пропуснатото до момента“.  Утре Радев ще участва в церемонията по откриване на световния икономически форум в Далиен, известен като Летния Давос. Държавният глава ще направи изказване в рамките на сесията „Диалог между китайските държавни предприятия и българската власт“.  ", "date": "2019.07.01", "title": "Президентът Радев пристигна в Китай. Среща се премиера Ли Къцян"}
{"url": "http://epicenter.bg/article/Aleksandar-Simov--BSP-ne-e-partiya-s-ednolichen-rezhim-na-upravlenie/186956/2/0", "text": "Валери Жаблянов не е изгонен от БСП, а просто изваден от Изпълнителното бюро на партията заради липсата на доверие и отсъствието му по време на последното заседание на ПАСЕ, за което отсъствие той не ни беше уведомил, за да изпратим негов заместник. Това заяви народният представител от БСП Александър Симов в ефира на Нова телевизия.  \" , каза Симов, който бе гост в предаването \"Здравей, България\".  \" , обясни той и допълни, че в партията предстоят съкращения заради финансовото положение в партията.  \" , каза в заключение Симов.  ", "date": "2019.07.01", "title": "Александър Симов: БСП не е партия с едноличен режим на управление"}
{"url": "http://epicenter.bg/article/Georgi-Svilenski--Predsedatelyat-na-BSP-izbira-ekipa--s-koyto-da-raboti/186957/2/0", "text": "Решението за кадровите промени в Изпълнителното бюро на БСП са в резултат от Пленума на БСП.  . Това каза новоизбраният член на Изпълнителното бюро на БСП Георги Свиленски в ефира на БТВ.  Продължаваме към местните избори, добави той.  \" . Повод за смяната на Валери Жаблянов бе липсата на екипност, не се е постарал достатъчно, за да подготви доклада за Конгреса, за недобра работа на Комисията за програмно развитие на партията, третата причина е свързана с неговото отсъствието от заседанието на ПАСЕ, състояло се през настоящата седмица\", каза Свиленски.  \" . Със субсидията си БСП изпълнява определена дейност\", изтъква Свиленски.  \" \", подчерта той.  А изборът му за член на Изпълнителното бюро на БСП, Свиленски коментира така: „Това не е награда, а отговорност. Оставката е акт на отговорност, когато си поел някакви ангажименти, но не си ги изпълнил“.  ", "date": "2019.07.01", "title": "Георги Свиленски: Председателят на БСП избира екипа, с който да работи"}
{"url": "http://epicenter.bg/article/Vezhdi-Rashidov--Drugi-pari-shte-upravlyavat-pri-namalyavaneto-na-partiynite-subsidii/186958/2/0", "text": "Партиите трябва да решат какъв да е размерът на партийната субсидия. Намаляването на субсидиите ще доведе до други изменения. Други пари ще управляват. Това заяви депутатът от ГЕРБ и бивш министър на културата Вежди Рашидов в ефира на БТВ.  „Във всяка цивилизована страна, държавата трябва да финансира партиите, за да бъде по-честно. Аз разбирам Бойко Борисов и приемам предложението му. Не може постоянно да го предизвикват. Ако бях лидер на ГЕРБ и аз бих постъпил по същия начин“, подчерта той.  „Усеща се липсата на Цветан Цветанов. Никой не отрича, че той бе много добър организатор. Трябва да си дадем ясна сметка, че всяка партия е като бизнеса - има един учредител. Хубаво е вътрешните проблеми да се решават в партията. Това е като с проблемите в семейството. Лидерът на партията взима решенията“, категоричен е Рашидов.  Във връзка с тежките пътни инциденти, Рашидов заяви: „Българинът започва да става все по-аругантен и безпардонен. Един човек като е глупав и прост, като се качи в колата не става по-умен. Има чувство за безнаказаност, затова властите трябва да наказват много строго. По пътищата ни се кара безобразно“.  Депутатът коментира и скандалът с апартаментите на властта: „Ние още не разбираме в частния бизнес струва толкова колкото се договориш. Това е пазарна икономика. Попаднаха ми имотните декларации на тези, които много говорят. Нито един не е на пазарни цени и много е мешана салатата. Всички купуват на данъчна оценка. Никой не е купил за повече от 500 евро. Аз ще се окажа единственият, който е купил на 900. Това се доказва. Трябва да има ред“.  Относно скандала с фалшивите картини, Вежди Рашидов посочи: „Това е повод за затвор. Тук не става дума за една малка грешка, ние да направим това в малка България е равносилно на срив на пазара. За мен е недопустимо, след като изцапахме цялото пространство, да измием виновните. Има каталог създаден и хора, които са си сложили имената. Пълна срамота е един студент да открие ментетата, върху които изкуствоведи са си слагали името. Нужно е да направим поправка в закона, за да бъде по-строг. Надявам се много скоро прокуратурата да се заеме и да има наказани, защото станахме за смях пред Европа“, каза още бившият министър на културата. ", "date": "2019.07.01", "title": "Вежди Рашидов: Други пари ще управляват при намаляването на партийните субсидии"}
{"url": "http://epicenter.bg/article/Emil-Radev--Iziskva-se-konsensus-ot-vsichki-za-nay-vazhnite-postove-v-ES/186960/2/0", "text": "След цяла нощ преговори, разговорите между европейските лидери за топ позициите в ЕС – председател на Европейската комисия, Европейския парламент, Европейския съвет и Европейската централна банка, продължават в различни формати и днес.  Това е дълъг процес, изисква голям консенсус от всички политически семейства. Нормално е да има дълги преговори, защото все пак на карта е заложено бъдещето на ЕС, така че е нормално тези преговори да са тежки, както и държавите членки да имат свое собствено мнение за отделните кандидати, заяви евродепутатът Емил Радев в Сутрешния блок на БНТ.  По отношение на кандидата на ЕНП за председател на Европейската комисия - Манфред Вебер, Емил Радев коментира, че той е дал много ясно своята подкрепа за политиките на България в ЕП, винаги е подкрепял България, а нашите евродепутати в Брюксел винаги са намирали помощ и съдействие от него.  ", "date": "2019.07.01", "title": "Емил Радев: Изисква се консенсус от всички за най-важните постове в ЕС"}
{"url": "http://epicenter.bg/article/Na-Sveti-Vrach-pochitame-Sv--Bezsrebrenitsi-Kozma-i-Damyan/186964/2/0", "text": "  Благославяйки двамата лекари, които не търсели земна слава, величие и богатства, Иисус Христос ги надарил с чудотворна целебна сила. Те давали здраве на душите и телата, лекувайки всяка болест и недъг, помагайки не само на хората, но и на животните.   На тази дата Българската православна църква празнува и едно от значимите събития в духовната история на България - връщането на мощите на св. Йоан Рилски от Търново в Рилската обител. След смъртта си през 946 г. Йоан Рилски е погребан в Рилската обител, но скоро след това цар Петър (927-969) нарежда мощите му да бъдат пренесени в Средец (дн. София). Вероятно тогава този първи и най-велик български светец е и канонизиран. През 1195 г. цар Асен тържествено ги пренася в столицата Търново. През 1496 г., след като получават разрешение от султана, монасите от Рилската обител връщат мощите на светеца от Търново в Рилския манастир.  ", "date": "2019.07.01", "title": "На Свети Врач почитаме Св. Безсребреници Козма и Дамян"}
{"url": "http://epicenter.bg/article/Kasmet--Sofiyanets-udari-dzhakpot-ot-nad-360-000-leva/186967/2/0", "text": "Джакпотът в 52-ия тираж на играта \"Тото 2 - 6 от 42\" в размер на 362 198 лева беше спечелен тази вечер. Късметлията е от град София, съобщиха организаторите на играта.   Джакпотът в играта стартира от нови 300 000 лева и се очаква в четвъртък да достигне 320 000 лева. За следващия тираж в четвъртък печалбите ще достигнат общо 6 560 000 лева.", "date": "2019.07.01", "title": "Късмет! Софиянец удари джакпот от над 360 000 лева"}
{"url": "http://epicenter.bg/article/Todor-Tagarev--S-novite-F-16-spirame-savetskoto-obuchenie-na-pilotite-ni-po-knigi-ot-1980-g-/186973/2/0", "text": "„Макар и по-бавно, процедурата със закупуването на американските самолети Ф-16 се придвижва. И двете страни очевидно имат добрата воля да се вземе приемливо решение. Въпрос на дни е да се финализира тази договореност на работно равнище. След като това се случи, министърът на отбраната трябва да вкара процедурата в Министерски съвет за одобрение“. Това каза пред телевизия \"България Он Ер\" бившият военен министър Тодор Тагарев.  „Имаше изказвания, дори на Красимир Каракачанов, че всичко това може да се случи преди лятната ваканция на парламента. Шансовете това да е така не са изчезнали напълно, но са много малки. Надявам се до есента управлението да запази своята стабилност и решителност, за да финализира процедурата. Вече доста години сме в НАТО, а стоим изцяло на съветска основа\", каза още Тагарев.  \"Не знам първоначалната цена от 1,8 млрд. лв. как беше формирана, тъй като дори и в предния кръг на процедурата беше ясно, че парите няма да стигнат за пълния пакет на оръжията. В пакета беше включена и цена за езиково обучение. Не знам какъв е проблемът ние да си го направим. За САЩ това не е просто търговска сделка. Може да сме много по-малки, но сме съюзници в НАТО и трябва да си носим своите отговорности. За да успеем да се справим, ни трябват нова техника и оборудване. САЩ не биха се съгласили да режат пакета, за да режат възможностите ни. За нас това също не е търговска сделка, а трансформационен проект. Цялостната експлоатация на досегашната техника беше по старите нормативи. Има едно наставление инженерно авиационна служба от 1980 г. С някои малки изменения, все още се преподава по него. Затова се надявам сделката да има трансформационния ефект\", коментира още Тодор Тагарев. ", "date": "2019.07.01", "title": "Тодор Тагарев: С новите Ф-16 спираме съветското обучение на пилотите ни по книги от 1980 г."}
{"url": "http://epicenter.bg/article/Atanas-Zafirov--Nyama-da-ima-poveche-promeni-v-natsionalnoto-rakovodstvo-na-partiyata-/186976/2/0", "text": "С новия предизборен щаб и Изпълнително бюро БСП върви уверено към следващото изпитание – местните избори. Това каза Атанас Зафиров, член на ИБ на БСП във връзка с рокадите, които лидерът на партията направи по върховете на левицата, предава \"Фокус\".   Той добави, че няма да има повече промени в националното ръководство на партията, както и че новия предизборен щаб е започнал своята работа.  ИБ на БСП е започнало серия от заседания в страната, като е предвидено до края да август да са минали през всички структури, каза още Зафиров, като уточни, че на срещите не занимават с кадрови въпроси, а акцентират върху предстоящите местни избори. По думите му успехът на избори е свързан с няколко компонента.  „Единият от тях е, безспорно, добрите предизборни документи. На последните избори се доказа, че нашата „Визия за България“ беше най-добрият документ. Другия важен елемент – качеството на нашите кандидати. Затова смятам, че на тези избори ще излезем отново с добри платформи, с визия за всяка отделна община, както и с качествени кандидати.  Най-важният, третия компонент, както и най-важното, което трябва да е на вниманието и на нашите структури, това е качеството на нашата изборна администрация – създаването на предпоставки вота да не бъде опорочен или откраднат в самия изборен ден“, обясни Зафиров.  Той каза още, че е освен промените в предизборния щаб и ИБ на партията, вчера е била актуализиран и структурата и щата, както и че е предоставена подробна информация за финансовото състояние на партията, с което, по думите му, се е сложил край на спецулациите по темата. ", "date": "2019.07.01", "title": "Атанас Зафиров: Няма да има повече промени в националното ръководство на партията "}
{"url": "http://epicenter.bg/article/Milka-Hristova--Ninova-ne-se-betonira--nyama-razchistvane-na-smetki-/186977/2/0", "text": "Лидерът на БСП Корнелия Нинова направи ключови рокади в оперативното ръководство на партията на заседанието на Националния съвет вчера. По нейно искане Валери Жаблянов напусна Изпълнителното бюро (ИБ) на социалистите, но влязоха 7 нови лица. Едно от тях е зам.-председателят на Столичния общински съвет Милка Христова. \"Не смятам, че Нинова прави опит да се бетонира. Разширява Изпълнителното бюро, за да има различни мнения, да има представители на различни области. В годините съм изработила собствена позиция и я отстоявам\", коментира Христова в предаването \"България сутрин\" по телевизия \"България Он ер\".  \"Оставката на Валери Жаблянов беше одобрена почти единодушно. Това е мнението на целия Национален съвет, не само на лидера на партията\", подчерта тя.  Милка Христова не смята, че в случая става въпрос за разчистване на сметки, а според нея влизането на депутати в ИБ щяло да подобри комуникацията.  \"Моята номинация е стъпка в правилната посока. Крайно време е местните политики да бъдат поставени във фокуса на вниманието на партията\", отбеляза новият член на Изпълнителното бюро на социалистите.  По думите ѝ преди местните избори БСП ще предложи на софиянци конкретни решения на хронични проблеми в града. Тя обаче отказа да назове името на кандидата на БСП за кмет на столицата. Кандидатурата щяла да стане ясна до началото на септември.  Христова не споделя мнението, че Корнелия Нинова е подходяща за председател на предизборния щаб на партията за местния вот. ", "date": "2019.07.01", "title": "Милка Христова: Нинова не се бетонира, няма разчистване на сметки!"}
{"url": "http://epicenter.bg/article/Ne-spirat-protestite-vav-Varna-zaradi-kolite-v-Morskata-gradina/186982/2/0", "text": "Окръжната прокуратура във Варна е повдигнала обвинение на шофьора, който блъсна и уби дете на паркинг в Морската градина. Той е задържан за 72 часа, като тестовете за алкохол и наркотици, които са му направени, са отрицателни.  Инцидентът повдигна въпроса дали трябва да има коли в Морската градина? Вчера пред общината във Варна имаше протест, на който дойдоха повече от 150 души. Забраната за влизане на коли е отпреди няколко години, но заради съдебни спорове автомобилите все още се движат в парка.  Граждани от организациите „Варна диша” и „За Морската градина”, поискаха и днес адекватни мерки от страна на Община Варна. Казусът не е толкова сложен, посочиха те. Като пример хората дадоха Делфинариума – неговият паркинг е извън парка, в квартал Чайка, както трябва да бъде по норматив. По думите им има и други такива заведения с паркинг извън парка.  „Хората, които са намерили начин да живеят и да развиват бизнес в Морската градина, трябва да са наясно, че трябва да се съобразяват със статута на парка”, призоваха още гражданите.  „Това че имаш имот в парка, не означава, че в него можеш да направиш хранилище за ядрени отпадъци. Там могат да се развиват само дейности, които са съобразени със статута на парка”, категорични бяха хората.  Според Пламена Маринова – зам.-кмет на Общината, колите в Морската градина са ограничени по силата на закона за движение по пътищата. Общинска полиция има право само да глобява спрените неправилно коли, но не може да спира движението, посочи Маринова.", "date": "2019.07.01", "title": "Не спират протестите във Варна заради колите в Морската градина"}
{"url": "http://epicenter.bg/article/Fandakova-predlaga-10--uvelichenie-na-zaplatite-v-gradskiya-transport/186983/2/0", "text": "Ще внесем предложение в Столичния общински съвет за тригодишно споразумение за увеличение на заплатите на шофьорите от градския транспорт с 10% на година. Това каза кметът на София Йорданка Фандъкова след среща със синдикатите.  По думите ѝ се наблюдават подобрения по отношение на социално-битовите условия на служителите в столичния градски транспорт. \"Постигнахме споразумение, че аз и зам.-кметът Дончо Барбалов поемаме ангажимент да внесем в общината тригодишно споразумение за увеличаване на заплатите в столичния транспорт с 10% годишно\", посочи кметът на София, цитирана от \"Фокус\".  Фандъкова припомни, че заплатите на шофьорите в градския транспорт в София бяха увеличени два пъти през 2019 г. - през февруари и април. С промените основната заплата в бранша стана 1150 лв., а средната брутна - 1800 лв.  \"Има и предвиден бонус от 100 лв. за добре свършена работа. Целта на мерките е да се облекчат условията за работа на шофьорите в градския транспорт и да се намали извънредният труд\", допълни Фандъкова.  До промени в заплащането се стигна, след като водачите алармираха Столична община за тежките условия, в които работят, както и за извънредния труд, който им се налага да полагат заради липсата на кадри.  ", "date": "2019.07.01", "title": "Фандъкова предлага 10% увеличение на заплатите в градския транспорт"}
{"url": "http://epicenter.bg/article/Prouchvane-na-Pentagona--Rusiya-prevazhozhda-SASht-v-nadprevarata-za-globalno-vliyanie/186954/7/0", "text": "Русия превъзхожда САЩ в надпреварата за глобално влияние. Това е оценката на Пентагона и независими стратези, изложена в документ с обем над 150 страници, предназначен за началниците на щабовете, отбелязва изданието Politico в европейската си редакция, като подчертава, че разполага с копие от текста. САЩ не са добре подготвени да се противопоставят на все по-нахалната политическа война, която Русия води, за да подкопае демокрациите, предупреждават Пентагонът и независимите стратези. В Бялата книга се твърди, че САЩ все още подценяват обхвата на руската агресия, която включва използването на пропаганда и дезинформация, за да въздейства върху общественото мнение в Европа, Централна Азия, Африка и Латинска Америка.   Проучването сочи също опасностите от нарастващото сближаване между Русия и Китай, които са свързани от споделения страх от международните съюзи на САЩ и привързаността си към \"авторитарната стабилност\". В документа не се съдържат никакви критики към американския държавен глава Доналд Тръмп, но той бе представен на фона на раздразнението сред мнозина от демонстративното одобрение, което той показва спрямо авторитарни лидери като Владимир Путин и Ким Чен-ун. На мнозина във Вашингтон не се харесва и фактът, че лидерът на Белия дом често се присмива на твърденията за руска намеса в президентските избори в САЩ от 2016 г.  В интервюта с POLITICO други наблюдатели подкрепиха предупрежденията в доклада, като заявиха, че САЩ трябва да положат допълнителни усилия.  \"Русия атакува западните институции по начин, по-проницателен и стратегически дискретен, отколкото мнозина осъзнават\", каза Наталия Арно, председател на фондация \"Свободна Русия\", антипутиновски мозъчен тръст, базиран във Вашингтон. Наскоро фондацията е провела проучване на руските усилия за подкопаване на Запада. \"Атаките може и да изглеждат по-фини и хитри, но са също и разрушителни, защото повлияват на правителства, подкопават закони, възпрепятстват правоприлагащите органи и прикриват военната намеса\".    Некласифицираната „Стратегическа многопластова оценка“ отбелязва ясно заплахата за националната сигурност, която, ако не бъде туширана, в крайна сметка може да доведе до въоръжен конфликт.  ", "date": "2019.07.01", "title": "Проучване на Пентагона: Русия превъзхожда САЩ в надпреварата за глобално влияние"}
{"url": "http://epicenter.bg/article/u/186962/7/0", "text": "Цените за роуминг услуги между Северна Македония, Сърбия, Черна гора, Албания, Косово и Босна и Херцеговина ще намалят с 27% от днес, а от юли 2021 г. те ще бъдат напълно премахнати.   Динамиката на намалението на цените съответства на споразумението, подписано на Втората дигитална среща на високо равнище за Западните Балкани, като предпоставка за започване на процедурата за премахване на роуминга в Европейския съюз, съобщава БГНЕС.   Проучването на Агенцията за електронни комуникации (АЕК), проведено от 24 до 31 миналия месец, показва, че почти една пета от анкетираните, които знаят какво е роуминг, са чули за договора за регионален роуминг, с който от 2014 г. бяха намалени цените между Македония, Черна гора, Сърбия и Босна и Херцеговина. Миналата година Албания и Косово се присъединиха към регионалната инициатива. От анкетираните, които са чували за договора, 16% са използвали тази услуга. От друга страна, половината от потребителите на регионалния роуминг смятат, че тя е незначително по-евтина.   Най-често роумингът се използва за изпращане на SMS съобщения - 78%, а за обаждания – 54,8%, докато интернет в роуминг използват само 18% от потребителите. Изследванията на СРС, оперативния орган на страните от Процеса на сътрудничество в Югоизточна Европа, показват, че 70% от икономистите в Югоизточна Европа смятат, че премахването на цените на роуминга ще спомогне за засилване на търговията.   С Гърция също се очаква по-евтин роуминг, който ще се реализира след необходимите условия за влизане в сила на Меморандума за сътрудничество между двете страни, за който македонската страна вече е внесла предложение. ", "date": "2019.07.01", "title": "По-евтин роуминг от днес между страните от Западните Балкани"}
{"url": "http://epicenter.bg/article/Nevizhdano--Pri-30-gradusa-gradushka-zatrupa-s-1-5-m-led--Snimki-/186963/7/0", "text": "Шест предградия в мексиканския град Гуадалахара са застлани с килим от дебел 1,5 метра слой лед след тежка буря с градушка. На места ледената покривка е хванала в капана си автомобили. Общината изкара техника за почистване на улиците на града, намиращ се северно от столицата Мексико, в който живеят около 5 млн. души.  Гуадалахара в момента е в плен на температури от над 30 градуса по Целзий. И преди в района е имало бури с градушки, но такова чудо не се е случвало.  Властите твърдят, че 200 сгради са повредени и десетки превозни средства са пометени в града и околните райони.  Губернаторът на щата Енрике Алфаро определи случилито се като невероятно според АФП.  \"Задаваме да си задаваме въпроса дали изменението на климата не е истинско. Такива природни феномени не са били наблюдавани никога преди.“   Източник: Канал 3", "date": "2019.07.01", "title": "Невиждано! При 30 градуса градушка затрупа с 1,5 м лед (Снимки)"}
{"url": "http://epicenter.bg/article/Moshtna-eksploziya-raztarsi-tsentara-na-Kabul--ubi-34-dushi-i-rani-drugi-68--Snimki-/186966/7/0", "text": "Най-малко 34 души са убити, а 68 са ранени при взрив, разтърсил центъра на афганистанската столица Кабул, съобщават агенциите Синхуа и ТАСС. \r\n   \r\n „Взривът е отекнал в 8,55 ч. местно време (4,25 ч. по Гринуич) в квартала „Пули Махмуд Хан”, заяви говорителят на министерството на вътрешните работи на Афганистан Насрат Рахими. Над града се издига стълб черен дим, а в зоната на взрива се чува стрелба.   Франс прес уточнява, че взривът е станал в пиков час в гъстонаселен район, близо до сградата, в която се намира телевизия Шамзад, която дори спряла за кратко да излъчва, а после показала кадри от силно повредените си помещения. В района се намират и афганистанските федерации по футбол и по крикет, както и военни сгради, допълват Франс прес и БТА.   Асошиейтед прес припомня, че близо се намира и американското посолство. ТАСС припомня, че в зоната на взрива се намира и министерството на отбраната на Афганистан. \r\n   \r\n Експлозията е била причинена от кола бомба, предадоха Асошиейтед прес и ДПА, като се позоваха полицейски и здравни представители. Колата се взривила пред сградата на министерството на отбраната. После въоръжени мъже нахлули в съседна висока сграда, разположена в оживен пазар и започнали да стрелят по министерството оттам, допълва АП, като се позовава на полицейски източник. Районът вече е отцепен от полицията и от специалните сили.   Взривът става в момент, в който в катарската столица Доха се води нов кръг от разговори между представители на талибаните и американски представители. Те започнаха в събота.   Засега никой не е поел отговорност за атаката.", "date": "2019.07.01", "title": "Мощна експлозия разтърси центъра на Кабул, уби 34 души и рани други 68 (Снимки)"}
{"url": "http://epicenter.bg/article/Royters--Kristalina-Georgieva-shte-oglavi-Evropeyskiya-savet-/186971/7/0", "text": "По непотвърдена информация Кристалина Георгиева ще оглави Европейския съвет, а Франс Тимерманс ще бъде избран за председател на ЕК, предава Нова тв.   Вчера премиерът Борисов заяви от Брюксел, че България има два силни коза: Кристалина Георгиева и Мария Неделчева.   Дипломати твърдят, че споразумение за хората, които ще заемат тези постове, вече е постигнато на срещата на върха в Брюксел.   Информацията беше разпространена от Агенция Ройтерс, която се позовава на два свои източника, близки до преговорите. Срещата на лидерите от ЕС започна в неделя и продължава до момента.   Дясноцентристкият кандидат Кристалина Георгиева е водещ кандидат за председател на Европейския съвет. В момента Съветът се оглавява от бившия полски премиер Доналд Туск. Тимерманс пък ще замени Жан-Клод Юнкер, ако бъде номиниран и подкрепен в Европейския парламент, съобщават източници от Брюксел.  Няма информация кой е фаворитът за председател на Европейската централна банка.  Белгийският премиер Шарл Мишел е силен кандидат за поста шеф на ЕС за външната политика, разкриха още двамата дипломати.  Тази сутрин европейските лидери възобновиха преговорите на работна закуска, след като не успяха да постигнат споразумение на извънредната среща на върха на ЕС.  Кристалина Георгиева вече е заемала постовете на вицепрезидент на Световната банка и на еврокомисар по устойчивото развитие.   Очаква се скоро новите назначения да бъдат официално обявени.  ", "date": "2019.07.01", "title": "Ройтерс: Кристалина Георгиева ще оглави Европейския съвет "}
{"url": "http://epicenter.bg/article/Liderite-ot-ES-prekasnaha-sreshtata-na-varha--pregovorite-prodalzhavat-vav-vtornik/186989/7/0", "text": "Лидерите от Европейския съюз прекъснаха срещата си на върха, която започна в неделя и продължи около 20 часа. В преговорите за избор на нови ръководители на главните европейски институции не е постигнат консенсус. Търсенето му ще продължи във вторник, като заседанието тогава започва в 12 ч. българско време.   Агенция Ройтерс, позовавайки се на дипломатически източници, съобщи, че Кристалина Георгиева ще оглави Европейския съвет. Според информацията Франс Тимерманс щял да поеме руля на Еврокомисията, белгийският премиер Шарл Мишел да ръководи външната политика, а Манфред Вебер - Европейския парламент. Мария Габриел също е спрягана за външен министър на Общността.   Източник: Нова.тв", "date": "2019.07.01", "title": "Лидерите от ЕС прекъснаха срещата на върха, преговорите продължават във вторник"}
{"url": "http://epicenter.bg/article/Videoto-na-Borisov-s-Timermans-stana-vodeshto-v-evropeyski-medii--Video-/187012/7/0", "text": "Видеото от неофициалните преговори с Франс Тимерманс, което излъчи премиерът Борисов на ФБ-страницата си в полунощ, стана водещо в няколко европейски медии. \"Политико\" и \"Ди Велт\" му отделят специално място. Борисов е единственият премиер, който стриймва директно неофициалните разговори, предприети от шпиценкандидата на социалдемократите Тимерманс, след като стана ясно, че най-вероятно той ще оглави ЕК. Видеото е 3-минутно. Борисов го приема в българското посолство в Брюксел.    Именно във видеото Борисов назовава какъв е обсъжданият към онзи момент компромис: Манфред Вебер ще поеме Европарламента, а вие ще поемете Еврокомисията. Ние сме работили прекрасно през годините с теб. - Да, прекрасно, отговаря Тимерманс. После Борисов му назовава темите, които засягат България - продължаващият механизъм за наблюдение и контрол на борбата с корупцията, Шенген, реформата в съдебната система, контролът над тримата големи. \"В общи линии да се видиме и да ги преговориме\", казва Борисов и обяснява на Тимерманс, че \"тъйкато и ЕНП, и ПЕС са системни партии: кой отгоре, кой отдолу, не е толкова важно. Днес говорихме с Педро, Ангела, Рюте и решихме, че не бива да се инатим. Туск намери и добро решение за Съвета (Кристалина Георгиева, бел.ред.) . Тимерманс отговаря: Да, съгласен съм. Мисля, че винаги сме работили много добре заедно. Винаги съм бил открит и честен с теб. Винаги съм изразявал моите адмирации за всичко, което правиш и това е основата на нашето приятелство. Но не съм сигурен, че това трябва да бъде излъчвано\" и излъчването спира на третата минута. \"Ди Велт\" отбелязва как Борисов се е разположил на \"тежкарското кресло\".   Междувременно председателят на Европейския съвет Доналд Туск прекрати срещата на лидерите на ЕС и я насрочи за утре.   Държавните и правителствените ръководители на ЕС не стигнаха днес до съгласие по номинациите за висшите постове в съюза. \"Проектосделката, в която Кристалина Георгиева би станала председателка на Европейския съвет, пропадна\", съобщи министърпредседателят Бойко Борисов днес на обяд.     Борисов отрече твърденията на дипломати и основаните на тях съобщения на Ройтерс и в социалните мрежи, че на България в лицето на и.д. председателката на Световната банка е бил предложен постът на председател на Европейския съвет. Той каза, че Георгиева и сегашната българска еврокомисарка Мария Габриел не са били разглеждани като възможни номинации за първи дипломат на ЕС - т.нар. върховен представител по външната политика и сигурността, който по право е и зам.-председател на Комисията. Борисов каза, че е отказал този пост, защото не му бил \"интересен\". Предпочитал България да има комисар с конкретен ресор. Като допълнителна причина за отказа той изтъкна, че не иска България да бъде свързвана с предстоящия отказ за членство в ЕС на страните от Западните Балкани, ако българка поеме поста върховен представител. Премиерът явно бърка правомощията на върховния представител по външната политика и сигурността. Той не се занимава с преговорите с кандидат-членовете, това влиза в задълженията на конкретен еврокомисар.   Борисов каза, че българска кандидатура не е разглеждана за поста на председателя на Европейския съвет.   Източник: Сега", "date": "2019.07.01", "title": "Клипът на Борисов с Тимерманс стана водещ в европейските медии (Видео)"}
{"url": "http://epicenter.bg/article/Balgarski-samolet-katsna-avariyno-v-Tel-Aviv/187013/7/0", "text": "Пътнически самолет на българската чартърна авиокомпания \"Електра Еър\" се приземи аварийно след сериозен технически проблем по време на полет от Кьолн за Тел Авив, съобщават \"Ай 24 Нюз\" и РТ. На борда на самолета имало 152 пътници. Гумата на задния ляв колесник на самолета \"Боинг 737-400\" се е взривила още при излитането в Кьолн и е имало сериозни опасения, че машината няма да може да се приземи нормално. Летище \"Бен Гурион\" беше вдигнато по тревога, като на място бяха изпратени много линейки и пожарни автомобили, съобщават от БТВ. Според някои медии те били над сто. При преминаването пред израелското въздушно пространство самолетът е бил съпровождан от два изтребителя Ф-16. Военните пилоти направили оглед на състоянието на колесника още във въздуха.   В крайна сметка, малко след 16:20 ч., самолетът се приземил успешно.  ", "date": "2019.07.01", "title": "Български самолет кацна аварийно в Тел Авив"}
{"url": "http://epicenter.bg/article/Makron-popari-nadezhdite-na-Skopie-i-Tinara--Shte-blokiram-vseki-opit-za-razshiryavane--ako-nyama-reformi-/187015/7/0", "text": "Френският президент Еманюел Макрон попари надеждите на Северна Македония и Албания скоро да получат покана за членство в ЕС. Разочарован от неуспеха на лидерите на ЕС да излъчат председатели на Европейския съвет, ЕК, ЕП, ЕЦП и дипломацията на ЕС френският президент не скри, че ще блокира всеки опит за разширяване на Европейския съюз преди да бъдат осъществени дълбоки реформи, предаде Асошиейтед прес. Думите му бяха цитирана подробно от медиите в югозападната ни съседка.   \"Скептичен съм за предлаганото ни ново разширяване, щом като сега сме 28 и не можем да се разберем\", казва президентът на Франция. Лидерите от ЕС не успяха да постигнат съгласие за разпределението на ключовите постове в съюза за следващите пет години. След завършилите с неуспех многочасови преговори, Макрон каза: \"Аз ще откажа каквото и да е разширяване преди дълбока реформа на функционирането на нашите институции\".   На 18 юни се разбра, че ЕС отлага за октомври определянето на дата за начало на преговори за присъединяване на Албания и Северна Македония. Решението за това бе взето на заседание на Съвета „Общи въпроси“ в Люксембург. Европейската комисия препоръча Албания и Северна Македония да бъдат поканени да започнат преговори по присъединяване, а страните от ЕС планират да вземат решение по този въпрос до октомври. Върховният представител на ЕС за външната политика и сигурността Федерика Могерини предупреди през май, че един провал в стартирането на преговорите може \"да подкопае стабилността и сериозно да обезсърчи бъдещите реформи\", припомня АП.  ", "date": "2019.07.01", "title": "Макрон попари надеждите на Скопие и Тирана: Ще блокирам всеки опит за разширяване, ако няма реформи!"}
{"url": "http://epicenter.bg/article/Saprugata-na-dubayski-sheyh-izbyaga-s-31-mln--paunda/187019/7/0", "text": " с които да започне нов живот, пише “Ивнинг стандарт”, предава БТВ.    Неправителствена организация за защита на човешките права е получила искане от принцеса Хайа за политическо убежище.   По непотвърдена информация принцеса Хайа е избягала с двете си деца – Зайед на 7 години и дъщеря й Ал Джалила на 11 години.  Според различни източници Хайа е взела със себе си 31 млн. паунда, с които да започне живота си наново.  Все още няма официална информация за бягството на дубайската принцеса, но   Според западни медии тази поема е насочена именно към принцеса Хайа, която е и сестра на краля на Йордания.", "date": "2019.07.01", "title": "Съпругата на шейха на Дубай избяга с двете си деца и  31 млн. паунда"}
{"url": "http://epicenter.bg/article/Anton-Gitsov--Vse-oshte-sme-zhertva-na-opiti-da-se-izkrivyava-istoricheskata-istina-/186970/11/0", "text": "          Във връзка с дебатите относно учебниците  по история за десети клас, и конкретно изучаването на периода от 1944 до 1989г. се включи  проф. Евелина Келбечева от Американския университет, в интервю пред агенция \"Фокус\", препечатено във в-к \"Сега\"  разкритикува някои от учебниците, които съдържали „скудодумни клишета на комунистическата пропаганда“.      От един историк би трябвало да се очаква обективна критика, основана на факти.          Веднага след 9-ти септември започнала кървава баня. По признание на Антон Югов били избити 20 000 души, а може би са били много повече.  Законовата форма на този терор бил антиконституционният Народен съд. Тя вижда липса на тези факти в учебниците, което не би могло да бъде оправдано по никакви критерии.        За \"антиконституционния\" Народен съд:       След и капитулацията на нацистка Германия, в съответствие с  чл. 5 на Парижкия мирен договор и под надзора на Съюзната контролна комисия в София в България на базата на \"наредба-закон за съдене от Народен съд виновниците за въвличане България в Световната война срещу съюзените народи и за злодеянията, свързани с нея\", се Народният съд, който е одобрен четирите Велики сили от 8 август 1945 г. в Лондон. Народният съд е създаден от правителството на Отечествения фронт, съставено от министри на БРП/к/,  БЗНС- Пладне, начело с Никола Петков,  военния съюз \"Звено\", начело с Кимон Георгиев, който е и министър- председател, БРДСП и 2-ма независими. От 16 министри само 4 са комунисти.       Да наречеш този легитимен във всякакво отношение Народен съд \"антиконституционен\" е оцветено от силен идеологически отенък твърдение, което е недопустимо за един историк. Народният съд и не представлява някаква законова форма, за ексцесиите, които наистина са имали място непосредствено след 9-ти септември.      Проф. Келбечева би трябвало да се позове на документ, съдържащ малко вероятно признание  от страна на Антон Югов, че без съд и присъда са избити 20 000 души, иначе това е голословно твърдение. Но е факт, че правителството на ОФ отчита ексцесиите и саморазправата в различни части на страната и в края на септември  1944 г. министърът на вътрешните работи Антон Югов се среща с английски представител на съюзническа контролна комисия, за да му каже, че е много трудно да се възпрат прояви на възмездие от дейците на антифашистката съпротива и на много места има убийства на хора, сътрудничели на полицията и на германските окупатори. \"Вършете спокойно работата си. Подобни прояви не интересуват моето правителство\", отговаря англичанинът; в Лондон помнят и  не прощават убийството  на 10 юни край с. Литаково без съд и присъда на майор Томпсън, изпратен в България за връзка и съдействие на българските партизани. А и англичаните сами не си поплюват; по нареждане на Чърчил, военнопленическите лагери след войната се проверяват за нацисти, участвали в убийства на английски военнопленници и виновниците са извеждани в горите и разстрелвани без съд и присъда.     След края на Втората световна война, както в други европейски страни, в България има ненавист към бившите управляващи. Правителството на Богдан Филов вкарва България във военно-политически съюз с хитлеристка Германия, което води страната ни до национална катастрофа. Резултат от безсмисленото обявяване на война на САЩ и Великобритания на 13 декември 1941 г. са тежки бомбардировки от тези две велики сили над София и други градове в страната. Хиляди са убитите и ранените.       Но с това не се изчерпват греховете на тогавашните управници. През 1940 г. е приет антисемитския Закон за защита на нацията. Съпротивата срещу режима се наказва с нечувано беззаконие и жестокост. За отрязана партизанска глава се плащат по 50 000 лева, ятаци са избивани без съд и къщите им опожарявани. Пленените партизани са били разстрелвани на място. Но и изправените на съд противници на властта не са могли да разчитат на справедлив процес, защото съгласно тогавашният Закон за допълнение и изменение на ЗЗД , който между другото предвижда и смъртни присъди на малолетни, ги лишава от всякакви права.   Подсъдимите се явяват във военните съдилища само с показанията, дадени (изтръгнати) в полицията, като те нямат право да се откажат от тях. Присъдите са окончателни. За този закон гласуват 127 от 160 депутати. По-голямата част от тях са осъдени на смърт от Народния съд.      Престъпленията на профашистката власт преди 9-ти септември не оправдават ексцесиите и убийствата без съд и присъда, но ги обясняват. Така е и в други европейски страни, в които  без съд и присъда са избити хиляди прогермански колаборационисти. Само в Италия са ликвидирани над 20 000 души, във Франция са били ликвидирани около 10 000 души. Такава е била реалността в окървавената военновременна тогавашна епоха и в това отношение България не се откроява кой знае колко от други страни.       Професорката твърди още, че България е била окупирана от 1944 до 1947г. от Червената армия.       Това е пар екселанс голословно твърдение. България е военно- политически съюзник на нацистка Германия във войната и въпреки, че български военни части не са изпращани на Източния фронт, българската икономика работи по обличането и изхранването на германската армия. По времето, когато Съветския съюз обявява война на България, в страната ни са разположени войскови части на Вермахта. Веднага след преврата от 9-ти септември 1944г. Българската армия се включва към съветски армейски части във фронтовите операции срещу германската армия. Пример за военна окупация са Полша, Чехословакия и някои други европейски страни, които са завладени от германска армия чрез военни операции, страните се управляват от германски губернатори, няма избори, няма парламенти, няма референдуми. Нищо подобно няма в България.   А и какъв е смисълът на подобна окупация- тя би била необходима, ако в страната е имало силна съпротива, която би застрашила новата власт, но подобна опасност е нямало, властта е била достатъчно силна и би се справила срещу всякаква съпротива и с всякакви средства и без помощта на Червената армия.       \"Пет издателства се ангажираха с подготовката на учебници и представиха своите проекти пред Министерството. Тези учебници са преминали през рецензии на професионални историци, методисти и учители, след което са ги оценили комисии от Министерството. И всички те са одобрени... Д-р Евелина Келбечева е написала дисертация за културата на България в годините на Първата световна война, но не е известна в академичните среди като изследовател на социализма\".  А според до;. Румяна Маринова- Христиди, един от авторите на учебниците за десети клас, \"з а г-жа Евелина Келбечева пък елементарна справка в  информационната служба НАЦИД показва, че въпросното лице не е хабилитирано - не знам защо всички - и тя самата, я титулуват професор, тя не само не е професор, тя не е и доцент, а е обикновен \"малък доктор\"  по археология. Това всеки може да го види в регистъра на НАЦИД\".  Има и други подобни писания, като тези на Евелина Келбечева, казва проф. Баева, като отбелязва, че те са \"политически, по-точно емоционално-антикомунистически\".       Критиките на проф. Келбечева към одобрените учебници по история показва, че вече 30 години след неизбежния провал на експеримента за изграждане на социализъм като преходен етап към бъдещо комунистически общество, все още се намират идеологически надъхани \"специалисти\", които, като  използват ненаучни и противоречиви на историческите факти клишета, се опитват да  поучават по какви учебници младото поколение трябва да изучава българската история.", "date": "2019.07.01", "title": "Антон Гицов: Все още сме жертва на опити да се изкривява историческата истина "}
{"url": "http://epicenter.bg/article/Dots--Rumyana-Marinova-Hristidi--Povtaryat-se-stalinskite-metodi-na-tsenzura-/186975/11/0", "text": "    - Нещата са скандални. Категорично става дума за политическа атака, за безпрецедентен политически натиск, напълно необоснован от фактологична, академична и всякаква гледна точка. Ситуацията е следната. Имаме нормален конкурс за учебници, имаме авторски колективи с университетски преподаватели, пет учебника преминават тази процедура, оценени от пет независими рецензенти в министерството, от комисии и учители. Одобрените текстове, уверявам ви, са абсолютно коректни, академични и няма нищо от това, за което ни обвиняват. Няма нито скрито нещо, нито замазано, нищо възхвалявано. Какъв е проблемът? Проблемът за тези хора е, че подходът, който сме приложили в учебниците, е професионален исторически подход. Тоест посочени са абсолютно всички характеристики на режима - и жертвите, и репресиите, и Държавна сигурност, но за критикуващите проблемът е, че оценките не са достатъчно крайни. Те искат този период да се характеризира като изцяло престъпен, да не се прави никаква диференциация в него, а има разлики в 40-те, 50-те, 70-те и т.н. години. Само пример давам: \"Да се включи Държавна сигурност!\". Разбира се, че е включена, в учебниците пише: \"Държавна сигурност - част от репресивния апарат\". Но това не е нещо уникално за България, то е в контекста на Студена война, на противоборство на системи и т.н.    - Разбира се. Няма професионален историк, независимо от убежденията му, който да си сложи подписа под някакъв исторически пасквил, който отразява нещата в черно-бяло, независимо за кой исторически период става дума. Всеки професионален историк, пък и всеки човек знае, че в историята черно-бяло няма - има ги негативни характеристики на всеки период, но има и постижения. И те не може да бъдат отречени и заметени, защото иначе се получава непрофесионален политически пасквил. Тоест има обективно представени факти, има го едното, има го и другото. Едни хора обаче са се хванали да критикуват учебниците, повтарям - след завършена процедура в министерството и независимо от оценяване от рецензенти и комисии.   И никой не смее да попита въпросната госпожа в каква компетенция се изявява - и тя, и Христо Христов, в какво качество тези лица се осмеляват да атакуват пет екипа от университетски преподаватели от държавни университети. Ние не сме в частни структури, във фондацийки, в грантове - ние си изпълняваме дълга пред обществото и пред научната съвест. И ще продължим да пишем професионално и съвестно!    - Това е абсолютно скандално.   Скандалът е в министъра, иначе всеки може да си изразява каквото иска мнение, в демократична държава сме. И толкова сме демократични, че министърът на образованието, вместо да се довери на пет авторски колектива от хабилитирани университетски преподаватели и на независимите оценители, той решава, че такива лица са му достатъчни, за да спре една завършена процедура. Ако това не е скандално, аз не знам кое е.    - Разбира се, че е скандално. Както е скандална и претенцията защо сме написали, че от 1962 г. и при Живков нататък нямало лагери. Ами написали сме, защото отговаря на фактологическата истина, независимо дали на някого тя му харесва, или не. Разбирате ли колко е дълбок скандалът?    - Същите тези лица, които споменах, не зная в какво качество, но те седяха на масата в министерството, когато ние обсъждахме програмата за Х клас миналата година. И имахме скандали, защото те в тяхното непрофесионално качество се осмеляваха да дават указания. Г-жа Келбечева даваше наставления какво да има във всеки един урок - буквално от палеолита до периода на социализма. И нейното мнение бе взето предвид от зам.-министъра Николов, който също смяташе, че трябва в тези крайности да се представят нещата.    - Да, те са докарани там. В какво качество каниш човек, който не е хабилитирано лице и не е специалист - добре, за археологията може като доктор да се изкаже нещо, но е скандално, когато тези хора определят какво да има в програмите по история. Имахме много големи спорове, но въпреки това залегнаха техните виждания в програмата.      -   Министърът на образованието да ви даде две страници с \"препоръки\" конкретно по историческото съдържание и интерпретацията му! Това никога не е било, уверявам ви!    - Едни 3500 знака...    - Да, и въобще не се изучава както трябва. Като ви направят една такава програма, като ви наблъскат учебниците с ненужна фактология в една посока само, знаете ли какъв е резултатът?   Пък ние ще си пишем за Държавна сигурност. Сега се сещам за още един пример, защото са безумни нещата.   Ето такива неща са абсурдни.  Атаката всъщност не е по съдържанието, него си го има в учебниците най-коректно. Те прехвърлиха атаката само върху интерпретацията.   Периодът е представен максимално обективно, балансирано и професионално. Но явно не това се търси.    - Нямам представа как министърът ги вижда тези неща. Но аз не виждам и кой ще си пренапише учебника. Ако е въпрос да се добавят едно-две изречения, за да се \"уплътни фактологията, няма проблем. Но ако се върви наистина по тези спуснати от него директиви - да се включи това и онова, мисля, че няма професионален историк, който да се съгласи на такава мръсна сделка.   Но да се надяваме, че ще има разум. Аз виждам по моите студенти - те искат баланс, искат нормално да се представя историята. Навремето моята дисертация беше за образованието и там са данни на ЮНЕСКО - не наши, за високото равнище на това образование при социализма, пределно ясно е казано, че България е на първите места. Но натискът е много силен да се представи периодът едностранчиво, единствено и само като престъпен. Извинявайте, кой историк ще си сложи официално името под такава квалификация!        ", "date": "2019.07.01", "title": "Доц. Румяна Маринова-Христиди: Повтарят се сталинските методи на цензура "}
{"url": "http://epicenter.bg/article/Novoto-orazhie-na-Turtsiya--kakvo-mozhe-ruskata-protivoraketna-sistema-S-400-/186978/11/0", "text": "Турция явно ще стане първата и единствена членка на НАТО, която ще се сдобие с модерната руска противоракетна система S-400. И то съвсем скоро - вероятно още през юли. Изглежда, че не е имало голяма полза от призивите на американското правителство за отмяна на сделката с Русия, чиято стойност възлиза на 2,5 милиарда долара. Във Вашингтон се опасяват, че чрез своите оръжейни системи Москва би могла да шпионира НАТО. Затова американците заплашват, че няма да доставят на Турция обещаните американски изтребители F-35.  S-400 е зенитно-ракетен комплекс с голям и среден обсег на действие. Това е най-мощният модел от поредицата противоракетни системи, разработени след Втората световна война в СССР и модернизирани по-късно в Русия. Числото 400 символизира максималния обхват в километри. Според Министерството на отбраната в Москва, S-400 трябва да бъде гръбнакът на руската противовъздушна отбрана. Системата е пусната в експлоатация през 2007 година. Оттогава все повече военни части биват оборудвани с нея - включително на анексирания полуостров Крим, както и на руския анклав на Балтийско море Калининград.    Комплексът S-400 включва мобилен радар, команден център и ракетоносец, превозващ 4 ракети.   Производител е държавният оръжеен концерн \"Алмаз-Антей\", който попада в списъка със санкции, наложени от ЕС и САЩ заради действията на Русия срещу Украйна. S-400 е способна да унищожава разузнавателни самолети, самолети със стратегическо и тактическо предназначение (в това число и \"невидими\" самолети, разработени по технологията \"Стелт\"), оперативно-тактически балистични ракети, балистични ракети със среден радиус, свръхзвукови цели, както и безпилотни самолети на височини до 27 километра. Руските медии твърдят, че руската противоракетна система е по-добра от тази на САЩ или Франция.  \"Докато Западът произвежда по-добри самолети, руснаците винаги са били лидери в ракетната технология\", потвърждава Ричард Конъли от университета в Бирмингам, Великобритания. Според него важно предимство е и цената: \"S-400 е два пъти по-евтина от американската система \"Patriot\"\", казва Конъли.  Зад покупката на тази противоракетна система обаче биха могли да се крият и политически причини. Самият факт, че S-400 е специално проектирана за действие срещу американски оръжия, би могъл да бъде привлекателен за Турция, смята британският експерт. Според московския военен експерт Александер Голц, закупуването на S-400 е чисто политическо решение. \"Турция няма врагове, от които да трябва да се защитава със S-400. Това е сигнал, оправен към САЩ и другите, че Анкара упражнява независима отбранителна политика\", казва Голц.  Турция ще бъде втората страна след Китай, снабдена със отбранителни системи от вида S-400. И Индия вече е подписала договор за 5,5 милиарда долара и очаква своята доставка. Някои страни от Персийския залив също проявяват интерес.  И все пак: S-400 има и своите недостатъци, казват експерти. \"Системата никога не е била тествана в истинска военна ситуация\", изтъква Сиймон Веземан от Стокхолмския международен институт за изследване на мира SIPRI. \"Единствената противовъздушна система, изпробвана в битка, беше американската \"Patriot\" по време на войната в Персийския залив през 1991 година.\"  Русия вече е разположила отбранителната си система в Сирия, за да защитава тамошните си бази. \"S-400 можеше да демонстрира способностите си при американския удар над Сирия с крилатите ракети \"Tomahawk\" през 2018 година, но руското ръководство беше достатъчно разумно да не я използва\", обяснява Александер Голц.  Една от особеностите на S-400 е, че тя може да се използва самостоятелно. Именно това позволява на Турция да използва руското оръжие извън мрежата на НАТО. Остава въпросът как Турция ще защити своята S-400 от въздушни нападения. В Русия това се случва с помощта на модерна система за противовъздушна отбрана на къси разстояния. Дали Турция ще закупи и тази система от Русия? Засега не е ясно. Знае се обаче, че Москва е изразила желание да продава и други оръжия на Анкара.    Турция от своя страна се надява на технологичен обмен. Някои части за S-400 трябва да се произвеждат в Турция. \"Но това е по-скоро символично участие - няколко винта, не повече\", казва Александер Голц. Според непотвърдени съобщения в руските медии, Москва е отказала да даде достъп на Турция до електронни настройки, като например софтуера, програмиран да разграничава \"приятел\" от \"враг\".  Докато Русия оборудва собствената си армия със S-400, тя вече работи усилено върху следващия модел противоракетна система. Той трябва да се нарича S-500 \"Prometheus\" и се очаква да влезе в експлоатация през 2020 година. Новата система трябва да бъде с още по-голям обсег на действие и да е способна да унищожава дори ниско летящи сателити.      ", "date": "2019.07.01", "title": "\"Дойче веле\": Новото оръжие на Турция: какво може руската противоракетна система S-400?"}
{"url": "http://epicenter.bg/article/Prof--Lyudmil-Spasov--Takava-politicheska-pomiyarshtina-dosega-ne-e-imalo/186980/11/0", "text": "    - Политическа атака, безпрецедентна, каквато в най-мракобесните времена в България не е имало. Това, което се случва, е нещо ужасно. Едни световно неизвестни лица - онзи неподстриган журналист и някоя си Келбечева от Американския университет, искат да цензурират учебниците. Аз предлагам следното: излагам си научната продукция публично пред цяла България и тази госпожа да си изнесе своята и да видим кой кой е. Написал съм 12 учебника досега, от 1974 г. преподавам - от Силистра до Петрич имам учители мои студенти, от Видин до Свиленград. От една година пишем този учебник - създаването на учебник е адски трудна и сложна задача, но се появява да ни диктува какво да пишем някакъв журналист, който е световно неизвестен, не се знае какво му е образованието. И са си измислили тези двамата някаква служба по линия на министерството (кой им плаща?) - те извършват подготовката на учителите как трябва да се учи история в периода 1944-1989 г.! Като какви? Това е безпрецедентно - и Мусолини и Хитлер не са си позволявали такова нещо!    - Това не са историци, това е помиярска история. Най-много ме дразни, че хора, които са завършили в \"братския Съветски съюз\", сега са най-големите противници на Русия и най-големи критикари. Аз работя по българо-съветските отношения от 1974 г., от цялата работа с учебниците съм най-засегнат. Но има поговорка: умните хора не се сърдят, те си правят изводи. Тотално загърбен е професионалният исторически подход.  - Аз пиша периода 1978-1944 г., по моя период те не смеят нищо да кажат, защото нищо не знаят. Разберете, учебникът включва 1300 години история на България, има антична история, средновековна и т.н. Те там зъб не обелват, защото нищичко не знаят и не разбират. Аз не защитавам себе си и учебника на издателство \"Домино\", защитавам всичките си колеги. С изключение на един - доц. Стоянов на издателство \"Рива\". Той беше в Института за история, отиде в НБУ, а сега се изживява като Истината с голяма буква. Аз и него призовавам да покаже продукцията си и аз си показвам моята и да видим кой какво. Как така ще обижда той Жени Калинова или Искра Баева, проф. Огнянов, проф. Пламен Павлов, който е мой студент и е толкова талантлив човек! Над една трета от хората в авторските колективи на тези учебници са мои студенти. И трябва да ви кажа - това са най-талантливите. Високи професионалисти. Да се пише учебник е адски трудно и страшно отговорно. Това са отговорни хора, които не правят компромис със съвестта си, не внасят своите предпочитания в учебниците. Не може това правителство такова мракобесничество да върши. Трябва да кажа, че днешното ни поколение историци е на нивото на предходното, а у нас висшето образование започва с историята.  От една година пишем този учебник, зарязах си научните изследвания, лично време губя, а някакви лаици тръгнали да ни обиждат. Ами, като си толкова кадърен, вземи напиши шести учебник. Как тези хора се самоназначиха за цензори? Такава цензура по никое време не е имало или ако е имало - тя е била малко по-интелигентна. Това сега е просташка работа.    - Много изкривени неща се произвеждат. Колкото до фашизма, този термин ни го лепна Коминтернът и ние се скъсахме да повтаряме като папагали, че първото в света антифашистко въстание е септемврийското. Което е недостоверно и в моя раздел аз такива работи не съм писал. Не е уместно да ми говорят и за комунизъм, комунизъм в България и никъде не е имало - комунизмът е един идеал, който не е осъществен. Колегата, който е писал за този период в нашия учебник, е употребил термина \"държавен социализъм\". Има технология на писането на учебници, не може за периода на социализма да пишеш само за затвори, само за Държавна сигурност. Такива като този журналист Христов ходят по държавните архиви само това да четат и искат в целия раздел до 1989 г. да са само затвори и репресии. Не може така, имало е образование, култура, икономика и т.н.    - Има ги, аз съм ги написал, но не може да се напишат така подробно, понеже за една година се учи цялата история на България. Как учителите ще се оправят, това не знам. Но ако пишем само едната страна на историята за всеки период, ще излезе накрая, че в България е имало само убийства. Имало ги е, и във ВМРО и т.н. Но в България има и модернизация, имаме толкова неща, които трябва да кажем! Дори за Освобождението - Варна и Шумен кога бяха освободени и присъединени към България? Нищо не се прави - само плакати, плакати, плакати.   Но и нещо друго - събрала се някаква комисия да оценява учебниците. Абе, кажете кои хора са в тази комисия, с имената си да излязат, както аз излизам с името си. Някакви анонимници. Извинявайте, в България, докато не се научим да си ценим специалистите, нищо хубаво не ни чака.   - След Х клас тези деца повече история не учат. Това е нивото, до което те достигат в отечествената история. А историята е в основата на цивилизацията. След това тези млади хора стават инженери, лекари, компютърни специалисти - и ако не си знаят отечествената история, тежко ни и горко!  ", "date": "2019.07.01", "title": "Проф. Людмил Спасов: Такава политическа помиярщина досега не е имало"}
{"url": "http://epicenter.bg/article/Prof--Iskra-Baeva--Blaga-Dimitrova-napuska-politikata--zashtoto-neynite-saveti-ne-se-chuvat/187010/11/0", "text": "    - Това е много ярък пример за разочарованието на интелектуалците от политиката. През 1988-1989 година се създава дисидентското движение в България, което не е многобройно, но там влизат голяма група интелектуалци и това е напълно естествено, защото недоволството от предишната система се засяга преди всичко от тях, защото има политически ограничения и цензура, които касаят преди всичко, интелектуалния труд. Именно затова Блага Димитрова и много други творци и дейци като Радой Ралин, Жельо Желев, Петър Берон и други се включват в дисидентското движение в България, а след свалянето на Тодор Живков - и в създаването на Съюза на демократичните сили - първата опозиционна сила в България от десетилетия. Блага Димитрова с една по-особена позиция, която е по-скоро интелектуална, отколкото чисто политическа, се превръща във фигура, подходяща за първата официална кандидатура на избори от целия народ за президент на България. Основната фигура на Съюза на демократичните сили, издигната за президент, е д-р Жельо Желев, но Блага Димитрова се оказва негова подгласничка. Така тя влиза в действащата реална политика. Година и половина след началото на мандата на д-р Жельо Желев Блага Димитрова подава оставка.   - Да, Блага Димитрова е имала несъгласия, не в началото, но когато е в президентската институция, защото тя смята, че нейните съвети не се чуват и искат. Тя не вижда смисъл от своето присъствие в тази голяма бяла сграда в центъра на града, защото смята, че ако е там, трябва да има някаква активна дейност, а пък тя няма такава. От там се ражда и нейното разочарование от политиката. Разбира се, не бива и да забравяме, че нейният съпруг - Йордан Василев, също е в политиката. Разочарованието им от самостоятелните действие на президента Жельо Желев водят до това решение. Също така, не бива да забравяме и политическия спор, който се състои в това, което прави Жельо Желев през 1992 година по отношение на правителството на Филип Димитров. Д-р Жельо Желев, като президент на Република България, става все по-критичен към политиката на първото правителство на СДС, към което е силно съпричастен Йордан Василев и от там и идва този конфликт между двамата. Трябва да кажем, че Блага Димитрова и Йордан Василев са от хората, които са в най-голяма степен праволинейни защитници на правителството и програмата на СДС. Тук, може би, трябва да припомня, че преди приемането на Конституцията на Република България, на 12 юли 1991 година, Блага Димитрова подкрепя изцяло 39-имата депутати, излезли от парламента и обявили гладна стачка. Именно затова тя отправя и един призив, който е по-скоро емоционален, отколкото политически - прокълнява всеки, който подпише конституцията да му изсъхне ръката. Както виждате, това е емоционална реакция, която показва, че тя е по-скоро творец, отколкото политик. Това не е политическа реакция. Конституцията, която е била приета тогава, продължава да действа и до ден днешен. Самият Жельо Желев също смята, че онзи парламент и Великото народно събрание нямат право да приемат такава конституция, но в крайна сметка и той се заклева в нея. Политически е спорът и политическо е решението Блага Димитрова да напусне президентството. Един вид, това е разделението между СДС, чийто създател е Жельо Желев и президентската институция, след като той става президент и излиза от СДС. Както казах още в началото, това показва разграничението между интелектуалците, които в един момент са принудени да изберат между интелектуалната си дейност и политиката. Тези, които остават верни на интелектуалните си занимания, напускат политиката, а другите се превръщат от интелектуалци в политици.   - Романът „Лице“ беше издаден. Аз съм го чела преди 1989 година. Той беше издаден в неголям тираж и се разпространяваше от ръка на ръка. Всъщност, и книгата „Фашизмът“ на Жельо Желев беше издадена и по-късно забранена. Блага Димитрова преди всичко е поетеса, но тя има и много хубави романи, а може би, най-хубавият е „Пътуване към себе си“. А „Страшният съд“ е критика към американската намеса във войната във Виетнам. Но специално романът „Лице“ е разчистване на сметките със сталинизма в България. Главната героиня на този роман е точно такава, тя се разочарова от идеологията на комунизма от гледна точка на практиката на сталинизма. Както винаги при политическата цензура, дори и малкото отклонение от изискванията и канона, предизвиква такава реакция. Критиката на сталинизма от едно време, от 80-те години на миналия век, когато отдавна вече той би трябвало да си е отишъл, се възприема като критика към цялата система и за това е такава реакцията. Но самата Блага Димитрова не е била репресирана, книгата е била спряна и то не напълно, защото, както Ви казах, тя се продаваше и аз я имам, но това е политическа цензура без никакво съмнение. - Според мен, като поетеса тя е обичана много повече, отколкото като политик. Това е напълно нормално. Интелектуалците би трябвало да останат в историята със своите интелектуални качества, а не политически, защото политиката е различна професия, в която се изискват различни качества. Сред качествата на политиката са: умението за компромис и умението да се постига възможното, докато интелектуалната дейност е търсене на истината в дълбините, както на човешката душа, така и на обществото.   - По-скоро е така, защото тя има прекрасни книги. Аз се радвам, че Блага Димитрова се възприема по-скоро като поетеса и романистка, отколкото като участник в политиката. Привлекателността в политиката вече много намаля, особено сред младото поколение. Когато говоря със студентите, те проявяват отвращение към нея.    ", "date": "2019.07.01", "title": "Проф. Искра Баева: Блага Димитрова напуска политиката, защото нейните съвети не се чуват"}
{"url": "http://epicenter.bg/article/Lyatnoto-razpisanie-na-stolichniya-transport-vliza-v-sila-ot-dnes/186959/4/0", "text": "Лятното разписание в столичния транспорт влиза в сила от днес, 1 юли 2019 г. То ще важи до 30 август 2019 г. Всяка година в този период се прави смяна на разписанията, което е свързано с намаляването на броя пътници заради сезона на отпуските.   Предвижда се с около 20 процента да се намали транспорта, обясни инж. Антон Деспотов, директор на дирекция „Обществен транспорт“ в Центъра за градска мобилност.   За най-често използваните линии увеличението на интервала на движение на колите от обществения транспорт ще е възможно най-малко. Ще има промени в обичайния режим и за линиите, които минават през улици в ремонти като бул. „Линкълн“, където се работи по третия лъч на метрото. ЦГМ има грижата да ги обяви преди старта на строителната дейност, а гражданите ще могат да се информират за всички подробности от интернет страницата на дружеството https://www.sofiatraffic.bg/bg/common .   Добре е столичани и гостите на София да знаят, че когато чакат градски транспорт и се ориентират за пристигането му от електронните табла на спирките, разминаванията и промяната във времето се получават основно от престоя на превозните средства в задръстванията, допълни инж. Деспотов. Когато е обявено, че автобусът, например, пристига след 2 минути, а той заради задръстване или ПТПП престоява на едно място примерно 5 или 10 минути, няма начин това да не генерира закъснение и да не доведе до промяна в предварително обявеното разписание. ", "date": "2019.07.01", "title": "Лятното разписание на столичния транспорт влиза в сила от днес"}
{"url": "http://epicenter.bg/article/D-r-Hasan-Ademov--Sredniyat-osiguritelen-dohod-e-vinoven-za-razlikata-mezhdu-stari-i-novi-pensii/186969/4/0", "text": "„България трябва да провежда догонваща политика. По отношение на пенсионната система нещата в България са установени по начин, който зависи от осигурителния принос. Когато стигнем доходите на другите европейци, тогава можем да очакваме техните пенсии. Или трябва да се увеличат данъците, или трябва да се вземат заеми, друг начин за попълване на необходимия ресурс за пенсионното осигуряване не е измислен“. Това каза пред БНР д-р Хасан Адемов, председател на социалната комисия в парламента, в деня, в който пенсиите се увеличават с 5,7%.  Адемов поясни, че устойчивостта на пенсионната система зависи от регулярни приходи в приходната част, за да може да се разчита и на разходите, които очакват всички български пенсионери и тези, които работят в момента.  „Въпросът е дали социалната система в лицето на общественото осигуряване може да реши всички проблеми на хората в неравностойно положение, хората с нисък размер на пенсиите. Дали пенсионната система е тази, която е призвана да решава всички тези проблеми. В държавата има и друга система, която се нарича социално подпомагане. Пенсионната система е математически модел, базиран на приходи и разходи“, каза още Адемов в предаването „Преди всички“.  „Проблемът е в това, че във формулата за изчисляване на размера на пенсията има един много важен показател, който се нарича „среден осигурителен доход“ за страната през последните 12 месеца. Всяка година всеки месец този среден осигурителен доход расте и оттук идва разликата в размера на пенсиите на тези, които се пенсионират сега, и тези, които са се пенсионирали преди 10 години. За да може да бъде преодоляна тази разлика, съществува инструментът „преизчисляване“.  ", "date": "2019.07.01", "title": "Д-р Хасан Адемов: Средният осигурителен доход е виновен за разликата между стари и нови пенсии"}
{"url": "http://epicenter.bg/article/Vasil-Velev-ot-AIKB-se-gotvi-za-predsedatel-na-NEK/186974/4/0", "text": "В последните седмици председателят на Управителния съвет на Асоциацията на индустриалния капитал в България Васил Велев се вживява активно в ролята на отявлен критик на метода на управление на държавната НЕК. Любопитно е каква изгода носят на Велев тези медийни изяви?  Все пак живеем в страна, в която личната изгода е водеща за всяко едно действие. Едва ли основният му мотив е желанието да бъде под светлината на прожекторите и да си прави пиар, питат се експерти. Изглежда, че Велев се цели директно в председателския пост на НЕК и поради тази причина полага толкова усилия да очерни държавното дружество, пише ПИК.  След като стана ясно, че Бордът на директорите на БЕХ е отхвърлил оставката на директора на НЕК, Васил Велев веднага лъсна в медиите и продължи да прокарва менте компромати за некачественото стопанисване на дружеството. Вероятно Велев ще изчака да се потуши напрежението и след време ще се появи на бял кон като спасител на НЕК.  Според запознати присъствието на устатия индустриалец в НЕК ще е стратегическо, защото въпросният бил в топли отношения с важни хора в държавата и чрез него те ще получат сериозно влияние в управлението.  „Все пак апетитният стол на директор на държавното дружество е голяма хапка за Василев, който се е запънал като магаре на мост за властта в пустия НЕК. Вместо да си прави разходки по телевизионните студиа, нека се захване с въпроси от компетенциите на организацията, която представлява. Методът „Разделяй и владей“ трудно ще помогне на господина да се добере до мечтания пост – шеф на НЕК.  Излишна е фалшивата загриженост на Велев за българската енергетика. Прекалено много станаха Майките Терези“, коментират експерти.  ", "date": "2019.07.01", "title": "Васил Велев от АИКБ се готви за председател на НЕК"}
{"url": "http://epicenter.bg/article/Prazni-plazhove-na-Slanchev-bryag--Ima-li-turisti-/186981/4/0", "text": "От събота насам в социалните мрежи се разпространява видеоклип, който според автора му е заснет в Слънчев бряг, в 11 часа преди обяд.   От клипа става ясно, че голяма част от шезлонгите и чадърите са празни. Изниква въпросът дали този сезон туристите са избягали от Слънчев бряг и наистина ли плажът е празен, питат се колегите от Нова телевизия.  „В този период от сезона винаги посещаемостта е била в тези рамки, затова не мисля, че положението е толкова зле. От 10 юли стартира активният сезон и тогава курортите започват да се изпълват с туристи. Забелязва се лек спад на младежкия туризъм, който традиционно е в ранните периоди. Предполагам че това се дължи на активните проверки през изминалия сезон. Стараем се да привличаме повече млади летовници по нашето Черноморие”, коментира пред Нова концесионерът на въпросния плаж Кирил Спасов.  „Хотелите не са по-празни от същите периоди в предишни години. Местата за отсядане са достатъчно добре заети за такъв междинен период от сезона. Цените до 10 юли са по-ниски за всички хотели. Решилите да почиват на българското Черноморие, до тази дата, могат да намерят изгодни оферти за висококачествена услуга, която ще предложим и във високия ценови сезон”, каза Стойка Терзиева, представител на Съюза на собствениците в Слънчев бряг.   „Управителите на хотели направиха всичко възможно, за да могат да запълнят базата си. Сега за високия сезон се предоставят специални оферти, за да могат туроператорите да запълнят свободните места”, допълни Стойка Терзиева.  Концесионерът на плажа обяснява, че липсата на туристи не се дължи на високи такси за ползване на чадъри и шезлонги. Те не били променяни от години, тъй като стойността на услугата била вписана в концесионния договор.", "date": "2019.07.01", "title": "Празни плажове на Слънчев бряг! Има ли туристи?"}
{"url": "http://epicenter.bg/article/Rekordno-niska-bezrabotitsa-prez-may--V-ES---6-3--v-Balgariya---4-5-/186994/4/0", "text": "През май 2019 година нивото на безработица в 28-те страни от Европейския съюз (ЕС) се понижи до ново рекордно дъно от 6,3%, в рамите на еврозоната - до близо 11-годишно дъно от 7,5%, а в България стабилизира на априлското историческо дъно от 4,5% - най-ниско ниво от 2000 година, откакто Евростат разполага с данни за нашата страна.  Безработицата в ЕС се понижи от 6,4% през април до 6,3% през месец май - най-ниска безработица, откакто Евростат стартира това месечно проучване през януари 2000-а година, след като година по-рано беше на ниво от 6,9% (през май 2018-а). В рамките на еврозоната нивото на безработицата се понижи до 7,5% (най-ниско ниво от юли 2008-а година) спрямо 7,6% през април и 8,3% година по-рано.  Според европейската статистика общо 15,653 млн. европейци, от които 12,348 милиона от еврозоната, са били без работа през петия месец на настоящата година, като спрямо април е отчетено понижение на безработните в ЕС със 71 хиляди и в рамките на еврозоната - със 103 хиляди. Спрямо май 2018-а година общият брой на безработните европейци е спаднал с 1,277 милиона, от които 1,133 милиона в единния валутен блок.  Рекордно ниските нива на безработицата в еврозоната и в целия ЕС остават едни от малкото позитивни новини за състоянието на европейската икономика и предполагат, че опасността от рецесия е малко вероятна. Поне на теория много ниската безработица трябва да подкрепи потребителските разходи и респективно икономиката на стария континент.  Най-ниска безработица през април е регистрирана в Чешката република (безработица от едва 2,2%), следвана от Германия (3,1%) и Нидерландия (3,3%), докато най-висока остана безработицата в Гърция (ниво от 18,1%, но според данни на Евростат за март 2019-а), в Испания (13,6% през май 2019-а) и Италия (9,9%).  В рамките на май общо 3,217 млн. младежи на възраст под 25 години са били без работа в ЕС (ниво на младежка безработица от 14,3%), като това представлява понижение на младежката безработица със 176 хиляди спрямо година по-рано, когато безработицата сред младите европейци беше на ниво от 15,1%.  Евростат представи и данни, според които и нивото на безработица в България стабилизира през май в априлското рекордно историческо дъно от 4,5% (най-ниска безработица в нашата страна от януари 2000 година, откогато Евростат разполага с този тип данни). Година по-рано (през май 2018-а) безработицата в нашата страна беше на ниво от 5,3%.  По този показател нашата страна заема единадесето място сред всички 28 членове на Европейския съюз с най-ниска безработица и е една от 18-те страни - членки на ЕС с безработица, която е по-ниска от средноевропейската.  През петия месец на настоящата година 150 хиляди българи са били без работа спрямо 152 хиляди през април и 177 хиляди година през май 2018-а година, показват днешните данни на Евростат. Това е рекордно нисък брой на безработните българи откакто съществува тази статистика за нашата страна от началото на далечната 1995-а година.  Нивото на младежката безработица в България се повиши през май до 11,1% от 10,8% през предходния месец, като през петия месец на годината без работа са били общо 15 хиляди български младежи на възраст под 25 години спрямо 15 хиляди и през април и 21 хиляди година по-рано (през май 2018-а).  Данните на Евростат също така показват, че безработицата сред жените в нашата страна се понижи през май до 4,1% от 4,2% през април - далеч под безработица от 4,8% година по-рано, докато безработицата сред мъжете се понижи до 4,7% от 4,8% месец по-рано и спрямо 5,8% през май 2018-а година.  ", "date": "2019.07.01", "title": "Рекордно ниска безработица през май! В ЕС - 6,3%, в България - 4,5%"}
{"url": "http://epicenter.bg/article/KZK-reshi---Arkad--shte-stroi-balgarskiya-uchastak-ot--Turski-potok-quot-/186996/4/0", "text": "Комисията за защита на конкуренцията отмени решението на „Булгартранзгаз“ да декласира консорциума „Аркад“ и да води разговори с обединението „Газово развитие и разширение в България“ (ГРРБ) за изграждане на 474 км от турско-българската до българо-сръбската граница. Решението е взето на 27 юни, предаде БГНЕС.   Според становището това решение е незаконосъобразно и изпълнението трябва да бъде възложено на консорциума от Саудитска Арабия.   КЗК връща преписката на възложителя за продължаване на възлагателните действия, съгласно закона и указанията, дадени в мотивите на настоящото решение. Възлага на „Булгартрансгаз“ ЕАД да заплати на ДЗЗД „Консорциум Аркад“ направените в производството пред КЗК разноски в размер на 4 500 лв., представляващи внесена държавна такса за образуване на производството пред КЗК. Оставя без уважение искането на Консорциум „Газово развитие и разширение в България“ за възлагане на направените разноски в производството пред КЗК. Решението на антимонополната комисия подлежи на обжалване в 14-дневен срок пред Върховния административен съд.   В края на май българският газов оператор декласира „Аркад“ с мотива, че не е подал на време редица необходими документи. Същевременно ГРРБ са представили по-добра оферта. Становището на КЗК обаче е, че предложената от ГРРБ отстъпка от първоначално оферираната цена за изпълнение на поръчката представлява недопустимо изменение на офертата извън срока, регламентиран в Закона за обществените поръчки. Изборът за изпълнител за участъка от турско-българската до българо-сръбската граница беше стартирана в края на миналата година. На България ще са нужни над 2,8 млрд. лева за изграждане ключовата тръба в посока от компресорната станция в Петрич през Провадия към Сърбия. Очаква се след 2020 г. по тези тръби да идва газ поне от три независими източници, както настоява директивата не ЕК.   Победителят \"Аркад\" e най-голямата компания в Саудитска Арабия за енергийни услуги. Има голям опит в изграждането на газо- и нефтопроводи, като освен това строи и електроцентрали, платформи за добив, както и нефтопреработвателни съоръжения.  Участието им в обществената поръчка напомня изказването на премиера Бойко Борисов след срещата на лидерите на ЕС и Арабската лига, когато той покани саудитски компании да се включат в търга за новия газопровод.  Кандидатите в обществената поръчка трябваше да предложат две отделни цени за двата различни срока за изпълнение, заложени от \"Булгартрансгаз\".  Единият е 250 дни и предвижда изпълнението на цялото 474-километрово трасе.  А другият е 615 дни, от които през първите 250 дни трябва да се построи само 308-километров газопровод от компресорна станция \"Полски Сеновец\" до сръбската граница, с което да се осигури транзитът на газ.  В останалите 365 дни трябва да изгради трасето от Провадия до \"Полски Сеновец\", както и още няколко връзки с газовата мрежа. Предложението на \"Аркад\" включва най-ниските цени, както за изпълнение на всички дейности от предмета на поръчката при максимално допустим срок на изпълнение на дейностите 250 календарни дни, така и при изпълнение на всички дейности от предмета на поръчката при максимално допустим срок на изпълнение на дейностите 615 календарни дни, съобщават от \"Булгартрансгаз\". ", "date": "2019.07.01", "title": "КЗК реши: Саудитският консорциум „Аркад“ ще строи българския участък от „Турски поток\""}
{"url": "http://epicenter.bg/article/Ivan-Ivanov--Srednoto-uvelichenie-na-tsenata-na-el--energiyata-za-bitovite-potrebitelite-e-2-90-/187007/4/0", "text": "Средното увеличение на цената на ел. енергията за битовите потребителите е 2,90%. Това каза председателят на Комисията по енергийно и водно регулиране доц. Иван Иванов по време на брифинг за цените на електрическата и на топлинната енергия в сила от 1 юли, предаде репортер на Агенция „Фокус“.   Доц. Иванов уточни, че решението е взето днес в 14.00 часа, като отбеляза, че утвърдените днес цени са по-ниски в сравнение с приетите в доклада от 27 май. „Тогава беше предвидено среднопретегленото изменение да бъде 3,48%“, допълни доц. Иванов.  „Най-важното, което предполагам интересува всички, е какви са измененията на крайните цени на ел. енергията за битовите потребители, считано от 1 юли 2019 г. Изменението е както следва. За ЧЕЗ – 2,90%, за EVN – 2,97%, за ЕНЕРГО-ПРО - 2 80 %“, каза още председателят на КЕВР.    Средното изменение на цената на топлинната енергия е 3,53%, каза още Иван Иванов по време на брифинга. По думите му допреди месец предвиденото изменение в цената на топлинната енергия е било 4,50 %. Доц. Иванов даде данни за цената на топлинната енергия за отделните топлофикации. „Цената на топлинната енергия за „Топлофикация София“ се увеличава с 3,06% при предвидени преди месец 4,30%. Цената на „Топлофикация – Разград“, където увеличението беше най-голямо - 17,53% се актуализира на 8,59%. Т.е. наполовина. Също така цената на топлинната енергия на „Топлофикация Габрово“ от 12,53% намалява на малко под 10%. Топлофикация „Враца“ намалението е близо два пъти - от 7,52% цената намалявана 3,80 %“, каза още доц. Иванов.  ", "date": "2019.07.01", "title": "Иван Иванов: Средното увеличение на цената на ел. енергията за битовите потребителите е 2,90%"}
{"url": "http://epicenter.bg/article/MRRB--Uvelichen-e-kapatsitetat-za-prodazhba-na-elektronni-vinetki-na-GKPP--Kalotina-/187016/4/0", "text": "С цел облекчаване на трафика и намаляване на възможността за образуване на опашки на влизане в България през активния летен сезон е увеличен капацитетът за продажба на електронни винетки на ГКПП „Калотина“. Там вече има 6 терминала за самообслужване. Увеличени са и вече са три гишетата за продажба, на които освен с карта, плащане може да бъде направено и в брой. На ГКПП „Капитан Андреево“ броят на терминалите за самообслужване също е увеличен.  Това стана ясно на днешната среща на министъра на регионалното развитие и благоустройството Петя Аврамова с посланика на Република Турция у нас Хасан Улусой. В нея участваха също заместник-министрите Николай Нанков и Деница Николова, началникът на кабинета на министъра Весела Начева-Кръстева и Иван Досев – член на УС на Агенция „Пътна инфраструктура“.  Заместник-министър Нанков информира д-р Улусой, че винетки могат да бъдат купени в дистрибуторската мрежа, на бензиностанции, чрез мобилно приложение и с СМС. Те могат да бъдат закупени онлайн предварително и да се активират от деня на влизане на пътуващите в страната ни, стана ясно още по време на срещата.  Регионалният заместник-министър обърна внимание, че в страната ни има нов контролен орган – служители на Националното тол управление контролират спазването на Закона за пътищата и купуването на винетки. В страната ни предстои да бъде внедрена тол система за тежкотоварните автомобили, в резултат на което винетките за превозни средства над 3,5 т ще отпаднат и те ще плащат тол такса за изминато разстояние.  С ускорени темпове се изпълняват програмите „България – Турция“ и „Черноморски басейн“, отбеляза зам.-министър Николова. Тя информира, че се очаква сключването на 34 нови договора за над 10 млн. евро по програмата за трансгранично сътрудничество с южната ни съседка. Работи се и по подготовката на следващия програмен период. Обсъжда се включването на няколко стратегически проекта, които да се изпълняват от двете страни на границата.  Министър Аврамова коментира, че се разчита на съдействието на турското посолство в България, което чрез своите канали може да съдейства за по-добрата информираност на своите граждани, така че да пътуват по-комфортно през територията на страната ни.  Установените добри контакти и сътрудничество създават условия да работим за по-нататъшното развитие на двустранните отношения в дух на разбирателство и взаимна изгода между България и Турция, коментира регионалният министър.  Двете страни имат много допирни точки, по които да си сътрудничат, като регионално развитие, благоустройство, инфраструктура, заяви от своя страна д-р Улусой.  Нашата основна цел е да изградим добра инфраструктура, за да улесним гражданите и бизнеса, заключи министър Аврамова.  ", "date": "2019.07.01", "title": "МРРБ: Увеличен е капацитетът за продажба на електронни винетки на ГКПП „Калотина“"}
{"url": "http://epicenter.bg/article/Turisticheskiyat-sezon-po-moreto-se-sriva--Shezlongite-sa-prazni--chadari-pochti-ne-se-polzvat-/187017/4/0", "text": "Представители на туристическия бранш се опасяват, че летният сезон у нас ще бъде твърде слаб поради спад на туристите по морето.   В началото на юли на юг от Бургас хотелите и къщите за гости са почти празни, а в големите курорти ”Елените”, ”Свети Влас” и ”Слънчев бряг” само част от хотелите са запълнени. Според статистически данни, представени от министъра на туризма Николина Ангелкова, от януари до май в България са влезли малко над 2 450 000 чуждестранни туристи.   \"Това е един много малък ръст от 0.4%. Предполагам, че тези мерки, които българските хотелиери са предприели, са в отговор на техните лични наблюдения в техните лични обекти с оглед месец юни, който наистина е ключов за летния сезон\", коментира Ангелкова пред БНТ.  Шезлонгите са празни, чадъри почти не се ползват. Според бранша причините са комплексни. Основната е завръщането на силни играчи като Турция и Египет. Също и кризата с „Боинг 737 Макс”, приземен през март след две самолетни катастрофи.  „Авиокомпаниите не могат да осигурят в пълния капацитет самолети, които да могат да превозват туристи до България. Ние губим традиционни пазари като еврейския, като германския”, казва Христина Славова от Туристическата камара в Бургас.  Кризата с кадрите става все по-голяма, жалват се хотелиери и ресторантьори. На централната алея в Слънчев бряг още търсят персонал.  Причините да няма желаещи да работят по морето са очевидни – краткият сезон, който тази година е едва около три месеца, ниското заплащане, а също и тромавите процедури при наемането на работници от трети страни.  Председателката на Сдружение \"Клуб на хотелиера\" в Несебър Диана Колчева заяви, че от бранша са алармирали за предстоящия слаб сезон още от февруари месец, когато вече е било ясно, че се забавят ранните записвания и нещата не вървят добре, но въпреки това министерството не е реагирало.   Друг проблем пред българския туристически бранш е, че масираната реклама от страни като Тунис, Мароко, Египет е насочила туристопотока от Европа в друга посока.   Според Колчева има необходимост от намаляване на цените на шезлонгите и чадърите, както и нужда от реклама, насочваща към България. Тя подчерта, че липсата на туристи в Слънчев бряг се отразява и на Южното Черноморие, където сезонът щял да бъде в рамките на 20 дни, а на север от Бургас не повече от 45 дни.  Спад на туристите с 15% изчисляват към момента от Бургаската регионална туристическа камара. На някои пазари дори до 20%. Заради по-малкото туристи работодатели пестят от персонал, който им е все по-трудно да си осигурят. Засега се предвижда пълна заетост на персонала през най-натоварените месеци – юли и август, съобщава бТВ.", "date": "2019.07.01", "title": "Туристическият сезон по морето се срива. Шезлонгите са празни, чадъри почти не се ползват "}
{"url": "http://epicenter.bg/article/Tsatsarov-iska-povtorno-imuniteta-na-prof--Georgi-Mihaylov-ot-BSP/186979/3/0", "text": "Главният прокурор Сотир Цацаров сезира повторно 44 -ото Народно събрание с искане за даване на разрешение за възбуждане на наказателно преследване на народния представител Георги Михайлов - за извършено от него данъчно престъпление, съобщиха от прокуратурата.  На 08.11.2018 г. главният прокурор Сотир Цацаров внесе в Народното събрание искане за снемане имунитета на Георги Михайлов за безстопанственост и сключване на неизгодни сделки в качеството му на изпълнителен директор на „СБАЛХ“ ЕАД.  На 09.11.2018 г. Михайлов даде съгласието си за възбуждане на наказателно преследване срещу него. На 13.11.2018 г. Софийска градска прокуратура образува наказателно производство за престъпления, извършени Михайлов, а на 22.11.2018 г. главният прокурор възложи разследването да се проведе от Национална следствена служба.  На 26.06.2019 г., под ръководството на Софийска градска прокуратура, следовател от Национална следствена служба привлече като обвиняем народния представител Георги Михайлов за безстопанственост /престъпление по чл. 219 ал. 4 вр. ал. 1 от НК/ и му взе мярка за неотклонение „Гаранция в пари“ в размер на 15 000 лв.   Наказателната отговорност на Михайлов е ангажирана за това, че в периода 31.07.2015 г. - 18.04.2017 г. в гр. София като длъжностно лице - изпълнителен директор на „Специализираната болница за активно лечение на хематологични заболявания“ /„СБАЛХЗ“/ ЕАД, не е положил достатъчно грижи за ръководенето, управлението, стопанисването и запазването на повереното му имущество и за възложената му работа, от което са последвали значителни щети за предприятието - „СБАЛХЗ“ ЕАД, в размер на 164 106 лв., като престъплението е в особено големи размери и представлява особено тежък случай.   Въпреки задълженията си за законосъобразното управление на финансите на „СБАЛХ“ ЕАД по Закона за финансово управление и контрол в публичния сектор и Закона за лечебните заведения, обвиняемият Михайлов е извършил парични плащания без правно основание в полза на дружеството „Екофарм“ ЕООД в общ размер на 164 106 лв., въз основа на две фактури, издадени след изтичане срока на договора с „Екофарм“ ЕООД.  Разследването по досъдебното производство продължава и се събират доказателства и за други престъпни деяния против стопанството/ чл. 219 – 220 НК/. В хода на разследването са събрани доказателства и за извършено от Георги Михайлов данъчно престъпление. Те са дали основание на наблюдаващия прокурор при СГП да приеме, че са достатъчни, по смисъла на чл. 219, ал. 1 НПК, за привличане на Георги Михайлов към наказателна отговорност и за престъпление по чл. 255 ал. 1 предл. 1 и 2 т. 2 предл. 2 вр. чл. 26 ал. 1 от НК.  Главният прокурор повторно е сезирал Народното събрание за даване на разрешение за възбуждане на наказателно преследване на Михайлов за извършено данъчно престъпление, тъй като даденото от него писмено съгласие, на основание чл. 70, ал. 2 от Конституцията на Република България, не включва разследването и привличането към наказателна отговорност за извършено от него престъпление по чл. 255 ал. 1 предл. 1 и 2 т. 2 предл. 2 вр. чл. 26 ал. 1 от Наказателния кодекс.   Тълкуването, дадено в Решение № 10 от 27.07.1992г. по к. д. № 13/92г. на Конституционния съд на Република България 1 предпоставя повторното сезиране на Народното събрание, с оглед статута на Георги Михайлов на народен представител.", "date": "2019.07.01", "title": "Цацаров иска повторно имунитета на проф. Георги Михайлов от БСП"}
{"url": "http://epicenter.bg/article/Rumyana-Arnaudova--Shte-privlechem-Georgi-Mihaylov-ot-BSP-kato-obvinyaem-za-bezstopanstvenost/186999/3/0", "text": "\"Ще привлечем като обвиняем Михайлов за безстопанственост\". Това заяви на извънреден брифинг говорителят на главния прокурор Румяна Арнаудова по повод информацията, че Цацаров е поискал снемане на депутатския имунитет на народния представител от БСП Георги Михайлов.  \"Още миналата година главният прокурор Сотир Цацаров поиска да бъде свален имунитетът на депутата д-р Георги Михайлов. На 9 ноември миналата година той сам поиска да го разследват. Прокуратурата го разследва и въз основа на доказателства се установи това, че е получавал парични средства от дружество. Д-р Михайлов е получавал пари, тъй като е дал 200 000 хиляди лева лични средства на дружеството, а то е връщало с лихвите. В една от годините имаше куриоз в данъчната декларация на Михайлов - неотчетени бяха 44 000 лева, получени от същото дружество\", разкри Арнаудова.  \"Дружеството е имало договор с Националната специализирана болница за активно лечение на хематологични заболявания и е презапасявало с медицински препарат за онкоболни болницата. В последствие болницата е изпаднала в свръхзадължения. Само този препарат е ощетил болницата с над 160 хиляди лева\", коментира говорителят на главния прокурор.   Източник: Канал 3", "date": "2019.07.01", "title": "Румяна Арнаудова: Ще привлечем Георги Михайлов от БСП като обвиняем за безстопанственост"}
{"url": "http://epicenter.bg/article/Avtobus-s-57-detsa-i-kola-katastrofiraha-mezhdu-Karnobat-i-Burgas/187001/3/0", "text": "Автобус с 57 деца от София и кола се удариха на пътя Бургас-Карнобат, научи NOVA. Инцидентът е станал около 14:00 часа.   Автомобилът е с чуждестранен регистрационен номер.   Няма пострадали. Автобусът е спрян и се преценява дали може да продължи пътя си. Децата изчакват.    ", "date": "2019.07.01", "title": "Автобус с 57 деца и кола катастрофираха между Карнобат и Бургас"}
{"url": "http://epicenter.bg/article/Georgi-Mihaylov-ne-e-deklariral-40-000-leva-prez-2016-a/187008/3/0", "text": "Депутатът от БСП проф. д-р Георги Михайлов не е декларирал получени 40 000 лева през 2016 година. За това прокуратурата иска да му повдигне обдинение за данъчни престъпления, съобщи говорителят на главния прокурор Румяна Арнаудова.    Парите са били лихви по заем от 200 000 евро, който д-р Михайлов е дал през 2013 година на фирма за търговия с лекарства. Освен това – през други три години – депутатът е декларирал по-малки суми от получените. Затова прокуратурата ще иска разследване на депутата и за по-стари периоди.    „Тъй като, след като този човек си е позволил през една от годините въобще да не декларира доходи от лихви, напълно възможно е и през 2013-2014 година да е спестил някои обстоятелства, или най-малкото, както виждаме, че се е случвало в три последователни години, да е заявил неверни обстоятелства“, каза Румяна Арнаудова.    Фирмата има договор за доставка с Болницата по хематология в София, на която д-р Михайлов е бил директор. Количеството на поръчаните лекарства е много над нуждите на болницата, за което прокуратурата обвинява директора за нанесени щети над 160 000 лева. ", "date": "2019.07.01", "title": "Прокуратурата: Георги Михайлов не е декларирал 40 000 лева през 2016-а"}
{"url": "http://epicenter.bg/article/GERB-predlagat-krayniyat-srok-za-vavezhdane-na-tol-sistemata-shte-bade-ne-po-kasno-ot-1-mart-2020-g-/186988/2/0", "text": "Току-що с група народни представители внесохме законопроекта за изменение и допълнение на Закона за пътищата. Това касае така дългоочакваната система за електронно таксуване от смесен тип на всички превозни средства. Крайният срок за въвеждане на търговската експлоатация на тол системата ще бъде не по-късно от 1 март 2020 г. Това каза на брифинг народният представител от ГЕРБ Александър Ненков, предаде репортер на Novini.bg.  На 16 август тази година трябваше да започне търговска и техническа експлоатация на т.нар. тол система за тежкотоварните автомобили над 3,5 тона.  „В полза на превозвачите, които ще бъдат пряко засегнати от това решение, ние предприехме подход в рамките на намиране на добрия тон на консенсус и предложихме 16 август да бъде даден старт на техническата експлоатация на системата, а не по-късно от 1 март 2020 година да започне реалното събиране на такси. Правим това в унисон с проведените срещи с превозвачите, за да се намери необходимия консенсус за тарифирането, както и за обхвата на пътищата“, обясни народният представител.  Ненков припомни, че на този етап обхватът на тол системата включва магистралите, пътищата от първи клас и част от второкласните пътища. „Породиха се и притеснения от гледна точка на това как едно тарифиране би се отразило на превозвачите от гледна точка на стоки от първа необходимост и опасенията, че някои от тях биха завишили своите стойности. Поради тази причина през следващите няколко месеца всичко това ще бъде изчистено и се надявам да се намери необходимия баланс и доверие между двете страни – държавата и АПИ, от една страна, и превозвачите, от друга“, посочи Ненков.  Той обясни, че крайният срок за въвеждане на търговската експлоатация на тол системата ще бъде не по-късно от 1 март 2020 г. „Това е краен срок, в който ако системата заработи технически на достатъчно добро ниво и ако се постигне по-бързо необходимият компромис между двете страни, то тя може да стартира и много по-рано от тази дата. Но за всеки случай сме дали един краен срок, който няма да бъде повече удължаван“, подчерта Ненков.  ", "date": "2019.07.01", "title": "ГЕРБ предлагат крайният срок за въвеждане на тол системата ще бъде не по-късно от 1 март 2020 г."}
{"url": "http://epicenter.bg/article/Borisov-za-izbora-na-nov-predsedatel-na-EK--Nyama-reshenie/186990/2/0", "text": "  продължил близо денонощие и отложен за утре заради липсата на резултат. Премиерът подчерта, че няма взети решения, няма и гласувания.     Борисов коментира и неофициалната информация, изтекла през Ройтерс и АФП, а именно, че бившият български еврокомисар Кристалина Георгиева е спрягана за председател на Европейския съвет.   Премиерът даде да се разбере, че българската финансистка, която беше еврокомисар и сега заема висока директорска позиция в Световната банка, е предлагана за различни постове в ЕС, но на нея й отива този на председател на Европейската комисия.  За нея има смисъл и затова доста колеги са я вдигнали за председател на ЕК\", заяви пред медиите в Брюксел Борисов.   Всеки си предлага своите кандидати, а другите ги отричат. Това е, няма решение. Това заяви още премиерът Бойко Борисов във връзка с избора на нов председател на ЕК.   \"  каза Борисов.   Относно само Кристалина Георгиева ли се обсъжда за председател на Европейския съвет, премиерът заяви, че само са спуснати нейното име и това на Мария Габриел.    \"  Вчера говорих с Кристалина Георгиева, днес също се чухме. Тя има прекрасна работа в Световната банка\", добави премиерът.     Представете си, ако страните от Западните Балкани не бъдат поканени.  \", каза Борисов.  На въпрос колко страни блокират Тимерманс, той отговори, че няма да каже и не отговаря за чужди позиции, а защитава българската.  ,  напомни Борисов. \"Вебер - на парламента, Тимерманс - на комисията. Тази форма би събрала най-много подкрепа. Търси се мнозинство, за да може нашите предложения да минат. Утре в 11 часа ще говорим\", каза още Борисов. Борисов сподели още пред медиите, че цяла нощ само едно и също се е говорило.    На въпрос какво си е говорил с Франс Тимерманс, той отговори, че са си говорили за всичко и видеото му във \"Фейсбук\" е целяло само да покаже колко широкоскроен е.   \"Говорихме за всичко с Тимерманс, видеото целеше да покаже колко широкоскроени сме и как можем да търсим компромиси за решаване на нещо. Сега ние си създаваме сами кризата\", добави премиерът.  ", "date": "2019.07.01", "title": "Борисов:  Кристалина Георгиева няма да е председател на ЕС! Тя не е без работа, за да й търсим пост"}
{"url": "http://epicenter.bg/article/Prezidentat-Radev--Za-nas-Kitay-e-parvostepenen-partnyor-ot-izklyuchitelno-znachenie/186991/2/0", "text": "За нас Китай е първостепенен партньор от изключително значение. С удоволствие констатираме отличните политически отношения и държим те да бъдат задълбочавани и развивани. Това каза президентът Румен Радев в началото на срещата си днес с китайския премиер Ли Къцян в град Далян.   Президентът Румен Радев представи на среща с министър-председателят на Китай Ли Къцян предложение за повече прагматизъм в двустранните отношения  Откриването на пряка въздушна линия София-Пекин и на клон на китайска банка в България ще насърчи туризма, търговията и инвестициите, подчерта Румен Радев  България и Китай трябва да издигнат на ново ниво двустранните политически отношения, което да внесе импулс и да разкрие нови перспективи пред партньорството в икономиката, инвестициите и други сфери от взаимен интерес. Това беше общата позиция на държавния глава Румен Радев и министър-председателя на Китай Ли Къцян, които проведоха среща днес в град Далиен. С тази среща започна и държавното посещение на българския президент в Китайската народна република от 1 до 5 юли по покана на председателя Си Дзинпин.  На срещата в Далиен българският държавен глава представи на министър-председателя на Китай предложение за основните насоки за развитие на българо-китайските отношения. В документа се съдържат 9 приоритетни области, в които България и Китай имат голям потенциал да реализират взаимноизгодни проекти: транспортна инфраструктура; финансово-инвестиционната дейност и финансови технологии; IT сектор и стартиращи компании; научно-изследователска и развойна дейност и иновации; откриване на директна авиолиния между Пекин и София; туризъм, селско стопанство; устойчиво развитие и градско планиране; енергетика.  България все още е бяло петно на картата на китайските инвестиции и това трябва да се промени решително, е позицията на българския държавен глава. Румен Радев открои създаването на пряка въздушна линия София-Пекин, както и откриването на клон на китайска банка в България, като ключови предпоставки за ускореното развитие на двустранните отношения и до много по-добри условия за реализация на останалите проекти във всички области. Държавният глава подчерта, че облекчаването на инвестиционния, финансов и търговски обмен между България и Китай е в интерес както на двете държави, така и на нашия регион.  Китайският министър-председател оцени високо идеята на българския президент, споделена на срещата им в София през 2018 г., за откриване у нас на Център за глобално партньорство в рамките на инициативата „17+1“, който да допринесе за проучването на правната рамка на ЕС и осъществяването на перспективни инвестиционни проекти. За нейната реализация вече работят правителствата на двете държави. На срещата в Далиен държавният глава отбеляза и възможността за изграждането на българо-китайски център за научни изследвания и иновации в София, които са определящ фактор за силата и конкурентоспособността на икономиката. „Такива изследвания и иновации вече са залог да имаме конкурентоспособна икономика и тя да се развива точно в областта на високите технологии и производствата с добавена стойност“, подчерта Румен Радев. Държавният глава посочи като пример партньорството между българска софтуерна компания и най-големия китайски туристически оператор и призова за мултиплицирането на този успех.  Партньорството в енергетиката, както и увеличаването на износа на млечни продукти и храни от България за Китай за постигане на баланс в двустранната търговия също бяха сред акцентите на срещата. Държавният глава изрази надежда за съхраняване на потенциала на свободната търговия и изрази мнение, че всички спорни въпроси в рамките на Световната търговска организация следва да се решават в дух на конструктивен диалог и на основата на многостранни преговори.  Утре държавният глава ще участва в церемонията по откриването на Световния икономически форум в Далиен, известен като „Летния Давос и ще направи изказване в рамките на сесията „Диалог между китайските държавни предприятия и българската власт“. Румен Радев ще се срещне с Клаус Шваб, основател и президент на Световния икономически форум в Давос, както и с губернатора на провинция Хъбей Сю Цин.  Във водената от държавния глава делегация са председателят на парламентарната Комисия по регионална политика, благоустройство и местно самоуправление Искрен Веселинов, председателят на Комисията по транспорт, информационни технологии и съобщения Халил Летифов, както и народните представители, членове на Групата за приятелство България – Китай в Народното събрание – Христо Проданов, Георги Колев, Боряна Георгиева. В делегацията са включени представители на научните и образователните институции, както и на български компании в областта на информационните технологии, инвестициите, туризма и земеделието.  ", "date": "2019.07.01", "title": "Президентът Радев: За нас Китай е първостепенен партньор от изключително значение"}
{"url": "http://epicenter.bg/article/Manol-Genov--Premierat-da-ne-vyarva-na-avatarite-si--podvezhdat-go-s-nedostoverna-informatsiya/186992/2/0", "text": "Чувствам се поласкан, че докато е на важен форум в Брюксел, премиерът Борисов е намерил сили и време да коментира БСП, пленума на партията ни и, разбира се, анонимно, и мен. Това заявява Манол Генов, съобщават от пресцентъра на левицата.   Правил го е много пъти, и от съобразяване или от страх, все е пропускал точно името ми, макар да е знаел прекрасно за кого и за какво говори. По този повод се обръщам директно към него. Г-н премиер, вие никак не обичате да ви подвеждат. Още повече вашите лични аватари. Ама те точно това правят! При това рискуват вашата полунеопетнена съдебна репутация да пострада /очевидно не държите репутацията ви на политик да е чиста/.  Затова ви доверявам една несправедливо опазена от вас „тайна“: съдебното дело срещу мен вече е затворено. Окончателно и необратимо. Причината се нарича „влязло в сила съдебно решение“. Невинен напълно съм след абсурдни и нелепи обвинения. Толкова абсурдни, че дори самото държавно обвинение се отказа да обжалва оправдателната присъда спрямо мен, произнесена на първа инстанция. И така съдебното решение стана окончателно и влезе в сила. Премиерът не е длъжен да има юридическа грамотност на висота, затова, ако е нужно, нека някой му обясни какво значи това. Нека някой му разтълкува що за абсурдност е имало в едно обвинение, след като държавното обвинение в лицето на прокуратура се е отказало да протестира оправдателната присъда след първа съдебна инстанция.   Затова си позволявам съвета: Направете го, г-н премиер, ако искате и в джипа на разходка се заснемете как ви обясняват казуса, но не се поддавайте на такива заблуди. След това, ако искате уволнявайте за коварно невярна информация, дадена ви уж да направите актив от нея. Що са ви такива аватари, дето ще ви носят само гафове и товари.   Пред медиите снощи в Брюксел Борисов, завършвайки изявлението си, вметна: \"Едни правят пленуми в неделя, ние правим съвет. Тези, дето купуваха главосе, се издигат...\"      ", "date": "2019.07.01", "title": "Манол Генов: Премиерът да не вярва на аватарите си, подвеждат го с недостоверна информация"}
{"url": "http://epicenter.bg/article/Palnyat-kolite-na-parlamenta-s-gorivo-za-malko-nad-1-mln--leva/186993/2/0", "text": "С около 290 000 литра гориво за една година се очаква да бъдат напълнени резервоарите на колите на Народното събрание. Това става ясно от обществена поръчка на парламента за доставката на бензин и дизел, като общата сума е малко над 1 млн. лева.  Близо 745 000 лева от сумата е именно за нуждите на служебните автомобили, които използват народни представители и администрацията на НС. Останалите 258 000, пък са заделени за 120 000 литра дизел за отопление за нуждите на почивната база във Велинград.  В документацията по нея обаче се посочва и прогнозните количества, които ще са нужни на автопарка на НС. Така през годината са предвидени да се закупят 100 000 литра А-95, около 40 000 безоловен А-98 и 150 000 евродизел.  Парламентът разполага с около 102 коли и микробуси, с които извозва народните представители. Така изчисленията показват, че на всяка една от тях се пада по около 236 литра гориво на месец. С 290 000 литра пък колите на НС могат да направят около 13 000 обиколки на страната, изчислява Монитор.  Зареждането ще става с помощта на карти за безналично плащане, като заплащането от страна на НС става по банков пък в срок от 20 дни след надеждно издадена фактура. Продавачът пък задължително трябва да им изградена търговска мрежа в страната или минимум 50 бензиностанции, където може да се зарежда безкасово.  Относно почивната база на НС във Велинград пък става дума за периодични доставки от по около 20 000 литра на месец на гориво за отопление.  Записано е задължението автоцистерната да е пълна и цялото количество да е за ведомствената база на депутатите. От годишните финансови отчети на НС за 2016 и 2017-а пък става ясно, че на година парламентът харчи между 1,4 и 1,6 млн. лева за гориво, вода и ток.  Наред с това НС ще отдели и около 2,28 млн. лева за осигуряване на самолетни билети при служебните командировки на депутатите в страната и чужбина. За целта администрацията на парламента е пуснала друга поръчка, като в изискванията към нея са посочени и основните дестинации – общо 45 на брой. Сред най-далечните са Ню Йорк, Пекин и Москва, а сред по-близките Атина, Тирана, Загреб, Букурещ. Включени са и двете ни морски столици – Бургас и Варна. Изрично обаче е записано, че тези дестинации не са изчерпателни и може да се наложи покупката на самолетни билети и за други места. При оценката на офертите най-голяма тежест ще има стойността на тарифите на билетите, след това таксата за обслужване и накрая процентът отстъпка за всяка дестинация.", "date": "2019.07.01", "title": "Пълнят колите на парламента с гориво за малко над 1 млн. лева"}
{"url": "http://epicenter.bg/article/Borisov-e-otkazal-stranata-ni-da-poluchi-posta-varhoven-predstavitel-na-ES-po-vaprosite-na-vanshnata-p/186998/2/0", "text": "Премиерът Бойко Борисов е отказал страната ни да получи поста върховен представител на ЕС по въпросите на външната политика и сигурността, тъй като в този случай България губи поста еврокомисар.   Това обяви Борисов пред журналисти в Брюксел, предаде репортер на Агенция „Фокус“. „Кое е по-важното за нас? Комисар с реален ресор или преговарящ“, попита още Борисов и обясни, че няма как и двете да се поискат. На въпрос дали има само едно българско име за председател на Съвета на Европа, Борисов отговори: „По принцип се пуснаха и Мария Габриел и Кристалина Георгиева, защото искаха много да има и българин в тези имена. Това, което предлагат е върховният представител, тази тема не ми е интересна, защото така си губя комисар“. Попитан дали имаме шансове за председател на Европейския съвет, министър-председателят отговори: „За оглавяване на съвета нямаме шансове - либералите са неотстъпчиви, но затова и няма решение“.  Попитан дали е имал разговори с Кристалина Георгиева, Борисов поясни, че вчера е говорил с нея. „Кристалина Георгиева е за поста председател на Комисията. Тя има прекрасна работа в Световната банка. Тя не е без работа и да ѝ търсим пост на Кристалина. За нея има смисъл и за това доста колеги са я повдигнали като тема за председател на ЕК“, коментира той. На въпрос дали това ще стане, българският министър-председател посочи, че за това трябва мнозинство.  Премиерът подчерта, че Мария Габриел е еврокомисар и правителството ще я подкрепи за в следващия състав на ЕК.  Борисов посочи, че разговорите продължават, защото няма решение. „Излезе една формула преди един час. Нищо не е коментирано. Няма гласуване, няма каквото и да било. Всеки си предлага своите кандидати, другите ги отричат и така“, обясни Бойко Борисов.  Министър-председателят обясни, че всеки премиер или президент или канцлер си отива и казва неговото мнение. „Аз отговарям за нашата позиция. Тя беше ясна и категорична. Моят пакет все още е в обръщение. Убеден съм че само той има реална възможност в парламента да се случи гласуването“, допълни Борисов.  На въпрос какъв е неговият пакет, той отговори: „Така както се прави едно правителство, ако не може да се направи мнозинство, то няма как да излъчи премиер. Не е много сложна формулата. Трябва да намериш мнозинство в парламента, който си гласува премиера и след това останалите постове. Към момента мнозинство могат да направят социалдемократите и ЕНП. Ако се включат и либералите с позиция тогава става една работеща формула и може да гарантира мнозинство и избор в парламента. Така се прави отстъпва се, и се правят компромиси.\"  ", "date": "2019.07.01", "title": "Борисов отказва поста дипломат №1 на ЕС за страната ни!"}
{"url": "http://epicenter.bg/article/Voennosluzheshti-ot-Suhopatnite-voyski-unishtozhiha-nevzrivenata-aviobomba--otkrita-v-Plovdiv/187002/2/0", "text": "Военнослужещи от Сухопътните войски унищожиха днес, 1 юли, 50-килограмовата авиационна бомба, открита в петък в Пловдив.   Невзривеният боеприпас бе унищожен на учебен център „Червен“. Той бе открит на 28 юни при изкопни работи до бл. 151 в ж.к. „Тракия“ в Пловдив и представлява силно корозирала 50-килограмова осколъчна авиационна бомба, без взривател и маркировка.    Формированието за овладяване и /или преодоляване на последствията от бедствия от състава на 91-и инженерен батальон за обща поддръжка – Пловдив, което обезвреди боеприпаса, е с ръководител старши лейтенант Юлиан Кьолов.", "date": "2019.07.01", "title": "Военнослужещи от Сухопътните войски унищожиха невзривената авиобомба, открита в Пловдив"}
{"url": "http://epicenter.bg/article/SDS-skochi-sreshtu-Timermans-Toy-e-protivnik-na-vlizaneto-ni-v-Shengen-i-Evrozonata-/187003/2/0", "text": "СДС разпространи позиция относно преговорите между лидерите на страните от ЕС във връзка с избора на нов председател на Европейската комисия. В нея сините категорично се обявяват срещу възможността представител на европейските социалисти да оглави Европейската Комисия.    „Ние, в Съюза на демократичните сили, не сме съгласни с решението и готовността на лидерите на партии, членки на ЕНП, заради задкулисни договорки да предадат най-важната позиция в Европа на социалистите.   Това е предателство към избирателите на ЕНП. Тя спечели изборите, но сега доброволно и недалновидно е готова да подари властта на своя основен политически опонент.   защото: Няма по-важен пост от този на председател на Европейската комисия. Той е диригентът на европравителство и в значителна степен определя политиката на Европа; Европа, както и България, имат нужда от дясно управление; Европа има нужда от ускорен икономически растеж; Този приоритет води до развитие на общността в много по-голяма степен от това, което предлагат социалистите. Да, социалните политики са важни, но не са водещи за просперитета на Европа. Най-важен е растежът на икономиката; Съвременният свят се променя много динамично и мястото на Европа, като една от водещите сили, не е запазено. Конкуренцията между ЕС, САЩ, Япония и Китай е огромна и Стария континент не може да става заложник на социалистически експерименти;  В СДС споделяме и нашите опасения, че г-н Тимерманс не е добър вариант за България, защото: Той е противник на влизането ни в Шенген и Еврозоната и холандец по националност – от държава, която пречи на присъединяването ни към Шенген; Позицията на СДС винаги е била, че Шенген и Еврозоната са национален приоритет за нашата страна, нейната най-важна кауза в момента. Ако сега ни бъде отнет този шанс, следващият ще бъде след години. Време, безвъзвратно загубено, което ще забави развитието ни; Г-н Тимерманс е защитник на Истанбулската конвенция, която българското общество решително отхвърли;  Независимо, че на конгреса в Хелзинки СДС гласува водещ кандидат на ЕНП да бъде финландецът Стуб, след избирането на г-н Вебер ние твърдо застанахме зад него и продължаваме да го подкрепяме за председател на ЕК, защото Европа е изградена на базата на правила, а не на задкулисни договорки. След като в Лисабонския договор е постановен начинът за излъчване на кандидати за председатели на ЕК, той трябва да се спазва. Не бива един президент, та бил той и френският, да отхвърля вече приети правила, защото не отговарят на интересите му в момента.   Призоваваме ръководството на ЕНП, спечелила най-голямата подкрепа и доверие на европейските избори, да постигне съгласие и да излъчи кандидат от партията за председател на Европейската комисия, който да бъде приет от ръководителите на страните-членки на Европейския съвет и да получи необходимата подкрепа в ЕП“, се казва в позицията на СДС.\"", "date": "2019.07.01", "title": "СДС скочи срещу Тимерманс:Той е противник на влизането ни в Шенген и Еврозоната "}
{"url": "http://epicenter.bg/article/Borisov-otkazal-da-poemem-vanshnata-politika-na-ES--iska-Mariya-Gabriel-da-ostane-evrokomisar-/187005/2/0", "text": "Премиерът Бойко Борисов заяви, че е отказал поста върховен представител по въпросите на външната политика и сигурността за страната ни, тъй като в този случай България губи поста еврокомисар и няма как да има и двете – комисар с реален ресор или преговарящ за външната политика, съобщи БНР.  По думите му е много вероятно, например, страните от Западните Балкани да не бъдат поканени за еврочленство и \"косовари, албанци, македонци, сърби\" да кажат, че \"заради българката не става\". Считам, че на нас ни трябва реален ресор и човек в комисията, Мария Габриел е доказана, подчерта премиерът, който възнамерява да предложи тя да остане в Еврокомисията.   Ето защо няма решение”, посочи Борисов относно кандидатурата на Георгиева, но добави, че Италия и страните от Вишеградската четворка са я предложили за поста върховен дипломат на ЕС.  На въпрос дали само едно име се обсъжда за председател на Европейския съвет, българката Кристалина Георгиева, Борисов отговори, че са се пуснали имената и на Георгиева и на досегашния еврокомисар Мария Габриел.  \"Искаха много да има и българин в имената, но това, което предлагат, е върховният представител, тази тема на мен не ми е интересна, защото така си губя комисар\", обясни Борисов.   Това написа в ”Туитър” Карл Билд, който е бивш премиер на Швеция и един от най-опитните дипломати в ЕС. \r\n \"Във въртележката на Европейския съвет тази нощ искрено се надявам да бъде отделено внимание на назначаването на опитен и с тежест върховен представител. Външната политика в днешния по-оспорван, сложен и пълен с конфликти свят не е за аматьори\", написа още той в социалната мрежа, без да изписва името на българката. \r\n   \r\n Карл Билд е бил сред главните преговарящи по време на Югославската война. \r\n   \r\n Всяка държава може да има само по един представител в Европейската комисия. \r\n  ", "date": "2019.07.01", "title": "Борисов отказал да поемем външната политика на ЕС, иска Мария Габриел да остане еврокомисар "}
{"url": "http://epicenter.bg/article/Vigenin--Ne-razbiram-zashto-vseki-pat-za-visok-post-se-spryaga-imeto-na-Kristalina-Georgieva--Tya-nyama-o/187009/2/0", "text": "Бих се радвал всеки един българин да получи висок пост в Европа. Не знам обаче защо всеки път се върти името на Кристалина Георгиева? Тя няма нужния опит и квалификация.   Мария Габриел също няма опит във външната политика и не мога да си представя, че ще поеме поста върховен представител на ЕС по въпросите на външната политика и сигурността.  Това каза в предаването \"Плюс минус\" по Нова телевизия депутатът от БСП Кристиан Вигенин по повод днешното заседание на Съвета на ЕС и избирането на ръководителите на европейските институции.   \"С Франс Тимерманс съм работил доста активно като външен министър. Той е много принципен човек. Не може да очакваме задкулисие при него. Аз лично повече бих се притеснявал от Манфред Вебер, който също е показвал различен критерий към България\", каза още Вигенин.  \"В БСП имаме право да сме на малко по-различни позиции от ПЕС. Говоря за Истанбулската конвенция, миграцията. Промените в Изпълнителното бюро са нормална практика. Няма нищо странно в това, че един човек е изваден. Видя се преди Конгреса, че има различия между Корнелия Нинова и Валери Жаблянов. Аз се учудих, че г-н Жаблянов сам не поиска да напусне Изпълнителното бюро. Атаките на Жаблянов и Красимир Янков нямат отглас в редиците на партията. Не можем да върнем надвзетите субсидии, защото имаме планиран бюджет. Така се прави. Сега направихме свиване на този бюджет и ще върнем надвзетите субсидии\", разкри Кристиан Вигенин.", "date": "2019.07.01", "title": "Вигенин: Не разбирам защо за висок пост все се спряга името на Кристалина Георгиева. Тя няма опит!"}
