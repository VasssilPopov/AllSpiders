{"url": "http://epicenter.bg/article/Kmetove-i-deputati-na-GERB-shte-plashtat-po-100-lv-chlenski-vnos-godishno-/187493/2/0", "text": "На конференцията си казахме нормални неща за членския внос, който трябва да увеличим, но не за хората, които работят и учат, и за пенсионерите, а за тези, които са предимно на изборни позиции:  евродепутати, кметове, общински съветници, депутати - те ще имат много по-висок членски внос, отколкото досегашния 2 лв. на година. Един кмет ще трябва да плаща 100 лв. на година членски внос, по същия начин ще е и с депутатите. Това каза кметът на Стара Загора Живко Тодоров, член на ИК на ПП ГЕРБ по Канал 3  \"Ще се съберем в сряда и ще определим точните размери. Но ще бъде доста по-голям членският внос. Евродепутатите, които получават доста високи възнаграждения, техният членски внос също ще е такъв. Това е знак, че партиите трябва да бъдат по-независими, по-самостоятелни и да разчитат на симпатизантите си, а не на държавата\", посочи Живко Тодоров.  \"Това не беше редовен, а извънреден форум за някои неща, без патос и драматизъм, както се говореше. Дълго време слушахме приказките, че едва ли не някой ще отмъкне партията на Борисов, но на практика те се не оправдаха. Видя се, че партията е абсолютно хомогенна, стои си зад своя лидер\", обобщи днешната партийна конференция Тодоров.  \"Цветан Цветанов бе на първия ред до премиера, това значи, че е осъзнал, че това е за добро. Помните, че на един друг конгрес преди няколко седмици имаше уж подадена оставка, която после бе оттеглена\", припомни той завоя на Корнелия Нинова на конгреса на БСП.  По повод позицията на социалистите срещу лидера на ПЕС Сергей Станишев за това, че нарече Борисов \"държавник\", Живко Тодоров отбеляза: \"Най-силното качество на премиера Борисов е, че във времето се развива и отговаря на действителността. Сергей Станишев е голям политик, той знае, че политиците, независимо от коя партия са, си сътрудничат и работят заедно. Защото ние отстояваме и българския национален интерес в Европа, не само партийния.  Преди няколко години в парламентарната група на Европа се гласуваше дали да отпадне пост-мониторинга за човешките права върху България от Съвета на Европа. Тогава представителите на БСП гласуваха \"против\" - беше може би 2011 или 2012 г. Което говори, че изпълнявайки своя тесен партиен интерес, те на практика гласуваха срещу държавата\", припомни той.  \"Когато един политик влезе в политиката и общественото пространство, трябва да поставя на първо място интереса на страната, после на града си, накрая на партийния си интерес.  В България ние не трябва да воюваме помежду си заради различни политически пристрастия, а по определени въпроси да си кажем \"да\" и да работим заедно\", подчерта Живко Тодоров.", "date": "2019.07.07", "title": "Кметове и депутати на ГЕРБ ще плащат по 100 лв членски внос годишно "}
{"url": "http://epicenter.bg/article/Natsionalnoto-sabranie-na-GERB-se-sabira--za-da-otstrani-Tsvetanov-i-promeni-ustava/187443/2/0", "text": "Националното събрание на ГЕРБ, което ще се проведе от 12 ч днес в зала 3 на НДК, ще гласува промени в устава на партията и в Изпълнителната комисия.  На форума в НДК ще присъстват 1200 делегати от цялата страна, се казва в съобщение на пресцентъра на политическата формация.  По думите на лидера Бойко Борисов пред журналисти, се очаква той да остане с двама заместници, вместо с трима, както предвижда сегашният устав, а на Изпълнителната комисия да бъдат дадени повече оперативни правомощия.  Промените се налагат, тъй като след изборите за Европейски парламент Цветан Цветанов подаде оставка от всички ръководни партийни позици. Така на практика заместниците на Борисов във формацията в момента са Димитър Николов и Йорданка Фандъкова.    До освобождаването на Цветанов се стигна, след като името му беше замесено в имотния скандал „Апартаментгейт“. В скандала гръмнаха и други лица от кабинета „Борисов 3“ - бившият министър на правосъдието Цецка Цачева, заместник-министъра на енергетиката Красимир Първанов и заместник-министъра на спорта Валя Николова. Заместник областният управител на София Томи Николов също подаде оставка заради „медийни публикации“.   На форума ще бъде гласувано и освобождаването на Румяна Бъчварова като член на Изпълнителната комисия, която беше назначена за посланик на България в Израел.    На предстоящото заседание се предвижда и създаването на нова Комисия по етика, която ще следи както за вътрешнопартийната дисциплина, така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания.    По време на събранието се очакват и предложения за промяна размера на членския внос за ГЕРБ, който към този момент е 2 лева годишно. През последните дни в централата се обсъждало увеличението му в пъти.. Някои предлагали да се плащат 10 лева на година, други - дори 20 лв.   Очакването за този форум на ГЕРБ да е форум на промяната. Борисов трябва да направи едно от двете неща - или да смени лицата, или политиките.По средата на един мандат с нестабилни партньори, а това е много трудно. Остава само смяна на лицата. Форъмът ще отправи послания и към предстоящите местни избори.    ", "date": "2019.07.07", "title": "Националното събрание на ГЕРБ се събира, за да отстрани Цветанов и да промени устава"}
{"url": "http://epicenter.bg/article/Korneliya-Ninova--BSP--Upotrebiha-spravedliviya-gnyav-na-horata-sreshtu-partiite-i-polititsite--za-da-lega/187449/2/0", "text": "Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика.   Това каза лидерът на БСП Корнелия Нинова в интервю за Агенция „Фокус“ във връзка с намаляването на държавната субсидия за партиите от 11 на 1 лев за действителен глас. „  Ние сме за намаление, но обосновано, с оценка на риска и въздействието, а не с емоции и вдигане на популистки лозунги“, заяви Нинова. Тя посочи, че над два милиона българи са пожелали именно намаляване на партийната субсидия, но отбеляза, че   „  А и остана незабелязано, че управляващите отказаха да подкрепят  Аз съм сигурна, че народът би искал тези средства обратно“, каза още лидерът на БСП. На въпрос защо партията ѝ е сигнализирала европейски институции за намаляването на субсидията Нинова отговори, че    „Европа вижда в това възможност за политическа корупция и в доклада на групата на държавите, борещи се срещу корупцията (ГРЕКО) пише, че този процес се подлага на мониторинг.   А управление без опозиция е диктатура“, заяви Нинова.   Тя добави, че това е процес, в който е участник вече три години. „Първо искаха да ни обезличат, като ни раздадат постове и пари. Като отказахме, започнаха лъжи, клеветене, мачкане на наши кметове, депутати и хора по места. И на това устояхме.  “, заяви лидерът на БСП.  ", "date": "2019.07.07", "title": "Нинова: Употребиха гнева на хората срещу политиците, за да легализират обръчите си от фирми!"}
{"url": "http://epicenter.bg/article/Prof--Mihail-Konstantinov--V-Evropa-nyama-mashinno-glasuvane--Balgariya-ne-pecheli-nishto-ot-nego/187456/2/0", "text": "Машинното гласуване има недостатъци и евентуално някои предимства, но забележителното е, че в Европа такова нещо няма. Няма европейска държава, която да гласува по този начин на национални избори, с изключение на Белгия, където 44% от нея могат да гласуват по този начин. Така проф. Михаил Константинов, председател на УС на „Информационно обслужване“, коментира пред БНР информации, че ЦИК и изпълнителната власт ще се опитат да ограничат машинното гласуване на местните избори.  Той уточни, че това е негова лична позиция, тъй като „Информационно обслужване“ няма и не може да има позиция, защото това не е работа на дружеството.  „От 520 млн. граждани на ЕС, примерно 5 млн. могат да гласуват по този начин – 1%“, каза проф. Константинов в предаването „Неделя 150“ на програма „Хоризонт“.  Според него в различните държави има различни съображение, поради които това гласуване го няма или по различни съображения са се отказали от него. Например в Холандия имаше 100% машинно гласуване, а в момента то е 0%, тъй като този вид гласуване може да наруши тайната на вота и може да се манипулира. В Ирландия пък след дълъг обществен дебат обществото не се съгласи с този вид гласуване и всичките закупени машини на стойност 150 млн. евро бяха унищожени, коментира той.  „Ние много обичаме да даваме за пример Европа. Каквото тук не ни харесва, даваме европейския пример, ходим да се оплакваме в Европа…Не може нещо, което е 99% да го обявите за лош пример“, каза проф. Константинов.  Той подчерта, че трябва да бъде направено едно задълбочено изследване във всяка европейска държава защо няма машинно гласуване и защо се е отказала от него.  За България машинното гласуване не показа особени предимства, освен това ние предлагаме в момента то неограничено дълго време да се провежда заедно с хартиеното гласуване, посочи той и допълни: „Какво печелим в този момент?! Броим едни хартиени бюлетини, след което ги събираме с резултатите от машинното гласуване“.  „Последното гласуване показа, че в близо 40% от секциите, в които имаше машини, се констатираха в протоколите грешки, които не могат да бъдат поправени. И ние знаем какво точно се е случило. От 3000 секции – в 1150 имаше грешки или в гласовете за политическите партии или за преференциите“, подчерта проф. Михаил Константинов.  От своя страна Стефан Манов, член на Обществения съвет към Централната избирателна комисия, коментира в предаването, че машините ограничават „купения вот“.  Машините премахват възможността да се заснеме вота със смартфона, за да бъдат получени после парите за него, тъй като не са в тъмна стаичка и защото комисията ще види нарушението, каза Манов: „Това е големият проблем, който стяга обувката на българските политически партии, които недолюбват честните избори“.  При наличие на машини се ограничава възможността за „отчет на купения вот“, каза той.  Според него машинният вот в Белгия дава много добри резултати, а във Франция по желание на даден кмет може да има машинно гласуване на местни избори.  „При нас трябва да има машинно гласуване, защото българската изборна практика е с характера на такава от страни извън Европа. Най-много машинно гласуване се използва в Бразилия. Там има 480 000 секции, 160 млн. избиратели и всички те гласуват единствено и само машинно, включително в джунглите“, коментира Манов.  „Защо трябва да имам машинен вот – заради купения вот, заради недействителните бюлетини, които са огромен проблем“, подчерта той.  ", "date": "2019.07.07", "title": "Проф. Михаил Константинов: В Европа няма машинно гласуване, България не печели нищо от него"}
{"url": "http://epicenter.bg/article/Gledayte-natsionalnoto-sabranie-na-GERB-na-zhivo-/187458/2/0", "text": "Активът на управляващата партия ГЕРБ се събра в НДК на национално събрание. Присъстват 1200 делегати. Форумът бе открит от Цветомир Паунов - организационен секретар на партията и областен лидер на ГЕРБ в София.   Цветан Цветанов седна усмихнат на първия ред до Бойко Борисов и останалите двама зам.-председатели на партията Йрданка Фандъкова и Димитър Николов.   Журналистите не са допуснати в залата. Те отразяват събитието в импровизиран пресцентър пред зала 3 на НДК, наблюдавайки форума на един монитор с проблемно качество на звука.   Форумът започна с  видеообръщение към лидера на ГЕРБ от страна на лидера на ЕНП Жозеф Дол започна конгреса. Дол похвали Борисов и заяви, че е доказал, че добър държавник може да работи за просперитета на страната си. В речта си той спомена и кмета на София Йорданка Фандъкова, от която имал прекрасни впечатления, както и похвали работата на еврокомисаря Мария Габриел. Спомена и отличната работа и имидж на евродепутатите на ГЕРБ и заяви, че Андрей Ковачев е пример за ЕНП.  След словото на Жозеф Дол бе обявен дневният ред на съвещанието и кои параграфи от устава на ГЕРБ ще бъдат подложени на изменения.   със 1061 гласа за.    като зам.-председател на ГЕРБ и член на Изпълнителната комисия, считано от момента на неговото заявяване - от 30 май 2019 г. Само  , поради заемането на дипломатически пост - посланик в Израел, несъвместим с партийни постове, считано от 22 април.      ", "date": "2019.07.07", "title": "За 1 час конгресът на ГЕРБ чу словото на Борисов, промени устава и освободи Цветанов! (ВИДЕО)"}
{"url": "http://epicenter.bg/article/Zhozef-Dol-sas-spetsialno-obrashtenie-kam-GERB--Vashata-istoriya-e-istoriya-na-pobedi-/187459/2/0", "text": "Президентът на европейската десница Жозеф Дол отправи специално видео послание към форума на управляващата партия ГЕРБ в НДК. Лидерът на ЕНП открои ролята на Бойко Борисов, подчерта успеха на партията на завършилите евроизбори.   \"Бойко Борисов е истински лидер с позиции\", каза председателят на ЕНП Жосеф Дол във видеообръщението си. Според него лидерът на ГЕРБ и министър-председател Бойко Борисов е истински лидер с позиции.   Жозеф Дол заяви, че лидерът на ГЕРБ Бойко Борисов от самото начало разбира значението на местните структури за всяка една партия и изрази увереност, че промените ще бъдат стратегически за бъдещето на партията.  \"Искам да ви поздравя за победата на Европейските избори и най-вече специални поздравления за Мария Габриел, която бързо бе оценена в своя ресор, защото цифровизацията е бъдещето на Европа и на европейците и тя допринесе изключително много за това\", продължи Дол. По думите му комисар Мария Габриел работи по важни за европейските граждани теми. „Всички заедно сте великолепен екип, пожелавам ви ползотворно Национално събрание и успех на местните избори“¸ допълни Дол. И приключи обръщението си, излъчено на видео стена на български: \"На добър час!\"    ", "date": "2019.07.07", "title": "Жозеф Дол със специално обръщение към ГЕРБ: Вашата история е история на победи! На добър час!"}
{"url": "http://epicenter.bg/article/Korneliya-Ninova-za-subsidiite--Partiite-ne-tryabva-da-se-finansirat-ot-obrachi-ot-firmi/187460/2/0", "text": "\"Не сме искали субсидията да остане 11 лв. Предложихме всички спокойно да обсъдим и разумно да намалим субсидията. Ние сме за намаление, но обосновано, с оценка на риска и въздействието, а не с емоции и вдигане на популистки лозунги\".   Това заяви председателят на НС на БСП Корнелия Нинова в интервю за \"Фокус\". Тя добави, че справедливият гняв на хората е бил употребен срещу партиите и политиците, за да легализират обръчите си от фирми и нахлуването на чужди интереси в българската политика. \"Нито един българин не е пожелал партиите да се финансират от чуждестранни юридически или физически лица, от големите фирми, на които правителството раздава обществени поръчки, от концесионерите на българските богатства\", категорична бе Нинова.   Лидерът на левицата каза още, че е останало незабелязано, че управляващите са отказали да подкрепят предложението на БСП - натрупаните в банкови сметки и неизползвани пари да се върнат в хазната . \"Аз съм сигурна, че народът би искал тези средства обратно\", добави още тя. Корнелия Нинова заяви още, че Европа върви в обратна на нашата посока. Лидерът на социалистите уточни, че там финансирането от бизнес се забранява или ограничава, а тук се отваря. \"Европа вижда в това възможност за политическа корупция и в доклада на групата на държавите, борещи се срещу корупцията (ГРЕКО), пише, че този процес се подлага на мониторинг. Има още нещо- в конкретния случай у нас става дума за убийство на опозицията\", коментира още Нинова. Тя добави, че никоя фирма няма да й дари средства, защото опозицията не разпределя порциите на властта, а и всеки дръзнал да я подпомага, ще бъде наказан. \"Управление без опозиция е диктатура. Това е процес, в който съм участник вече три години. Първо искаха да ни обезличат като ни раздадат постове и пари. Отказахме и започнаха лъжи, клеветене, мачкане на наши кметове, депутати и хора по места. И на това устояхме. Сега е третата стъпка- финансово да ни унищожат. Ще ни е трудно, но и това няма да успее\", категорична бе Корнелия Нинова.     Корнелия Нинова коментира и дискусиите за постовете в Европа, които по думите й са разочароващи и неадекватни. „Нито веднъж не чух в тези пазарлъци да се говори за политики. Караха се за постове, но нито дума за икономика, неравенства, социален стълб, миграция\", коментира Нинова. Тя заяви, че договорките за постове са образец за задкулисие. \"Пренебрегнаха се всички правила. Имахме общи кандидати. Вебер и Тимерманс правиха кампания, имаха програми, проведоха публични дебати, които се излъчваха в цяла Европа. Всичко това беше изтрито и очаквано предизвика остра реакция в политическите семейства“, каза още председателят на БСП. Тя коментира , че Борисов е бил активен и безрезултатен участник в този пазарлък. \"Нещо повече - със записа с Тимерманс потресе Европа и злепостави България. В крайна сметка резултат за нашата страна няма. Загубихме всяка възможност българин да оглави някоя от европейските институции\", обясни Нинова.  „Има каузи, зад които можем да заставаме всички българи и тогава сме силни. Щях да поздравя и двамата, ако бяха се договорили как единият в Европарламента, а другият в България ще се борят заедно срещу демографската катастрофа у нас и в Европа, но се съмнявам това да е било предмет на пазарлъка им. И двамата загубиха от този сговор, но най-вече загуби България“, каза Корнелия Нинова във връзка с предложението на Борисов Сергей Станишев да оглави ЕП. Според лидера на БСП двамата са загубили, защото са пренебрегнали принципи. „Единият се отрече от своя кандидат Вебер, другият от своя Тимерманс. Борисов ядоса ЕНП, Сергей - групата на социалистите и демократите, които не приеха тези договорки и той си оттегли кандидатурата поради липса на подкрепа в парламентарната група“, посочи Нинова. Тя добави, че все пак социалист е оглавил ЕП и го направил по правилата. \"Освен, че е социалист, той е първият, който заговори за политики. Давид Сасоли ми направи изключително впечатление. Първите му думи бяха за младежката безработица. Очерта приоритети, за които ние, от БСП, се борим години. Обнадеждена съм, че той може да промени дневния ред на европейския парламент\", заключи Корнелия Нинова. ", "date": "2019.07.07", "title": "Корнелия Нинова за субсидиите: Партиите не трябва да се финансират от обръчи от фирми"}
{"url": "http://epicenter.bg/article/Borisov-predlozhi-Tsveta-Karayancheva-i-Tozhko-Todorov-za-chlenove-na-Izpalnitelnata-komisiya-na-GERB/187461/2/0", "text": "Премиерът и лидер на ГЕРБ Борисов предложи Цвета Караянчева и Тодор Тодоров за членове на Изпълнителната комисия на ГЕРБ. Тя е от изключително важен регион, аргументира предложението за шефа на парламента лидерът на партията и премиер. Караянчева е от Кърджали.   Тодор Тодоров пък ще представлява Дулово и Силистра в ръководството на управляващата партия. Други предложения нямаше.   1062 гласа, нула против и един въздържал се, гласува активът.   Караянчева и Тодоров заемат местата на Цветан Цветанов и Румяна Бъчварова, които бяха освободени от състав на Изпълнителната комисия на партията. Цветан Цветанов беше освободен от ръководните постове в партията, заради това, че името му беше замесено в скандала „Апартаментгейт“. Освобождаването на Румяна Бъчварова дойде, след като бе назначена за посланик на България в Израел.  След приетите промени членове на Изпълнителната комисия на ПП ГЕРБ са: Бойко Борисов (председател), Йорданка Фандъкова (заместник-председател), Димитър Николов (заместник-председател), Даниела Дариткова, Томислав Дончев, Живко Тодоров, Пламен Нунев, Красимир Велчев, Менда Стоянова, Цвета Караянчева и Тодор Тодоров, напомня \"Фокус\".    ", "date": "2019.07.07", "title": "Борисов предложи Цвета Караянчева и Тодор Тодоров за членове на Изпълнителната комисия на ГЕРБ"}
{"url": "http://epicenter.bg/article/Trima-izbyagaha-ot-zatvora-za-nepalnoletni-vav-Vratsa/187473/3/0", "text": "Трима непълнолетни са избягали тази нощ от поправителния дом към затвора във Враца, съобщи БТВ.  При проверката сутринта от дома са установили липсата им и веднага започнала мащабна полицейска операция по издирването им. В нея са се включили надзиратели от затвора, служители от националната полиция и жандармерията.  През деня момчетата са заловени в слънчогледова нива между врачанското с. Борован и Бяла Слатина, съобщиха по-късно от министерството на правосъдието. Случайни хора видели тримата съмнителни младежи и подали сигнал на тел. 112.  ", "date": "2019.07.07", "title": "Трима избягаха от затвора за непълнолетни във Враца"}
{"url": "http://epicenter.bg/article/Georgi-Terziyski--Nyama-otlagane-na-tol-sistemata-/187457/4/0", "text": "\"Няма отлагане на тол системата за догодина. В промените на Закона за пътищата се предвижда само отлагане на търговската експлоатация на електронната система за събиране на пътни такси на база изминато разстояние. Тя ще бъде въведена в техническа експлоатация на 16-и август. Целта е да се добие представа за същинските разходи на превозвачите за тол таксите\". Това заяви пред БНР председателят на УС на Агенция \"Пътна инфраструктура\" Георги Терзийски и уточни, че въз основа на тестовете в реално време ще бъдат определени тарифите и стартовият обхват на пътищата с тол такси.   \"Целта е събиране на приходи, които да гарантират финансова устойчивост на пътния сектор. Да има покритие на трасетата, които се използват от транзитния трафик. Да има възможност за нулеви ставки на пътищата в лошо състояние\", обясни той.  На въпрос защо АПИ се лишава от няколко милиона лева като вече няма да се занимава с предоставянето на бордовите устройства на тировете и с изчисляването на таксите за използване на пътищата, а тази дейност ще бъде прехвърлена към частни компании:  \"Държавата не губи. АПИ не преотстъпва, а търси възможно най-доброто и конкурентно обслужване на клиента, както е в Европа. Конкуренцията не е по отношение на таксите, а в обслужването на клиента. Съществува консенсус в ЕК, че услугите трябва да се предоставят от частни компании, което е в полза на обслужването на клиентите, защото, ако АПИ продава бордови устройства, това е все едно НАП да продава касови апарати и след това да контролира приходите\".  По думите му превозвачите вече са се снабдили с бордови устройства от европейски доставчици на услуги и държавата, ако се натовари да влезе в конкуренция с тях, би загубила от ангажиментите, свързани с устройствата. \"За държавата е изгодно да бъдат делегирани тези дейности на европейски и на национални доставчици на услуги\", категоричен бе Терзийски.  Председателят на УС на АПИ заяви в предаването \"Неделя 150\" по програма \"Хоризонт\", че по отношение на одитите на пътищата извършват проверки и набелязват мерки за намаляване на пътни произшествия. Той уточни, че след всеки от случилите се през изминалата седмица инциденти с автобуси, превозващи деца, е получил доклад и в тях не се посочва причината да е състоянието на пътя.  Във връзка с искането на БСП да получи техническа документация за състоянието на големи пътни проекти, Терзийски заяви, че АПИ е предоставила пълен достъп до тази информация и добави, че от БСП не са отговорили коя лицензирана лаборатория ще използват за инспекция на пътните участъци, \"защото няма как да се предостави достъп за вземане на проби от пътищата на физически лица, били те и народни представители\". По думите му АПИ подкрепя подобни проверки и е заявила готовност да разреши вземането на проби от пътните настилки.", "date": "2019.07.07", "title": "Георги Терзийски: Няма отлагане на тол системата!"}
{"url": "http://epicenter.bg/article/Otbelyazvame-Denya-na-shokolada/187447/11/0", "text": "7 юли е Ден на шоколада, съобщава Нова телевизия. Датата е избрана, защото точно по това време през 1550 г. е доставена първата партида шоколад от Америка за Испания. Ацтеките наричали какаовите зърна „храна за боговете\" и ги използвали като платежно средство.  Според съвременната статистика през живота си човек изяжда средно около 10 000 шоколадови блокчета. Най-новите научни изследвания потвърждават ползата от сладкото изкушение за здравето и поговорката „Малко шоколад всеки ден държи кардиолога далеч от мен”.", "date": "2019.07.07", "title": "Отбелязваме Деня на шоколада"}
{"url": "http://epicenter.bg/article/-Opera-na-stadiona---chetvarto-izdanie--s-razlichen--Trubadur-/187472/6/0", "text": "              Часове ни делят от преживяването Опера на стадиона – 7 юли, 21 часа, стадион „Берое“ – която поредица вече за четвърти път осъществява Старозагорската опера. Сега е ред на „Трубадур“ безсмъртното Вердиево произведение.               Творческият екип е обединен около идеята да представи познатата класика чрез нестандартна постановка: извън конкретното време, тайнствена и населена с призраци и привидения, но с багрите на любовта. И няма какво да се чудим, след като режисьор е Огнян Драганов, който винаги има мащабна мисъл, умее да ни изненадва, колкото и да сме подготвени, майстор е на големите открити оперни платна.                Другият специалист по трудни и мащабни терени е художникът на Операта Тодор Демеров, чиято сценография ще преобрази сцената, специално построена на стадион „Берое“.               Третият е костюмографът Денис Иванов. Вплитайки се в концепцеята, той успява (ще го установим съвсем точно на премиерата довечера) да реализира и своите фантазии, заедно с майсторите от ателиетата.               Зрителите вече имат преценка за творческите му възможности на открит терен. Миналата година на него беше възложено да проектира и направи костюмите на солистите в „Набуко“. А си спомняме, че в ролята на Абигайл за първи път в България пя оперната знаменитост Мария Гулегина. Тогава, при първото си гостуване, тя допусна Денис в артистичното си ежедневие, оценявайки неговия такт и професионализъм, като той си спечели уважението на приятел, а тя с възхищение говореше за него и работната атмосфера по време на цялото ѝ гостуване.                 Затова тази година, директорът на Старозагорската опера и режисьор на постановката – Огнян Драганов, без колебания предостави възможността Денис Иванов отново да вложи виждането си за костюмите, сега в новата постановка на операта „Трубадур“.               Ето какво споделя и младият художник: „В художествените си търсения по костюмографското решение на постановката \"Трубадур\", изследвах късната готика – актуален стил за произведението и за епохата на действието, конкретно Бургундската мода. Кратък, не толкова експлоатиран стил, но добре познат на всички от средновековните гравюри и фрески на приказни легенди и митове.   Изненадах се приятно от концепцията и посоката на режисьора Огнян Драганов в разговорите ни, които ми дадоха възможност за експерименти и по-смел кръгозор от изразни средства. Неговата идея за \"Граф ди Луна - Граф Дракула\" е дръзка, обективна, но изцяло се съдържа в драматургията на операта. Тази конкретна посока за страшната „приказка на ужасите“ събуди у мен интерес към задълбочаване в естетиката на късната готика. Конкретната режисьорска линия на Драганов за Леонора като единственото човешко същество в спектакъла – всички останали са демони и бесове, чиято жертва тя става, рефлектира върху цялостното ми костюмографско решение.   Лишен от традиционната цветност, в силно ахроматизирани тонове, силуетът на костюмите е крайно семпъл, лаконичен откъм фини детайли и ненужни украси и пряко кореспондира с индивидуалността на образите. Извел съм като лайтмотив готическия витраж, който присъства във всички солистични костюми. Ще въздейства на аудиторията така, сякаш артистите са излезли от чудните стъклописи, актуални за епохата. Костюмографията е силно повлияна и от архитектурата, с нейните геометрични и кубистични форми, акцентиращи линията на времето и създаващи едно модерно и актуално внушение и излъчване.   Единствената буквална препратка към историческия период е островърхата дамска шапка, позната от чудните гравюри със средновековна тематика. Все пак, това е период на изключителен романтизъм и лиризъм, както и на голяма агресия и примитивност. Време, в което хората са вярвали в дракони и вещици, време на идеята за \"дамата на сърцето\" и рицарството, с войници поети и певци-трубадури, възпяващи своята дама на сърцето, очакваща любимия във високата кула...               Като свое постижение смятам интерпретацията на образа на Азучена. Образ любим на публиката, но и страдащ от определена шаблонност, насложена през годините в различните постановки. Аз видях в образа на циганката призрака на нейната майка – изгорената вещица, като обладана от демони, магьосница, гадателка. Азучена е измъчвана от ужаса, който е преживяла и манията ѝ за отмъщение, както и обсебването от духа на майка ѝ я превръщат в изпепелено от огъня на омразата призрачно видение, чудовище. Тя е самата кукумявка, явяваща се в пълнолуние.               За любителите на мистиката и трилъра, както и на любовните страсти и рицарски битки, \"Трубадур“ ще възкреси тази вълшебна легенда и ще пренесе зрителя в света на приказките, най-страшните, но и най-въздействащите...“             Довечера ще се насладим на световни имена в главните роли: немския оперен певец със сръбски произход, лиричния тенор Зоран Тодорович; Кирил Манолов, баритонът с впечатляваща световна кариера, когото Рикардо Мути определя като „най-добрият Фалстаф в света“; както и мецосопраното Даниела Дякова с богат оперен и кантатно-ораториален репертоар; сопраното Елена Баръмова (на Международния оперен конкурс „Rijeka Belcanto 2006“ критиката пише: Сопраното Елена Баръмова се представи с ария на Абигаил от „Набуко“ на Верди, като предложи една интензивна и изразителна интерпретация. Надарена с великолепен, мощен глас и с драматичен тембър.); и още – Александър Марулев, Ивайло Йовчев, Емилия Джурова, Игнат Желев. Хорът на Държавна опера-Стара Загора, представители на Прабългарската школа за оцеляване „Бага-Тур“, деца от сдружение „Свят без граници“.             Спектакълът ще дирижира главният диригент на Старозагорската опера Ивайло Кринчев – оркестърът за първи път е без попълнения отвън, защото вече има капацитета за такива големи заглавия.", "date": "2019.07.07", "title": "  Опера на стадиона – четвърто издание, с различен „Трубадур“"}
{"url": "http://epicenter.bg/article/V-Gartsiya-se-provezhdat-predsrochni-izbori-za-parlament/187444/7/0", "text": "В Гърция днес се провеждат предсрочни парламентарни избори. Те бяха предизвикани от премиера Алексис Ципрас, след като неговата партия СИРИЗА претърпя поражение на европейските и местни избори на 26 май.   Около 9 милиона и 800 хиляди гръцки избиратели ще гласуват днес. Редовните парламентарни избори трябваше да се проведат през есента.  В проучванията на общественото мнение води опозиционната дясноцентристка партия ''Нова демокрация'', която според последните прогнози има преднина пред СИРИЗА между 9 и 12 процентни пункта.  Поради особеностите на гръцката избирателна система прогнозираният процент за Нова демокрация най-вероятно ще ѝ позволи да получи абсолютно мнозинство в гръцкия законодателен орган, като се очаква партията да има около 155 - 159 места в 300-членния парламент. Това се дължи на обстоятелството, че по силата на сега действащият избирателен закон по пропорционалната избирателна система се разпределят само 250 от депутатските места, а останалите 50 автоматично се получават от партията, получила най-много гласове на изборите.   Още през 2016 г. гръцкият парламент прие закон, с който този бонус за победителя отпада, но поради това, че тази разпоредба не получи необходимото квалифицирано мнозинство, тя няма да бъде приложена на тези парламентарни избори.  Макар че разликата между първата и втората партия според прогнозите кара изборите да изглеждат предрешени, интрига все пак остава около въпроса дали \"Нова демокрация\" ще получи абсолютно мнозинство в следващия парламент. Несигурността идва от две страни - от това колко от по-малките партии ще прескочат 3-процентовата бариера за влизане в парламента и от поведението на онези 7-8 процента от избирателите, които заявяват, че още не са решили за кого ще гласуват.  Различните прогнози преди изборите предричат за Нова демокрация около 35 - 40 процента от валидните гласове, за СИРИЗА - около 25 - 30 процента, в зависимост дали отчитат или не колебаещите се избиратели.   Третото място изглежда сигурно за лявоцентристката коалиция Движение за промяна (с водещ партньор ПАСОК) с около 7 процента, а четвърта е Гръцката комунистическа партия с около 5 процента. Около 3-процентовия праг обаче се движат три по-малки партии - крайнодесните националистически Златна зора и Гръцко решение и партията на бившия финансов министър Янис Варуфакис МеРА25. От трите най-вероятно изглежда влизането в парламента на Златна зора.  Изборният ден ще започне в 7 часа сутринта и ще продължи до 19 часа. След това ще бъдат оповестени резултатите от общия екзит пол, който ще бъде проведен по поръчка на основните телевизионни канали. Неокончателни резултати и вероятното разпределение на депутатските места се очакват до около 21 часа от Сингюлар Лоджик, компанията, на която гръцкото министерство на вътрешните работи е възложило събирането и представянето на изборните резултати.", "date": "2019.07.07", "title": "В Гърция се провеждат предсрочни избори за парламент"}
{"url": "http://epicenter.bg/article/V-Belgrad-sashto-privikaha-balgarskiya-poslanik-za-obyasneniya/187453/7/0", "text": "Първият дипломат на Белград Ивица Дачич съобщи, че е извикал българския посланик в сръбската столица на разговор във външното министерство по повод думите, които Дачич по-рано отправи по адрес на българския премиер Бойко Борисов.  \"Сърбия желае отношения с България, основани на приятелството, като се разчита и на високо ниво на разбирателство по отношение на най-важните интереси на двете държави и техните народи. Така както ние разбираме проблема, свързан с българската национална идентичност, езика или за Гоце Делчев, така очакваме същото разбиране що се отнася до връзката между Косово и сръбския народ\", е заявил Дачич, цитиран от Агенция \"Фокус\".  \"Тази изява на българския премиер не се отнася за риболов или качеството на сръбското сирене, но вместо това засяга въпроса за сръбската териториална цялост\", допълни сръбският външен министър.  Напомняме, че вицепремиерът и външен министър Екатерина Захариева привика през вчерашния ден сръбския посланик у нас в МВнР заради думите на Дачич.  ", "date": "2019.07.07", "title": "В Белград също привикаха българския посланик за обяснения"}
{"url": "http://epicenter.bg/article/S-80-dolara-okolo-sveta/187434/10/0", "text": "Знаете ли коя европейска забележителност има съдба, подобна на тази на Айфеловата кула? Не? О, качвали сте се на нея поне веднъж в живота си. Ако не на оригинала, то със сигурност на някой от клонингите, които проскърцват във всеки себеуважаващ се лунапарк. Става дума за виенското колело, разбира се.     Riesenrad, както е официалното му име на немски, е построено за Световното изложение през 1897 г. и също като Айфеловата кула се е предполагало, че ще бъде разглобено след като отшуми събитието. А то продължава да се върти и вече 212 години да хвърля коси погледи към Виена отвисоко. Милена Хлебарова е експерт по етикет и протокол, но в следващите минути няма да критикува обноските ви, ами ще събуди детето у вас. Със своя разказ за Пратера във Виена.   С 80 долара около света. Не, това не е лукав прочит на Жул Верн, а един от проектите на следващия ни гост - израелският журналист Игал Цур. Той е авантюрист, писател и водач на туристически групи. Кореспондентът на БНР в Тел Авив Искра Декало го срещна в… Тайван и не устоя на изкушението да го разпита.Не всеки ден се докосваме до човек, превърнал екшъна в професия.   Имаме път и към Златния триъгълник между Бирма, Лаос и Чианг Май. Името на втория по големина град в Тайланд се премята в устата като сладък бонбон, пардон спомен.   Неотдавна се завърнах от Чианг Май и нямам търпение да ви разкажа. Поне за мен, това винаги е „по-вкусната” част от приключението. Чианг Май е културното сърце на Страната на усмивките, отдалечено на  700 км от столицата. Сгушен в подножието на Хималаите в долината на река Пинг, Чианг Май е строга противоположност на всеобщата представа за Тайланд -  няма нито копринени плажове, нито квартали с червени фенери, нито толкова „пипнати” травестити, че биха могли да заблудят и най-прецизния мачо.   До там може да стигнете по два начина – през която и да било световна столица до Банкок, където можете да направите кратка опознавателна спирка или през Доха. От София до катарската столица полетът е около пет часа, а от там до Чианг Май се лети малко над 6. Чианг Май означава нов град и през 1296 година наистина е бил такъв, когато крал Менграй решава да пренесе столицата на кралство Лана от Чианг Рай. По онова време в неговия храм Уат Чеди Луанг е и местожителството на изумрудения Буда, край който днес се тълпят туристите в кралския дворец на Банкок.   Старият град, където са струпани повечето забележителности, е заключен зад мощни и непристъпни крепостни стени, издигнати във вид на квадратна мандала с пет порти. До началото на ХХ век селището е било изолирано от външния свят, защото до него е можело да се стигне само по реката или на слонове.   С риск да засегна чувствата на будистите, ще вметна, че според мен божеството приживе  е имало поне десетина глави, няколко реда зъби, водопад от коси и безчет крайници, съдейки по останките от тялото му, които се съхраняват в хиляди храмове из Азия. С подобни реликви се гордее обилно декорираният със злато Уат Пра Тат Дои Сутхеп -  храм, до който се стига по 309 стъпала, охранявани от щедро инкрустирани змейове, окупирани от дечица в традиционни носии, които се снимат с туристите срещу дребни стотинки.   Сребърният храм не е помпозен като златния си събрат, но внушава изисканост и поразява въображението. Отвън и отвътре Уат Шри Супхан е покрит с посребрени металопластики и релефни картини. Дори да попаднете там в мрачен ден,  постройката поразява с дискретния си лунен блясък.  А може би усещането идва от стаената, но осезаема енергия на мястото, чиито строеж е започнал през 1495 година. По нова време бил изграден от чисто сребро, но при бирманските нашествия бил разграбен неколкократно.   И докато сме на храмова вълна, не мога да пропусна Уат Ронг Кун – на около 150 км в Чианг Рай.   В сравнение с побратимите си Белият храм е презрително млад, но докато сребърният прилича на ковчеже за бижута, този е като сцена от „Замръзналото кралство”. Особена на снимка -  изящни фигури, подобни на дантела кули и арки, сякаш изляти от фино стъкло. Нищо подобно. Материалите са цимент и пластмаса.   Решил художникът и скулптор Чалемчай са издигне частно светилище по собствен вкус и през 1997 година прерязал лентата за посетители. Авантюрата му струвала 40 млн. бата – около 1 млн. евро. Идеята му била да върне тайландците в будисткия храм, във всякакъв смисъл, да създаде място за медитация, размисъл и изучаване на свещени текстове.   Всички сме ахкали пред снимките на жените-жирафи, които удължават вратовете си с метални пръстени и сме ожалвали трудната им участ. Племената, за които форма на красота и извисяване до бога са безкрайните шии живеят в Мианмар, Тайланд и Африка. За черния континент се съмнявам, но се оказа, че падонг от Бирма и палонг от Тайланд са изключително близки роднини.   Според легендата, първоначално жените слагали метални пръстени на шиите си, за да се предпазят от ухапвания на тигри. Друг мит раздипля, че племето произхожда от женитбата между женски дракон и вятъра. Когато той узнал, че съпругата му е бременна започнал да кръжи около нея, докато тя не родила пашкул, от който излязъл първият представител на племето. В чест на щастливото кръжене палонките сложили на шиите си спираловидни пръстени.   Факт е, че на принципа „трай, бабо, за хубост” те травмират тялото си с по 15 кг метал – не само около врата, ами на ръцете до лактите и под коленете. Рентгенови снимки, които могат да се видят и в селището на Акха до Чианг Рай, показват, че не толкова вратовете се удължават, колкото гръдният кош се сляга от тежестта.   Първите си пръстени момиченцата получават на пет годинки. Първоначално са широки 1 см и могат да се свалят. После през определен период от време добавят по още няколко. П Казват, че ако мъжът им ги хване в изневяра, просто реже пръстените и съпругата умира от бавно и мъчително задушаване, защото мускулите на шията са атрофирали и не могат да държат главата изправена. Най-дългият регистриран шиен прешлен е наброявал 25 ринга и тежал 8 кг. Най-дългата шия, вписана в рекордите на Гинес е висока 40 см.   Ако сте предозирали с екзотика, запознайте се с една народна певица, която прави докторат по почти непозната за българите тема. Със сигурност сте слушали Дарина Славчева Славова, защото солистката на ансамбъл Тракия има записани повече от 100 песни и с оркестъра на националното радио.    Дарина издаде сборника „Кога запее, гора оглася“, който се превърна в ценно помагало, за ученици и студенти с фолклорна насоченост. Той съдържа 89 песни, издирени, дешифрирани и нотирани от родния край на майка й село Генерал Инзово, Ямболско. Доста хора от там се изселват в Гърция през 1924 г. съгласно междудържавната спогодба за размяна на населението. Потомците им и днес живеят  край Солун.   Не забравяйте да посещавате  и страницата ни във Фейсбук ", "date": "2019.07.07", "title": "С 80 долара около света"}
{"url": "http://epicenter.bg/article/Ivitsa-Dachich--Izyavlenieto-na-Borisov-ne-se-otnasya-za-sirene--a-za-teritorialnata-tsyalost-na-Sarbiya-/187465/7/0", "text": "”... Както имаме разбиране по въпроса за българската национална идентичност, езика или Гоце Делчев, така очакваме и разбиране за значението на косовския въпрос за сръбския народ. Това изявление на българския премиер не се отнася за квотите за риболов или качеството на сръбското сирене в преговорите с Европейския съюз, а се отнася за териториалната цялост на Сърбия\". Това каза сръбският външен министър Ивица Дачич в изявление, изпратено на Танюг.  Министърът изтъкна, че подобни изказвания трябва да бъдат прецизни, защото не е вярно, че целият Европейски съюз има единна и обща позиция за независимостта на Косово.   \"Напротив, позицията е неутралност по отношение на статута и затова в документите на ЕС Косово се означава със звездичка и бележка под линия. И всички функционери на ЕС са длъжни да спазват това, независимо дали тези държави са признали Косово или не. Независимо дали става въпрос за Борел или Борисов, или който и да е друг. Или става въпрос за грешна интерпретация, било на неговото, било на моето изявление. Затова целта на поканата на представителя на посолството на България за разговор в министерството на външните работи е да се отстранят всякакви недоразумения и в приятелски дух да продължим нашето сътрудничество, с благодарност към България за подкрепата й за европейската интеграция на Сърбия\", изтъкна Дачич.  По-рано в София бе съобщено, че посланикът на Сърбия ще бъде извикан на среща в българското външно министерство в понеделник заради коментарите на Ивица Дачич по адрес на Бойко Борисов, посочва Танюг.  Припомчяме, че сръбският външен министър Ивица Дачич заяви снощи, че по негово искане представител на българското посолство в Белград е извикан на разговор във външното министерство по повод изявление на българския премиер Бойко Борисов, че по отношение на Косово новият върховен представител на ЕС по външната политика и сигурността Жозеп Борел не може да се ръководи от позицията на Испания за Косово, а трябва да зачита позицията на ЕС.  По време на пресконференция в Познан Бойко Борисов бе попитан от журналист как ще се отрази на евроинтеграцията на Западните Балкани номинирането на испанския външен министър Жозеп Борел за Върховен представител на ЕС по външната политика и политиката за сигурност, след като неговата страна не признава Косово.   Той отговори: \"Когато се заеме такъв важен пост, последното, което трябва да правиш, е да защитаваш националния си интерес, а трябва да защитаваш интереса на целия Съюз. Ако Борел бъде избран, това не значи, че мнението на Испания ще бъде меродавно за другите държави, които сме признали Косово.\"  Това изказване предизвика остра реакция на Ивица Дачич, който заяви, че позицията на Европейския съюз не е, че Косово е независимо, и българският премиер Бойко Борисов, който твърди, че е, трябва да се съобразява с това.  Външният министър на България Екатерина Захариева каза, че не би било лошо Дачич да се извини. ", "date": "2019.07.07", "title": "Ивица Дачич: Изявлението на Борисов не се отнася за сирене, а за териториалната цялост на Сърбия!"}
{"url": "http://epicenter.bg/article/Britanskiyat-poslanik-v-SASht-za-administratsiyata-na-Tramp--Nesposobna--nekompetentna--nestabilna-/187466/7/0", "text": "Британският посланик в САЩ Ким Дарък определя администрацията на американския президент Доналд Тръмп като „неспособна, некомпетентна и нестабилна“. Думите на дипломата стават публично достояние след теч на информация, се казва в информация на БНР.  От кореспонденция от Вашингтон към Лондон, станала достояние на медиите, става ясно, че Ким Дарък смята, че Белият дом е „уникално нефункционален и разединен“ под ръководството на Доналд Тръмп. Той обаче предупреждава, че самият президент не трябва да бъде пренебрегван. В публикуваната от Ким Дарък паметна записка се казва: „Не можем наистина да повярваме, че тази администрация може да бъде по-нефункционална, по-непредвидима, по-малко разделена, по-недипломатична и по-некадърна“.  В друга паметна записка отпреди месец Ким Дарък опеделя политиката на Доналд Тръмп към Иран като „непоследователна и хаотична“. От британското външно министерство заявиха, че разпространените грами от „Мейл он сънди“ са зловредни, но не отрекоха тяхната автентиност. Говорител на ведомството каза, че „от дипломатите се очаква да снабдяват министрите с „честна и неподправена оценка“ за политиката в съответната страна, но това не означава обезателно, че това е становището на министрите или правителството.   Все още няма реакция от Белия дом, но изнесената информация може да се превърне в изпитания за така наречените „специални“ британско-американски отношения.", "date": "2019.07.07", "title": "Британският посланик в САЩ за администрацията на Тръмп: Неспособна, некомпетентна, нестабилна!"}
{"url": "http://epicenter.bg/article/Slanchevo-s-maksimalni-temperaturi-mezhdu-32--i-37-/187445/2/0", "text": "Днес ще бъде слънчево, около и след обяд – горещо. Ще духа слаб юг-югозападен вятър. Максимални температури между 32° и 37°, в София около 33°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ). Атмосферното налягане ще се понижава и ще бъде по-ниско от средното за месеца. Над Черноморието ще бъде слънчево. Ще духа слаб до умерен вятър от юг-югоизток. Максимални температури между 29° и 32°. Температурата на морската вода е 25 - 27°. Вълнението на морето ще бъде 1 - 2 бала.  Над планините ще бъде слънчево, след обяд с купеста облачност. Вятърът ще се ориентира от запад-югозапад, ще е слаб, по високите и открити части – умерен. Максималната температура на височина 1200 метра ще бъде около 26°, на 2000 метра – около 19°.   Жълт код за опасно високи температури е обявен за 21 области на страната, сочи справка на сайта на Националния институт по метеорология и хидрология (НИМХ) при БАН.   Предупреждението е в сила за областите Видин, Враца, Монтана, Плевен, Ловеч, Габрово, Велико Търново, Русе, Силистра, София-град, Софийска област, Перник, Кюстендил, Благоевград, Пазарджик, Пловдив, Стара Загора, Хасково, Сливен, Ямбол и Бургас. Очаква се горещо време, като на места температурата ще надвиши 35°. При тази степен на предупреждение са възможни здравни проблеми за чувствителни и болни хора, възрастни и деца.  ", "date": "2019.07.07", "title": "Слънчево с максимални температури между 32° и 37°"}
{"url": "http://epicenter.bg/article/Pravoslavnata-tsarkva-pochita-sv--velikomachenitsa-Nedelya/187446/2/0", "text": "На 7 юли Православната църква почита св. великомъченица Неделя. Тя е известна още като Кириакия. Света великомъченица Кириакия е родена през 3 век в Малоазийския град Никомидия.   Oт малка родителите ѝ я запознали с истините на Христовото благовестие и тя от рано се посветила на служене на Бога, като водила целомъдрен и благочестив живот. Когато император Диоклетиан отново подхванал гоненията против християните, опитвайки се с мъчения и заплахи да накарат християните да се отричат от Христа и да правят приношения на идолите, пострадали родителите на светата и тя самата. Затваряли я, мъчили я, горили я, гола я влачили из града, били я с камшици и безпощадно забивали в тялото ѝ нажежени железа.   Но поддържана от Божията благодат, мъченицата чудодейно се изправяла всеки път. С думи мъчениците учела колебливите да странят от идолите и твърдо да вярват в Разпнатия, а с чудесата и подвизите си им изявили силата на Христа Бога и на християнското благочестие. Накрая я осъдили на посичане с меч. Преди палачът да изпълни наказанието, светата великомъченица с Божието име на уста коленичила и за всеобщо удивление отдала Богу дух. Това станало на 7 юли 289 година.   В началото на Второто българско царство (1185-1422) светите мощи на великомъченица Кириакия били донесени във Велико Търново, а след столетия народна почит и преклонение към мъченицата, св. Евтимий Търновски описал нейния живот и страдания, превеждайки от гръцки на старобългарски името ѝ света Неделя.   През 1866 г. църковната служба за света Неделя е преведена от гръцки на църковнославянски и е издадена в Русия. На 7 юли катедралният храм на София „Св. Неделя“ празнува главния си храмов празник. Днес имен ден празнуват: Неделя, Нешка, Недка, Нели, Деляна, Дела, Делина, Делица, Неделчо, Недко, Недялко, Нейко, Ненко, Нейчо, Нено, Дельо, Делян, Делчо.  ", "date": "2019.07.07", "title": "Православната църква почита св. великомъченица Неделя"}
{"url": "http://epicenter.bg/article/50-60--ot-horata-ne-razbirat--che-sa-uhapani-ot-karlezh/187448/2/0", "text": "По време на зимата имаме индивидуален начин на хранене, а през лятото масов начин на хранене, което може да доведе до масов риск от инфекциозни заболявания. Ето защо е много важно обилно да мием плодовете и зеленчуците преди консумация.   Такъв съвет дава проф. д-р Камен Плочев, ръководител на Първа клиника по инфекциозни болести във ВМА. Той бе гост в сутрешния блок на БТВ. Той допълни, че между 50 и 60 процента от хората, които идват на преглед във ВМА, не разбират, че са били ухапани от кърлеж.  \"Освен лаймската болест, кърлежите предават и още пет вида болести, затова е добре да се изследваме, когато разберем, че сме били ухапани\", посочи д-р Плочев и апелира хората да спазват по-голяма лична хигиена, за да се избегнат летни инфекции.   Вирусът \"Зика\" опасно обикаля планетата, категоричен е експертът. Според него насекомите също са много опасни през лятото. Като сред най-опасните д-р Камен Плочев посочи кърлежите и комарите.   Проф. Плочев бе категоричен, че географията на заболяванията, причинени от насекоми, се променя. \"Използвайте препарати, които отблъскват насекомите, така наречените репеленти. Трябва да се внимава и с храната, особено хората, които имат хронични колитни заболявания. За тях е препоръчителна бялата диета – бяла риба и бяло месо, без препечено и препържено\", каза още професорът.    Летни вируси, чревни инфекции, ухапвания от насекоми, топлинен удар - лятото е в разгара си, а с него и опасността да провалим почивката си, ако не знаем как да се пазим от всичко изброено.  Всичко е опасно, щом премине границата на биологичната толерантност, обясни проф. д-р Камен Плочев, ръководител на инфекциозната клиника във Военно-медицинска академия в предаването \"Тази неделя\".  \"Диарията например не е враг на организма, а естествен, елиминиращ отровите, бактериите и вирусите, физиологичен акт, но до определени граници. Хората трябва да знаят коя е тази граница и това е, когато почустват жажда – тогава вече трябва да отидат на лекар\", обясни лекарят. По думите на проф. Плочев хората вече са добре информирани и не се забавят с търсенето на медицинска помощ.  Проф. Плочев. Той посъветва плодовете винаги да се измиват обилно преди да се изядат, като трябва поне 5 минути да са оставени под течаща вода, и освен това да си мием ръцете редовно преди хранене.  Морската вода също може да ни зарази, въпреки че е солена и е неблагоприятна среда за бактерии и вируси.  \"Има обаче един фактор, който всички подценяват – на плажа хората употребяват слънцезащитни кремове, които се отмиват във водата, когато влязат в морето и се образува емулсия – в нея има и гъбички, и бактерии от кожата, а това е рисков фактор\", обясни професорът.  Морето обаче е уникална пречиствателна станция, посочи проф. Плочев.   ", "date": "2019.07.07", "title": "Проф. Камен Плочев: 50-60% от хората не разбират, че са ухапани от кърлеж"}
{"url": "http://epicenter.bg/article/Andrey-Slabakov--V-EP-vidyah-i-drugi-hora-s-brada-i-mustatsi-i-ne-vsichki-byaha-mazhe/187450/2/0", "text": "„Тежка бюрокрация. На 3-ти бяха 12-13 часа гласувания. Ще свикна”. Така режисьорът Андрей Слабаков обобщи първите си впечатления като евродепутат в предаването „Събуди се” по Нова телевизия. Слабаков влезе в Европейския парламент от листата на ВМРО.  Сред първите въпроси, които смята да зададе в ЕП, е и този защо има 2 парламента - в Брюксел и в Страсбург.  „Това мене като гражданин ме изумява. Не мога да ти кажа колко струва на европейските граждани това упражнение. Преките разходи са 110 милиона евро на година, с непреките – 580 милиона”, обясни Слабаков.  Основните теми, по които той обеща да работи са култура и земеделие.  „Сменихме го с екология, защото се оказа, че оттам може да се влияе повече”, обясни Слабаков. „Сега съм в комисията по култура, в тази по екология и тази с петициите”.    \"За Ска Келер не мисля нищо хубаво, защото ми се струва прекалено войнствено настроена. За Кристин Лагард и Урсула фон дер Лайен още нищо не мога да кажа, защото съм твърде нов. Но мога да ви кажа, че в Европейския парламент видях и други хора с брада и мустаци и не всички бяха мъже\", сподели още от първите си впечатления Андрей.  По думите му ухажването на жена вече се е превърнало в сексуален тормоз, което е като \"номер от селските вечеринки\".  \"Няма европейски ценности, има само християнски ценности. Европейските ценности стъпваха върху християнската основа, преди да решат да ги махнат и да ги подменят с други неща\", каза още евродепутатът.  \"Какво би казал баща ми, ако беше жив? Вероятно би ми казал, че не съм много нормален, защото ще се събера с лоши другарчета. В Европейския парламент е пълно с разни кариеристи и партийни функционерчета\", заяви Слабаков и увери, че ще работи само в интерес на България.  На въпрос дали България трябва да влезе в Шенген и еврозоната Андрей Слабаков отвърна, че \"би трябвало да влезем\".  ", "date": "2019.07.07", "title": "Андрей Слабаков: В ЕП видях и други хора с брада и мустаци и не всички бяха мъже"}
{"url": "http://epicenter.bg/article/Elena-Yoncheva--Sled-10-godini-shte-ni-e-sram-da-izrichame-imeto-na-Borisov-/187452/2/0", "text": "Сергей Станишев нарече Бойко Борисов държавник, защото премиерът подкрепи кандидатурата му за председател на Европейския парламент. В противен случай щеше да е грозно да не го подкрепи. Но според мен го направи и по друга причина, а именно да всее раздор и напрежение в БСП. Това коментира в сутрешния блок на БНТ евродепутатът от БСП/ПЕС Елена Йончева.  Относно напрежението в социалистическата партия Елена Йончева обясни, че БСП не е авторитарна партия и в нея е нормално да има сблъсък на различни идеи и виждания.  ,,В Партията на европейските социалисти, например, има над 30 партии и организации и е нормално да няма пълно препокриване на идеите между тях, защото всяка държава има своите приоритети'', посочи тя.  Йончева коментира и корупцията в нашата страна.  ,,Корупцията е проблем за икономическото развитие на България. 11 милиарда евро губим на година заради корупцията заради злоупотреба с европейски програми, пропуснати ползи, намалени чужди инвестиции, сивата икономика, организираната престъпност. Заради корупцията губим 22% от БВП. България не е в Шенген и Еврозоната именно поради нивата на корупция'', обясни евродепутатът от БСП.  ,,Намаляването на партийните субсидии е голям удар срещу демокрацията и срещу единствената опозиция в България на това авторитарно управление, тъй като само БСП е в състояние да го свали от власт. Ето защо вярвам, че след 10 години няма да говорим за управление, а за режим, докато името на Борисов няма да бъде споменавано, просто защото всички ще ни е срам'', допълни още Елена Йончева.  На въпрос за предстоящия местен вот наесен тя посочи, че ''БСП ще се справи много добре''.   Очаквайте подробности", "date": "2019.07.07", "title": "Елена Йончева: След 10 години ще ни е срам да изричаме името на Борисов "}
{"url": "http://epicenter.bg/article/Ivo-Hristov-/187454/2/0", "text": "\"Това, на което станахме свидетели, е една сделка между Франция и Германия, прикрита като междупартийно споразумение между ЕНП, доминирана от германците и групата на либералите, доминирана от френски депутати от квотата на г-н Макрон. Факт е, че кандидатурата на Урсула фон дер Лайен е неубедителна дори и в редиците на ЕНП. Тя не е политик с ярко европейско минало, а по-скоро с неубедително минало в националната политика. Така че сделката може и да не се случи\".   Това каза пред БНР евродепутатът от групата на социалистите и демократите Иво Христов по повод номинацията на Урсула фон дер Лайен за председател на Европейската комисия и подчерта:  \"Европейският съвет обединява държавните лидери на страните членки на ЕС и в него често се вземат основните решения, както в случая с разпределението на постовете. Този орган каза на Европарламента, че е излишен и спусна една договорена сделка за утвърждаване и погази принципа на водещите кандидати, който целеше да създаде някакво подобие на демократичност в избора\".  Според него е необходима реформа на европейските институции и основна крачка е \"сдобиването на ЕП с право на законодателна инициатива\".  В предаването \"Неделя 150\" по програма \"Хоризонт\" Иво Христов коментира и казуса със създалото се дипломатическо напрежение между България и Сърбия:  \"Думите на сръбския външен министър Ивица Дачич са в резултат на едно нескопосано изказване на Бойко Борисов, което показва в каква степен амбициите на г-н Борисов да бъде говорител, омиротворител и европеизатор на Западните Балкани са илюзорни\".  Повод за изявлението на Дачич бяха думите, които българският премиер каза на форума за Западните Балкани в Познан. На въпрос на \"Хоризонт\" как ще се отрази на евроинтеграцията на Балканите номинирането на испанеца Жозеп Борел за върховен представител на ЕС за външната политика, при условие че Испания не признава независимостта на Косово, Борисов отговори:  \"В момента, в който се заеме даден пост, последното, на което имаш право, е да защитаваш националния си интерес, а трябва да защитаваш интереса на целия Съюз. Така че, с цялото ми уважение, но ако той стане - това че Испания не признава Косово не значи, че другите, които сме го признали, нали, все едно неговото мнение ще е меродавно…\" В коментар за намалената партийна субсидия на 1 лев на глас и последвалото писмо от БСП до европейски посланици и институции, Иво Христов заяви, че този въпрос ще бъде поставен и пред групата на социалистите и демократите в ЕП.  По думите на Христов изборният процес в България е бутафорен, бизнесът е напълно зависим от държавата и има почти пълен контрол над медиите, \"но всичко това се извършва под знамето на антикомунизма - знаете Борисов често припомня за дядо си, за атентата в църквата \"Св. Неделя\" и т.н.\".  ", "date": "2019.07.07", "title": "Иво Христов: Думите на Дачич са в резултат на едно нескопосано изказване на Борисов"}
{"url": "http://epicenter.bg/article/Ekaterina-Zaharieva-za-srabskiya-si-kolega--Izgubil-se-e-v-prevoda/187455/2/0", "text": "Ние сме за добросъседски отношения със Сърбия, не търпим такива емоции от страна на Ивица Дачич. Това заяви вицепремиерът и министър на външните работи Екатерина Захариева в предаването \"Тази неделя\" в ефира на БТВ във връзка със създалото се дипломатическо напрежение между България и Сърбия.  \"На Балканите за пореден път показваме колко много емоции има в политиката. На мен ми се иска да има повече разум и мъдрост и по-малко емоции. Очевидно Дачич не е гледал премиера и отговорът му. Явно някой му е преразказал, защото това, което каза премиерът е абсолютно вярно. Един външен министър не бива да си позволява да се изгуби в превода. Той трябва да види точно, буквално какво е казал, дали премиер, президент или външен министър. ЕС не признава държави и никоя организация не признава държави\", изтъкна тя и добави, че това могат да направят само други държави.  Захариева отбеляза, че в Познан премиерът Борисов е отговорил на журналистически въпрос дали няма да се забави евроинтеграцията на Западните Балкани, след като новият еврокомисар по външната политика Жозеп Борел е испанец, а неговата държава не е признала независимостта на Косово и цитира думите му.  \"Той казва, че когато станеш комисар, ти не защитаваш националните интереси, а интересите на Съюза. Независимо че Испания не е признала Косово, той трябва да се съобрази с останалите от нас, които сме я признали. Не виждам нищо в това изказване, което да запали тази емоция на Ивица\", изтъкна вицепремиерът.  Тя припомни, че посланикът на Сърбия в България е извикан в МВнР и с него ще бъде разговаряно.  „На първо място ще препоръчаме да се види какво точно е казал премиерът. На второ място - да припомним подкрепата, която дава България на всички страни от Западните Балкани и в частност на Сърбия за европейската перспектива“, уточни външният министър.  „Има чудесни отношение премиер с премиер, нашият премиер с техния президент. Така че не мисля, че такива изказвания са продуктивни, още повече, когато те са предизвикани твърде емоционално и най-вероятно за вътрешнополитически цели. Ние сме за добросъседски отношения, но не търпим такива емоции“, допълни Захариева.  Външният министър допълни, че ситуацията е коментирана и с министър-председателя Бойко Борисов.  \"Мисля, че нещата ще се изяснят. Той самият е извикал нашия временно управляващ в Сърбия, защото посланикът ни е в отпуск и е дал знак да се уточни това недоразумение. Приемаме го като опит за изясняване. Това е и нашата цел. Ние не искаме напрежение с нито една от държавите по света, а какво остава със съседите\", добави външният ни министър.  Относно полемиката между България и Северна Македония за Гоце Делчев Захариева посочи, че той е част от общата история на двете страни и този казус е изяснен в Договора за добросъседство между двете държави.  \"Гоце Делев е българин, виден революционер – една от най-важните ни исторически фигури, който се е борил за автономия на Македония и Одринска Тракия. Не виждам какво толкова се караме за него. Би трябвало тази личност да ни обединява, а не да ни разделя\", заяви в заключение първият ни дипломат.   Гоце Делчев трябва да ни обединява със Северна Македония, а не да ни разделя, категорична бе тя. „Гоце Делчев e общ. Имаме обща история. Точно това казва и договорът за приятелство, добросъседство и сътрудничество между двете държави. В този договор България иска да кажем истината“, отбеляза вицепремиерът. „Гоце Делчев е българин, виден революционер, една от най-важните фигури и за тях, който се е борил за автономия на Македония и Одринска Тракия. Не виждам какво толкова се караме за него. Мисля, че тази личност трябва да ни обединява, а не да ни разделя“, уточни Захариева. „Изключително добри отношения имаме с премиера Заев и с външния министър Никола Димитров, но като че ли има още доста път да извървим за пълно доверие. Но знаците са много добри и началото не е лошо“, коментира тя.   Вицепремиерът уточни, че България тази година за първи път ще бъде член на Берлинския процес. „Целта на тази инициатива, създадена 2014 г., е да се върне фокусът от страна на Европейския съюз към Балканите, да се работи за свързаност между хората - транспортна, енергийна, дигитална, да се работи за помирение, много важен елемент от Берлинския процес“, добави външният ни министър.   Никоя държава не може да каже на друга колко да бъде финансирането на партиите ѝ, каза вицепремиерът Захариева в предаването „Тази неделя“ по БВТ в коментар по другата актуална тема на седмицата - финансирането на партиите от държавата. БСП вече даде сигнал до европейските институции за намаляването на размера на партийната субсидия.  Попитана дали се притеснява от това, че БСП е изпратила сигнал в Европа, тя каза: „Не, разбира се. Понякога ставаме смешни. Все си мислим, че някой отвън трябва да ни оправи, а ние не можем“. „Нали не си представяте, че някоя държава може да каже на друга колко да е финансирането на партиите? В Германия е 80 цента, ние не можем да им кажем вдигнете си я.  „Аз не си спомням БСП да се е регистрирала, когато имаше референдум. Един референдум, независимо от кого е иницииран, ти можеш да се регистрираш в подкрепа с „да“ или „не“, коментира още вицепремиерът.  „Аз нямам спомен БСП да се е регистрирал с „не“, не е добре да има 1 лев субсидия. Мълчаха тогава. Най-важното за финансирането на политическите партии е да е прозрачно и ясно, тъй като са отворени възможностите за финансиране от бизнеса, а не с няколко социално слаби хора, за да се заобиколи законът“, посочи тя.   \"Мария Габриел се справя много добре, въпреки че бе само 2 години еврокомисар\", каза още Екатерина Захариева в ефира на БТВ. \"Мисля, че би било много добре да запазим този ресор. Всеки председател предлага ресорите. Нека европарламента избере представителя и той да представи визията си за това как ще изглеждат комисиите. Имаме Мария Габриел, която се справя много добре с нейния ресор, този момент не е никак маловажен. Само за две години в един от най-тежките ресори тя показа страхотно справяне. Истината е че все по-трудно се постига обаче съгласие на Съвета\", продължи тя.   Екатерина Захариева отговори и на въпроса дали съжалява, че Цветан Цветанов ще остане само редови член на ГЕРБ след днешния форум на управляващата партия. \"Не съжалявам, че Цветан Цветанов ще бъде понижен\", отговори тя. И добави: \"В ГЕРБ и премиерът Бойко Борисов е показал, че и при най-малко съмнения за нещо нередно, хората си тръгват. Знаете колко министри от началото на този кабинет подадоха оставки. Това е в реда на нещата!\"      ", "date": "2019.07.07", "title": "Екатерина Захариева за сръбския си колега: Изгубил се е в превода"}
{"url": "http://epicenter.bg/article/Ramush-Haradinay-blagodari-na-Borisov-za-ukazanata-podkrepa/187475/7/0", "text": "Министър-председателят на Косово Рамуш Харадинай изрази благодарност към своя български колега Бойко Борисов за оказаната от него цялостна подкрепа. Премиерът е направил това от своята официална страница в социалната мрежа \"Фейсбук\", предава \"Фокус\".    ", "date": "2019.07.07", "title": "Рамуш Харадинай към Борисов за подкрепата: Благодаря ти, Бойко!"}
{"url": "http://epicenter.bg/article/Razpitaha-Kevin-Speysi-zaradi-shest-obvineniya-za-seksualno-nasilie/187476/7/0", "text": "Актьорът Кевин Спейси се яви на разпит пред детективите на Скотланд Ярд за обвинения в сексуално насилие, предаде БГНЕС, цитирана от Нова телевизия.  59-годишният Спейси е изправен пред шест обвинения за сексуално насилие във Великобритания между 1996 и 2013 година. През май той доброволно бе разпитан, но не арестуван. Спейси, артистичен директор на лондонския театър „Олд Вик“ между 2004 и 2015 г., е една от първите холивудски звезди, обвинени след скандала с Харви Уайнстийн.  Антъни Рап твърди, че Спейси го е насилил сексуално през 1986 година, когато е бил на 14. Спейси каза, че не си спомня предполагаемата среща, но се извини за \"неподходящото пиянско поведение\". В театър „Олд Вик“ 20 души твърдят, че са били изложени на неподходящо поведение от актьора.  В САЩ млад мъж, който твърдеше, че Спейси го е опипвал в бар през 2016 г., се оттегли от делото срещу него.  ", "date": "2019.07.07", "title": "Разпитаха Кевин Спейси заради шест обвинения за сексуално насилие"}
{"url": "http://epicenter.bg/article/Lavrov-otkri-v-Moskva-izlozhba--posvetena-na-balgaro-ruskite-diplomaticheski-otnosheniya/187478/7/0", "text": "На 5 юли т.г. в руската столица беше открита изложба, посветена на 140 години от установяването на дипломатически отношения между Русия и България, съобщават руски медии, цитирани от БТА и Новини.бг.  На 7 юли 1879 г. руският дипломатически агент и генерален консул в Княжество България Александър Давидов връчва акредитивните си писма на българския княз Александър I Батенберг.  Почетни гости на церемонията по откриването на юбилейната изложба бяха руският външен министър Сергей Лавров и българският посланик в Москва Атанас Кръстин. Експозицията, посветена на годишнината, е разположена в сградата на Министерството на външните работи на Русия. Сред експонатите има интересни и непубликувани документи, исторически материали и фотографии. Изложбата е подготвена на базата на Архива за външна политика на Русия, съхраняван в Историко-документалния департамент на руското външно министерство.  В словото си при откриването на изложбата министър Лавров подчерта, че \"здравите връзки на дружба, взаимното уважение и духовна близост са стабилен фундамент и за съвременното развитие на сътрудничеството между Москва и София във всички области. Българският въпрос винаги е бил приоритетен за външната политика на руската дипломация. И въпреки че двустранният диалог през годините има различна интензивност, в сложните и важни исторически моменти Русия винаги е подкрепяла България\", подчерта министърът.  В отговор посланик Кръстин каза, че \"българо-руските връзки имат дълбоки, вековни корени. Но има едно събитие, което е записано със златни букви в българската летопис - Освобождението на България. \"Българите никога няма да забравят подвига на хилядите руски войни, дали живота си за свободата на нашето Отечество. Като резултат от победата в Руско-турската война (1877-1878) на картата на Европа е възстановена българската държава и започва изграждането на съвременната българска държавност. Днес Република България като член на ЕС е убедена, че връзките с Русия трябва активно да се развиват и нашата страна би могла да бъде своеобразен мост между Москва и Брюксел\", подчерта посланикът.  Министър Сергей Лавров получи от председателя на Форум \"България-Русия\" проф. Светлана Шаренкова юбилеен двуезичен албум, който бе представен преди седмица в София. Албумът \"140 години българо-руски дипломатически отношения\" с предисловия от министрите Екатерина Захариева и Сергей Лавров е подготвен от министерствата на външните работи на България и Русия, Държавна агенция \"Архиви\", посолството на Москва в София и Форум \"България-Русия\".  ", "date": "2019.07.07", "title": "Лавров откри в Москва изложба, посветена на българо-руските дипломатически отношения"}
{"url": "http://epicenter.bg/article/Ruska-proektorezolyutsiya-sreshtu-geroizatsiyata-na-natsizma-be-othvarlena/187479/7/0", "text": "Комисията по демокрация, човешки права и хуманитарни въпроси на Парламентарната асамблея (ПА) на Организацията за сигурност и сътрудничество в Европа (ОССЕ) на среща в неделя отхвърли резолюцията за борба с ксенофобията, агресивния национализъм и свързаната с нея нетърпимост, предложена от делегацията на Руската федерация, като тя включваше и призив към страните-участнички в ОССЕ да се противопоставят на възхваляването на членовете на нацистките СС. 25 членове на национални делегации гласуваха против документа, 11 парламентаристи подкрепиха нейното приемане. 13 делегати се въздържаха, предава TACC. Основният автор на резолюцията е заместник-председателят на Държавната Дума на Руската федерация Артьом Туров.   В текста беше напомнено, че Трибуналът в Нюрнберг криминализира както самата СС, така и нейните съставни части. Според отхвърлената проекторезолюция ПА на ОССЕ трябваше да изрази дълбока загриженост относно „разпространението на теорията за превъзходството на основата на раса, националност, религия или култура, включително в региона на ОССЕ“, както и да признае, че нео-нацизмът е „опасно съвременно явление“, с което трябва да се борят политиците.   Според отхвърления текст ПА \"категорично осъжда запазването и разпространението на неонацистки и агресивни националистически идеологии, основани на расови или национални предразсъдъци, и заявява, че тези явления не могат да бъдат оправдани при никакви обстоятелства.\" Асамблеята също така трябваше да призове държавите-членки \"активно да се противопоставят на актове на прослава във всякаква форма на нацисткото движение, включително бивши членове на организацията на СС, както и нарастващите опити и случаи на оскверняване или унищожаване на паметници\" на борците срещу нацизма.   Делегациите, по-специално на Литва, Великобритания и Украйна, разкритикуваха документа. Парламентаристите от тези страни критикуваха текста за липсата на осъждане на комунизма в него. Според членове на делегацията на САЩ, която също се противопостави на резолюцията, Русия сама не признава \"агресивния си национализъм в Украйна и Грузия\". От страна на украинската делегация имаше изявления за предполагаемата подкрепа на руските власти на десни групи. След гласуването редица делегации, включително украинската, започнаха да аплодират, за което получиха забележка от президиума. \"За съжаление всички предишни оратори изобщо не са прочели предложената резолюция. Това показва, че те не се интересуват от факта, че неонацизмът сега се съживява в Европа и по същество е фашизъм\", каза на свой ред членът на делегацията на Руската федерация, депутат от Държавната Дума Алексей Корниенко. Както самият Туров заяви по-късно пред репортери, \"за съжаление, редица делегации от Парламентарната асамблея на ОССЕ следват позицията на няколко страни, които първоначално показват своето русофобско отношение\".   \"И обсъждането на документите, които предлагаме, каквито и да са те, се превръща в някакъв фарс. За съжаление, виждаме това от страна на Украйна, редица балтийски страни\", добави депутатът и отбеляза, че именно в тези страни възхваляването на бивши нацисти става норма.  ", "date": "2019.07.07", "title": "Руска проекторезолюция срещу героизацията на нацизма бе отхвърлена"}
{"url": "http://epicenter.bg/article/Aleksandar-Vuchich--Shte-varnem-otlichnite-si-otnosheniya-s-Balgariya/187482/7/0", "text": "Сръбският президент Александър Вучич изрази днес увереност, че след \"искрите\", които се появиха между Сърбия и България, двете страни много бързо ще се върнат на пътя на отличните отношения и той лично ще се погрижи за това, предаде Танюг, цитирана от БТА и Новини.бг.  Вучич припомни, че България е признала независимостта на Косово и в това е разликата между двете страни, а за всичко останало смята, че те имат добри отношения, които ще продължат да изграждат. \"Смятам това за малко, преходно недоразумение\", подчерта Вучич.  Той каза, че следващата седмица ще разговаря с българския президент Румен Радев и с премира Бойко Борисов. Президентът припомни, че в Сърбия живее българско малцинство, което трябва да се чувства там у дома си и \"не бива да страда заради такива разногласия\".  \"Лично ще се постарая в най-скоро време, ако българският президент и премиер приемат това, да върнем отношенията си на нивото на отличните връзки\", каза Вучич.  Припомняме, че остър коментар на външния министър Ивица Дачич по повод изказване на българския премиер Бойко Борисов за Косово и ЕС доведе до привикване на разговор на сръбския посланик в българското външно министерство и на представител на българското посолство в сръбското външно министерство. На пресконференция в Познан, Бойко Борисов каза, че бъдещият върховен представител на ЕС по външната политика Жозеп Борел, чиято страна не признава Косово, трябва да защитава не националния си интерес, а интереса на целия съюз. Това изказване предизвика остра реакция на Ивица Дачич, който заяви, че позицията на Европейския съюз не е, че Косово е независимо, и българският премиер Бойко Борисов, който твърди, че е, трябва да се съобразява с това.", "date": "2019.07.07", "title": "Александър Вучич: Ще върнем отличните си отношения с България"}
{"url": "http://epicenter.bg/article/Makron-obyavi-novi-merki-za-zashtita-na-zhenite-ot-nasilnitsi/187484/7/0", "text": "Френският президент Еманюел Макро обеща нови мерки за защита на жените от посегателства на техните съпрузи и приятели на фона на нарастващото безпокойство от случаите на убийства на жени, предаде БТА, цинирана от Новини.бг.  В пост във Фейсбук Макрон изброи имената на повече от 50 жени, жертви на домашно насилие, допълвайки, \"страната не успя да ви защити\". \"Насилието, което отне вашия живот, ни отвращава, предизвиква гняв у нас\", допълва Макрон и обещава нови мерки и по-добро приложение на вече съществуващите в защита на жените.  Вчера във френската столица се проведе демонстрация срещу насилието над жени. Редица организации станаха инициатори на протеста, след като тази седмица бяха обявени неофициални данни, според които от началото на годината над 70 жени са били убити от техния сегашен или бивш партньор.  Актрисата Мюриел Робен обвини Макрон в бездействие, заявявайки, че партньорите, проявяващи насилие, твърде дълго съсипват живота на жени и деца. \"Така че, питам Еманюел Макрон: Колко струва животът на една жена? Нищо не се прави. Срамно е\", каза тя пред телевизионния канал Франсенфо.  Групи за защита на права на жените във Франция разкритикуваха отношението на френската полиция към жертвите на това насилие. Те настояха за специален служител за случаите на насилие срещу жени във всеки полицейски участък. Броят на смъртните случаи е оценен от активисти, използващи социални медии. Последните официални оценки са от 2017 г. и сочат 130 такива трагични случая за годината. ", "date": "2019.07.07", "title": "Макрон обяви нови мерки за защита на жените от насилници"}
{"url": "http://epicenter.bg/article/Nova-Demokratsiya-s-ubeditelna-pobeda-spored-ekzit-pola-v-Gartsiya/187488/7/0", "text": "Лидерът на консервативната опозиция Кириакос Мицотакис е на път да спечели предсрочните избори в Гърция, първите откакто нацията излезе от три последователни международни спасителни операции, показват резултатите от екзит пола.  При 80% преброяване предварителните резултати показват, че Нова демокрация ще спечели между 38% и 42%, докато лявата СИРИЗА, на власт от 2015 г., се очаква да набере между 26,5% и 30,5%, съобщава „Катимерини“.  Според екзит пола, който се проведе от името на всички гръцки радио- и телевизионни оператори, включително държавната ЕРТ – алиансът на лявоцентристкото Движение за промяна (КИНАЛ) ще получи между 6 и 8 процента, пред Комунистическата партия (КП) , която се очаква да спечели между 5 и 7 процента.  Неофашистката Златна зора печели между 2,8 и 4,8% от гласовете, докато МЕРА25, партията срещу строгите ограничения, основана от бившия финансов министър Янис Варуфакис, ще спечели между 3% и 5%.  Популисткото националистическо Гръцко решение ще спечели между 2,5% и 4,5%, докато центристите и другите партии се очаква да не достигнат 3-процентния праг за влизане в парламента, показват предварителните резултати.  Според оценките, броя на местата в 300-местната камара ще се разпределят: Нова демокрация – между 155 и 167, СИРИЗА – 77-82, КИНАЛ – 19-22, КП – 16-19, МЕРА25 – между 8 и 14 места, докато при Златна зора и Гръцко решение варират от нула до 13 места.  Окончателният екзит пол се очаква в 20:00 ч., а официална прогноза от МВР се очаква в 21:00 ч. местно време.    ", "date": "2019.07.07", "title": "Нова Демокрация с убедителна победа според екзит пола в Гърция"}
{"url": "http://epicenter.bg/article/Iran-zapochva-da-obogatyava-uran-nad-praga-na-dopustimoto-ravnishte/187490/7/0", "text": "Иран официално обяви, че спира да изпълнява още свои задължения по международното споразумение за ядрената му програма, предаде Ройтерс.  Техеран ще започне да обогатява уран до равнище над 3,67%, което е максималният разрешен праг спрямо ядрената сделка от 2015 г. Това обяви на пресконференция заместник-министърът на външните работи Абас Арагчи, който е един от високопоставените ирански преговарящи по ядрения въпрос.  Той уточни, че Иран ще продължи да се отказва от още свои задължения по споразумението на всеки 60 дни.  \"Дадохме достатъчно време на дипломацията, но европейците не изпълниха своите ангажименти\", подчерта иранският преговарящ. В същото време той даде да се разбере, че Иран иска да спаси ядрената сделка, но призова другите страни по нея да изпълняват задълженията си. От думите на Арагчи стана ясно, че вратите пред дипломацията все още са отворени, но са необходими нови инициативи за намиране на изход от сегашната ситуация. Той уточни, че Иран е готов на разговори с европейците, но САЩ също могат да се включат в тях.   Бехруз Камалванди каза, че страната му \"ще обогатява уран въз основа на своите нужди. Точно сега нямаме нужда да обогатяваме уран, необходим за реактора в Техеран. Ще обогатяваме уран до равнището, необходимо за реактора в Бушер\", уточни Камалванди.  Преди сключването на ядрената сделка Иран обогатяваше уран до равнище от 20%, необходимо за реактора в столицата Техеран, и до 5% за нуждите на атомната си централа в южния град Бушер, припомня Ройтерс. Уранът трябва да бъде обогатен до 90%, за да бъде направена атомна бомба. Смята се обаче, че обогатяването от 20% до 90% е сравнително бърз процес.  Иранските представители увериха, че страната им е готова да започне да обогатява уран до каквото и да било равнище и в каквото и да било количество, предаде още Ройтерс.  Преди година американският президент Доналд Тръмп едностранно изтегли САЩ от ядрената сделка и наложи санкции на Иран. В отговор, Иран обяви на 1 юли, че запасите му от нискообогатен уран са надхвърлили равнището от 300 килограма, разрешено от споразумението, припомня АП.  Френският президент Еманюел Макрон е провел телефонен разговор с иранския си колега Хасан Рохани в опит да убеди страната му да не се отказва от още свои задължения по ядрената сделка. Рохани обаче каза, че трите европейски страни по споразумението - Франция, Германия и Великобритания - са отговорни за решението на Иран да спре да изпълнява свои ангажименти.  Управителният съвет на Международната агенция за атомна енергия ще се събере на извънредно заседание в сряда по искане на САЩ, за да обсъди иранските нарушения.     Израелският министър на енергетиката Ювал Щайниц окачестви като \"умерено\" обявеното от Иран повишено обогатяване на уран, но обвини Техеран, че се стреми да се сдобие с ядрено оръжие.  \"Иран е започнал - макар че сега това е умерено повишение, - но е започнал да нарушава наложените му граници за обогатяване на уран\", каза по израелска телевизия Щайниц, който е член на кабинета по сигурност към премиера Бенямин Нетаняху. \"Това означава  прекрачване на договорените червени линии и начало на поход, поход, който не е обикновен, а към ядрено оръжие\", добави той. Източник Дарикнюз  ", "date": "2019.07.07", "title": "Иран започва да обогатява уран над прага на допустимото равнище"}
{"url": "http://epicenter.bg/article/-quot-Nova-demokratsiya-quot--pecheli-izborite-v-Gartsiya--Kiryakos-Mitsotakis-shte-e-noviyat-premier-/187492/7/0", "text": "Дясноцентристката \"Нова демокрация\" печели предсрочните парламентарни избори в Гърция, показва екзит пола при обработени 80% от извадката, предаде БНР.  Партията ще има между 155 и 167 места в 300-членния парламент. По закон победителят има право на 50 допълнителни места в парламента. На база резултатите е много вероятно президентът на \"Нова демокрация\" Кирякос Мицотакис да състави самостоятелно правителство.  Управляващите от СИРИЗА са втори 26,5 до 30,5%, равни на 77-82 места. Партията на Алексис Ципрас остава водещата в център-ляво.  Трети са лявото \"Движение за промяна\", където е и ПАСОК.  Четвъртото място е за Гръцката комунистическа партия, следвани от партията МеРА25 на бившия финансов министър Янис Варуфакис. Крайнодесните \"Златна зора\" отстъпват и влиянието им сред гърците намалява. Все пак ще имат депутати, тъй като минават 4% в резултата.  Още не е ясно дали проруската патриотична формация \"Гръцко решение\" преминава 3-процентовата бариера за влизане в парламента.  Точно в 19:00 часа приключи изборният ден в Гърция. Проучванията на социологическите агенции показват убедителна победа на консерваторите от Нова демокрация в рамките до 42% от вота и абсолютно мнозинство в парламента.  Съгласно закона, първата партия получава и бонус 50 депутатски места. СИРИЗА преминава в опозиция с гласове до 30% или над 10% разлика от победителите. Партията на Ципрас запазва позицията си на лидер в център-ляво. Социалистите са третата политическа сила със сравнително слаба подкрепа от 8%. Комунистическата партия влиза в парламента с 7%. Крайнодясната \"Златна зора\" видимо изгуби влиянието си сред гърците, но ще има депутати със своите 4%. Партията на бившия финансов министър Варуфакис също влиза в парламента, предава БНР.  Съгласно новия закон, право на вот имат и навършилите 17-годишна възраст. От 10 милиона души с право на глас, половин милион са гърците, които гласуват за първи път на парламентарни избори. Днес гръцките граждани бяха освободени от плащане на тол такси, за да пътуват до изборните секции.  За първи път в страната се провеждат парламентарни избори в разгара на туристическия сезон.  Заради високите температури избирателна активност има в ранните часове на деня. Натоварен е трафикът по цялата пътна мрежа на страната. Гърция е сред малкото европейски страни, в които гласуването е задължително. Освобождават се от гласуване само лица, които се намират на 700 километра разстояние от избирателната секция. Гърците в чужбина нямат право да участват в изборите.  Правителството на Алексис Ципрас подаде оставка след победата на консерваторите на евровота в края на май. Премиерът Ципрас беше посрещнат с аплодисменти от симпатизанти на СИРИЗА и отправи обръщение към младите избиратели: „Специално се обръщам към младите гърци. Те по традиция извършват промяната в страната. В техните ръце е новото. Призовавам младите хора да не остават важните решения за живота им и за тяхното бъдеще в ръцете на други. Нека младите решат резултата от вота днес“. Симпатизантите на консерваторите от Нова демокрация аплодираха лидера Кирякос Мицотакис с възгласи, че е следващият премиер на страната.  „Участието в изборите е право, но и задължение“, припомнят закона от Министерството на вътрешните работи. Двадесет партии и политически коалиции се борят да получат над 3% от гласовете, за да влязат в парламента.     Изборите се провеждат сега, след като правителството на Алексис Ципрас подаде оставка след победата на консерваторите на евровота в края на май.  Първите резултати, базирани на реални гласове, се очакват след 22 часа.", "date": "2019.07.07", "title": "\"Нова демокрация\" печели изборитe в Гърция, Кирякос Мицотакис ще е новият премиер "}
{"url": "http://epicenter.bg/article/Ninova--I-Stanishev--i-Borisov-zagubiha-ot-sgovora-pomezhdu-si--No-nay-veche-zagubi-Balgariya-/187471/11/0", "text": "  - Не сме искали субсидията да остане 11 лв. Предложихме всички спокойно да обсъдим и разумно да намалим субсидията. Ние сме за намаление, но обосновано, с оценка на риска и въздействието, а не с емоции и вдигане на популистки лозунги.     - Да, но нито един българин не е пожелал партиите да се финансират от чуждестранни юридически или физически лица, от големите фирми, на които правителството раздава обществени поръчки, от концесионерите на българските богатства. Употребиха справедливия гняв на хората срещу партиите и политиците, за да легализират обръчите си от фирми и нахлуването на чужди интереси в българската политика. А и остана незабелязано, че управляващите отказаха да подкрепят предложението на БСП натрупаните в банкови сметки и неизползвани пари да се върнат в хазната . Аз съм сигурна, че народът би искал тези средства обратно.   - Европа върви в обратна на нашата посока. Там финансирането от бизнес се забранява или ограничава, тук се отваря. Европа вижда в това възможност за политическа корупция и в доклада на групата на държавите, борещи се срещу корупцията (ГРЕКО) пише, че този процес се подлага на мониторинг.   Това е процес, в който съм участник вече три години. Първо искаха да ни обезличат, като ни раздадат постове и пари. Като отказахме, започнаха лъжи, клеветене, мачкане на наши кметове, депутати и хора по места. И на това устояхме. Сега е третата стъпка - финансово да ни унищожат. Ще ни е трудно, но и това няма да успее.   - Разочароващо и неадекватно на въпросите, които поставят европейските граждани. Нито веднъж не чух в тези пазарлъци да се говори за политики. Караха се за постове, но нито дума за икономика, неравенства, социален стълб, миграция. Договорките за постове бяха образец за задкулисие. Пренебрегнаха се всички правила. Имахме общи кандидати. Вебер и Тимерманс правиха кампания, имаха програми, проведоха публични дебати, които се излъчваха в цяла Европа. Всичко това беше изтрито и очаквано предизвика остра реакция в политическите семейства.     - Борисов беше активен и безрезултатен участник. Нещо повече - със записа с Тимерманс потресе Европа и злепостави България. В крайна сметка резултат за нашата страна няма. Загубихме всяка възможност българин да оглави някоя от европейските институции.   - Има каузи, зад които можем да заставаме всички българи и тогава сме силни. Щях да поздравя и двамата, ако бяха се договорили как единият в Европарламента, а другият в България ще се борят заедно срещу демографската катастрофа у нас и в Европа, но се съмнявам това да е било предмет на пазарлъка им. И двамата загубиха от този сговор, но най-вече загуби България.   - Защото пренебрегнаха принципи. Единият се отрече от своя кандидат Вебер, другият от своя Тимерманс. Борисов ядоса ЕНП, Сергей - групата на социалистите и демократите, които не приеха тези договорки и той си оттегли кандидатурата, поради липса на подкрепа в парламентарната група.   - Да. И го направи по правилата - издигнат от нашата група на социалистите, избран от депутатите, а не натрапен от Съвета с неясни мотиви. Освен, че е социалист, той е първият, който заговори за политики. Давид Сасоли ми направи изключително впечатление. Първите му думи бяха за младежката безработица. Очерта приоритети, за които ние от БСП се борим години. Обнадеждена съм, че той може да промени дневния ред на европейския парламент.  ", "date": "2019.07.07", "title": "Нинова: И Станишев, и Борисов загубиха от сговора помежду си. Но най-вече загуби България!"}
{"url": "http://epicenter.bg/article/-quot-Doyche-vele-quot--Stiga-sa-zalagvali-s-prazni-obeshtaniya/187480/11/0", "text": "В Познан Меркел се опитваше просто да утешава, а Макрон дори не се появи. Страните от Западните Балкани са избутани в глуха линия. Залъгват ги с обещания, които после никой не желае да изпълни. Коментар на А. Файлке.  В настоящата политическа ситуация в Европа и дума не може да става за присъединяването на Западните Балкани към Европейския съюз. Истината е очевидна: ЕС е раздиран от вътрешни конфликти, а по отношение на страните от Западните Балкани няма ни най-малко единодушие.  Европа подава противоречиви сигнали, които разкриват цялата дилема. От европейските столици утешават държавите в региона с обещания за бъдещето, но когато дойде време тези обещания да бъдат изпълнени, всичко се отлага за неопределено време, а новите политически играчи в ЕС не се чувстват ангажирани с изпълнението на поетите преди тях ангажименти.  Време е за нова европейска стратегия за Западните Балкани - стратегия, която да е приемлива за целия ЕС, и която да дава на хората от региона конкретни и изпълними перспективи. Така нареченият “Берлински процес”, в чийто рамки бе проведена Срещата на върха в Познан, играе ключова роля в това отношение!    Ето как се развиха събитията през последните години и месеци: ЕС обеща, че Северна Македония и Албания ще започнат преговори за присъединяване. Страните положиха много усилия, за да изпълнят повечето изисквания. Отказвайки се от името си, Северна Македония успя да сключи историческо помирение с Гърция, а Албания задейства исканата от ЕС болезнена процедура за проверка на всички съдии и прокурори. От всички европейски страни се чуват всевъзможни похвали, но въпреки това членовете на Европейския съюз нарушават обещанието, дадено през 2018-та, и отлагат началото на преговорите за присъединяване.  Вярно е, че има и някои основателни причини за това: например сегашната държавна и конституционна криза в Албания, която застрашава досега постигнатия напредък.  Въпреки това ЕС трябваше да спази обещанието си и преговорите да започнат. Защото това щеше да е само началото на един твърде продължителен процес! Но обещанието от Солун 2003-та – за сближаване на ЕС с шестте държави от Западните Балкани - отдавна вече не се поддържа от болшинството членовете на Общността. Нима е останал някой, който наистина да иска по-нататъшно разширяване на ЕС? Френският президент Еманюел Макрон заяви съвсем ясно: първо процесът по вътрешна интеграция трябва да се задълбочи, а чак след това може да се говори за приемане на нови членове.  Черна гора и Сърбия преговарят с ЕС от няколко години, но процесът е в застой. За Босна/Херцеговина и Косово началото на присъединителните преговори засега изглежда невъзможно. Косово е единствената страна в Европа, чиито граждани не могат свободно да пътуват из континента, а обещаната либерализация на визовия режим се отлага непрекъснато. Повече от съмнително е, че Косово ще получи някакви облекчения по този въпрос, ако Жозеп Борел наистина стане Върховен европейски представител по външната политика. Знае се, че неговата родина – Испания – дори не е признала независимостта на Косово. Фактът, че тъкмо двата европейски протектората – Босна/Херцеговина и Косово – в най-малка степен отговарят на критериите за прием в ЕС, е ясно доказателство за липсата на единство в европейската политика спрямо Западните Балкани. По време на срещата в Познан дилемата, свързана с този регион, си пролича още по-ясно. Полският президент Дуда открито показа разочарованието си от това, че останалите европейски партньори се колебаят да предложат на страните от Западните Балкани по-голямо сближаване със ЕС. Меркел се опитваше просто да утешава, а Макрон дори не се появи.  В регионалното сътрудничество все пак има конкретен напредък – по отношение на различни инфраструктурни проекти и на младежкото сътрудничество – а това са все мерки, които реално подобряват живота на хората в региона. Тази работа трябва продължи и занапред. Икономическите облекчения и стимулирането на сътрудничеството следва да бъдат допълнително засилени. Ако между страните от Западните Балкани и ЕС има повече пропускливост и обмен на различни нива, проблемът за присъединяването към Общността вече няма да е от първостепенно значение.  Взаимното признаване на дипломи, което беше договорено в Познан, е реален и конкретен напредък за хиляди млади висшисти! Нека си го кажем направо: ако разширяването на ЕС е неприложимо в средносрочен план, би трябвало поне да има многобройни малки стъпки за нормализация на отношенията между съседните държави, съчетани, разбира се, с ясни изисквания за спазването на правовите принципи и за конкретни реформи. Тъкмо от това имат нужда хората и това е, което те ценят! Т. нар. “Берлинският процес”, предложен от Ангела Меркел през 2014 г., е може би най-реалистичният инструмент за политика на сближаване в настоящата криза в ЕС.    ", "date": "2019.07.07", "title": "\"Дойче веле\": Стига са залъгвали с празни обещания"}
{"url": "http://epicenter.bg/article/Valeriya-Veleva--Kak-se-pravi-kongres-/187483/11/0", "text": "Точно за един час конгресът на ГЕРБ (Национално съвещание) изслуша словото на лидера си Бойко Борисов, прие промени в Устава и изхвърли от всички ръководни постове доскорошния си Втори в партията Цветан Цветанов. Може да се каже че ГЕРБ завоюва още един връх -  това е най-краткият партиен конгрес за последните 30 години.    Зала 3 на НДК. Около 1100 делегати. На първите редове, както е по традиция, са министри, депутати, кметове на големите градове. Цветанов е настанен до Борисов. С усмивка, която изглежда по-скоро като пародия.  Избират се ръководните органи. Няма предложения от залата.    Няма журналисти. Те са извън залата. Наблюдават форума на монитор.  Никой не оспорва дневния ред. Няма предложения за нови точки. Няма скандирания: \"ГЕРБ\". Няма възгласи: \"Победа\".   Изреждат се промените.  Гласуват се анблок. Няма против. Няма въздържали се. Всички вдигат като един делегатските си карти. Точката минава за 4-5минути. Водещият Цветомир Паунов е притеснен, пот му тече по челото, но се справя. Това е първият му изпит.   Доскорошният \"владетел на партията\" е освободен за по-малко от три минути. Толкова в ГЕРБ е дълъг пътят от \"Осанна\" до \"Разпни го\".  Не се съобщават мотивите за оттеглянето му.  (Като Тодор Живков на 10-ти ноември.) \"За\" гласуват 99%. Всички те доскоро са \"му се кланяли\" и са правили мило и драго да се домогнат до вниманието му. Само десетина дръзват да вдигнат ръка \"против\" и още от толкова са \"въздържали се\". Какво ли ги чака?    Борисов излиза на трибуната и съобщава две имена за нови членове на ИК: Цвета Караянчева и Тошко Тодоров (неизвестен за масовата публика), Борисов даже му обърква името. Тошко става, камерата го показва, правят впечатление тъмните му очила, журналистите шушукат - коя е тази \"мутра\" и темата приключва. Никой не пита с какви мотиви тези хора влизат във висшия ръководен орган на партията. После се оказва, че Тодор Тодоров е областният лидер на ГЕРБ в Силистра, който е дал 200 000 лева за болницата в града, че тъмните очила, които носи, са функционални, че дарява за църкви, че е доктор по история и е издал три тома \"История на Добруджа\". Ама кой да го каже това от трибуната?   Гвоздеят на конгреса е словото на лидера Бориов. То не е структурирано като политическа реч, а е обичайно изказване - на моменти хаотично; звучи ту назидателно, ту оправдателно, ту разказвателно. Безидейно. Без анализ, без програмност, без визионерство.   - поредна закана, че \"няма да има милост към никого\";  - поредно предупреждение, че \"ни гледат под лупа\";  - поредно признание, че в партията има \"феодали\" и \"тартори\";  - поредно напомняне за \"сини и червени лампички\";  - обичайни нападки към опозицията, защото е \"коварна\";  - обичайно изреждане на успехите на управлението и най-вече на инфраструктурните проекти;  - болезнената\" тема \"Цветанов\" е мината на бегом, защото \"това е животът\", а пък \"партията е над всички\". Няма оценка за работата му. Няма обяснение, защо е раздялата. Кой и защо го изпъди от ГЕРБ, не е ясно. Цветанов приема всичко с изражението на обречен, който един ден ще бъде оценен. Личи, че му е много болно. . Май му е скучно. Вече  е обръгнал. Няма въздействаща емоция. Няма вдъхновение. Няма живец. Използва философска максима за времето, което е в нас и ние в него и подчертава, че \"който не се променя, времето го изхвърля\", в опит да обоснове раздялата с Цветанов. И добавя - хората искали справедливост. Иска от своите \"да управляват с акъла си\" и да \"не променят походката си във властта\". Този път обаче не им нарежда: \"Слезте от мерцедесите!\", може би защото му е ясно, че, както и досега, \"самозабравилите се\" няма да го направят. Знае, че бацилът на властта е пуснал здрави корени и трудно ще го изкорени. Предупрежденията \"дали не сме станали много лъскави, дали не сме станали номенклатура\", са безадресни. И остават да висят във въздуха като кухи фрази. Кметовете, които тръпнеха да чуят нещо добро или пък лошо за себе си, останаха излъгани. Борисов остави събранията да решават съдбата им. Но за всички е ясно, че накрая думата ще е негова - каквото каже шефът. \"Трябва да направим радикални проблеми, където губим\", каза шефът, но то също бе като отбиване на номер. Къде? Кого? Как? Само той си знае.    - че няма да има промяна в политиката на ГЕРБ, освен че някаква етична комисия ще чува жалбите на хората - не е ясен подходът за справяне с \"феодалите\" и \"тарторите\" в провинцията. Първо те не са посочени, и второ, партията няма механизми за изкореняване на това явление, което явно става проблем за ГЕРБ;   - няма оценка за структурите по места и за кметовете, които показаха слаби резултати на евровота. \"Секирата\" ще се стовари единствено върху Плевен, където \"ще се реже до дъно\";   - няма издигната летва за местните избори, няма и послания;   - не е поставен нито един от големите, реални проблеми на нацията: бедност, демографска катастрофа, морална деградация, функционална неграмотност и разрушено здравеопазване;   - не е начертан пътят за развитие на страната в следващите 5-10 години и начините за излизане от състоянието на последна държава в ЕС;   - не е показано поведението на България в променящия се глобален свят и интересите, които трябва да защитаваме, освен познатото досега съобрязаване с \"началниците\"; - отново, настойчиво, е издигнат лозунгът \"Справедливост\", което е връщане към началото на десетгодишното му управление.   Никой не се изказа.  Никой не посмя да застане пред камерите или микрофоните на журналистите. Нито преди, нито след форума. На влизане в залата някои под сурдинка се осмелиха да промълвят: \"Трябват промени, защото вече не се издържа\", но това бе по-скоро вопъл, отколкото ясно заявена позиция.   Единственото, което имаха като право 1100-те активисти на ГЕРБ, бе да вдигат единодушно делегатските си карти, за да \"узаконят\" промените в устава и в състава на ИК.    Конгресът на ГЕРБ не излезе с нито един документ за настоящето или бъдещето на България.  Няма декларация на форума.      След края на форума вратите си отвориха и всички побързаха вкупом да напуснат зала 3 на НДК. Отново безмълвни.    Нямаше пресконференция.  Единствен Цветанов застана със зачервени очи пред медиите, за да съобщи, че \"ще работя в ГЕРБ, но не за ГЕРБ\". И че очаква \"след изборите всеки да сравнява\". Реванш?!  Обяви, че ще прави някакво НПО за евроатлантическа сигурност. В България има поне дузина на тази тема. Неколцина от делегатите само посмяха да се здрависат с него. Един от тях бе Вежди Рашидов, с когото назад в годините двамата имаха тежки пререкания. Другият - правосъдният министър Данаил Кирилов, го изпрати и извън залата.    Партия ГЕРБ тръгва без Цветанов на 13-тата година от своето създаване. Мястото му се заема от Изпълнителната комисия. Борисов иска да гради нова партия. Как? Пак с багери и трактори, отношението към които е неговата единствена социология.  За един час, толкова! Колкото едно интервю.  ", "date": "2019.07.07", "title": "Валерия Велева: Как се прави конгрес "}
{"url": "http://epicenter.bg/article/Itso-Hazarta-Pri-tsyalata-gadost-na-komunizma-roditelite-ni-sa-svarshili-poveche-smisleni-neshta--otkolkoto/187486/11/0", "text": "\"При цялата гадост на комунизма нашите родители са свършили повече смислени неща в техния живот, отколкото ние - в нашия\", казва популярният певец Ицо Хазарта в социалните мрежи.  Ето поста на Ицо Хазарта във Фейсбук:  \"Точно нашето поколение седеше и гледаше как се налива бетон по плажа, как престъпниците облякоха костюми, купиха си медии и сега дават интервюта в тях.  Някои от нас се спасяват поединично - отиват в друга държава или намират бизнес възможности тук, или се затварят в черупката си, или се изживяват като рап звезди, но всички ние се възмущаваме, сякаш някой друг ни е срал в гащите.  Сякаш гърците, холандците или французите всичко са получили даром, а ние сме клетници, прееб... от Господ. Плюем по-старите от нас, че са търпяли бай Тошо, но истината е, че при цялата гадост на комунизма нашите родители са свършили повече смислени неща в техния живот, отколкото ние - в нашия.\"", "date": "2019.07.07", "title": "Ицо Хазарта:При цялата гадост на комунизма бащите ни са свършили повече смислени неща, отколкото ние"}
{"url": "http://epicenter.bg/article/Ministerstvo-na-turizma-nalaga-globa-na-kontsesionera-na-plazh-Perla--dopusnal-dzhip-do-vodata/187487/4/0", "text": "Министерство на туризма ще наложи веднага глоба на концесионера на плаж Перла, допуснал автомобил да навлезе на територията на плажа до водата. Това разпореди министърът на туризма Николина Ангелкова, след като в общественото пространство се появиха снимки на лек автомобил затънал в пясъка на морската ивица.   По информация на БТВ джипът е изтеглен с багер. Ако бъдат установени и други нарушения освен глоба, Министерство на туризма ще прекрати и договора на концесионера. Задължение на министерството е да следи как се спазват договорите за концесия и наем на морските плажове през цялата година. При установяване на нарушения и неспазване на законодателството се налагат безкомпромисни наказания.  Министерството на туризма работи в сътрудничество с всички оторизирани институции и контролни органи и призовава своевременно да бъде информирано при всякакви съмнения за извършване на неправомерни действия на територията на морските плажове.  Сигнали за нередности на плажа могат да бъдат подавани на телефон 02/ 90 46 833, както и на имейл: control@tourism.government.bg.", "date": "2019.07.07", "title": "Министерство на туризма налага глоба на концесионера на плаж Перла, допуснал джип до водата"}
{"url": "http://epicenter.bg/article/Ogromen-pozhar-bushuva-kray-Haskovo/187489/3/0", "text": "Огромен пожар изпепели десетки декари между хасковските села Ябълково и Сталево. Огънят стигнал и до първите къщи на едно от тях, съобщава Нова телевизия. Пламъците са тръгнали от запалени стърнища. Той е успял да премине бързо през сухите треви в жегата и да достигне до последните къщи в село Ябълково.   Запалила се е необитаема постройка, намираща се на 10-ина метра от жилищата на хората. Разпространението на стихията е спряно от 3 екипа на пожарната.", "date": "2019.07.07", "title": "Огромен пожар бушува край Хасково"}
{"url": "http://epicenter.bg/article/Boyko-Borisov--Vremeto-se-promenya--koyto-ne-se-promenya--go-izhvarlya-/187462/2/0", "text": "Така се обърна лидерът на ГЕРБ към делегатите на Националното съвещание на партията, което се проведе в НДК.  заяви пред форума на ГЕРБ Бойко Борисов. , заяви Борисов пред съпартийците си , припомни Борисов и за пореден път издигна лозунга \"Справедливост\".   Още в началото на словото си той заговори за доскоро Втория човек в партията - Цветанов.     \"  Но изключването на Цветанов не е лесно решение. Мен ме боли най-много! Да не я коментираме тази тема повече - достатъчно е болезнена. Може би за мен е най-труден ден, но това е животът. Цветанов си остава партиен член, ще си е в първичната там партийна организация\", заяви Борисов пред смълчаните делегати в НДК.   ,,Благодаря на Цветанов за лоялността. Но всичко това е демократично,   ГЕРБ е дисциплинирана партия, самите ние осъзнавваме какво изисква обществото от нас. Виждате, че продължаваме с промените дори след като спечелихме изборите. А можех да изляза и да кажа: ''Колеги, народът ни прости, победители сме и вадим тази точка от дневния ред (освобождаването на Цветан Цветанов - б.р.)\", но не го сторих, защото тук ключовата дума е ''справедливост''.  допълни Борисов.   На няколко пъти в изявлението си Бойко Борисов заговори за БСП, но задочно - без да споменава нито името на партията, нито на нейния лидер Корнелия Нинова.   \"  Можех да кажа след евроизборите: народът ни прости. И представяте ли си колко би било забавно да кажа: оттеглям точката за Цветанов, той остава, няма да си дава оставка - както направиха в БСП? Просто искам да видите разликата в партиите, защото   от постовете, му е било лесно и добре след толкова много години съвместна работа.  \"Очакваше се много голям драматизъм, четох какво ли по медиите.   и не заради това, че някой е наредил, а защото самите ние осъзнаваме какво изисква обществото и с нашите промени продължаваме, след като спечелихме изборите\", подчерта Борисов.   поясни той Борисов благодари на Цветанов за лоялността и изрази убеденост, че и за напред ще бъде такъв.      .   каза Борисов на съпартийците си.    Премиерът подчерта и успехите на управлението, като не пропусна да изтъкне, че    \" .,,Преди десет години беше достатъчно да кажеш, че ''Витошка'' ще стане пешеходна зона и хората да се зарадват, или че по магистрала ''Струма'' ще си ходят до море и довечера ще си вечерят вкъщи. Всичко това вече е факт.   изреди Борисов.   Няма да смогнем във времето, което сме си задали, за да изредим всичко, което е било свършено.   Днес всички карат по \"Струма\", Северната тангента, Южната дъга... А и днес 16-17-годишните едва ли си спомнят времето, когато ''Витошка'' беше пълна с джипки на мутри'', припомни министър-председателят.     Премиерът не пропусна и горещата тема за партийното финансиране. През седмицата с промени в Закона за бюджета партиите ще получават субсидия от 1 лев за действително получен глас, а не 11 лв., както досега. ,,  И ние се вслушахме и го направихме, макар и по-късно, но го направихме, защото това го поискаха 2,5 милиона души на референдума.   От тяхна страна изобщо не е постъпвало предложение за размера на партийната субсидия'', коментира Борисов темата с парите на партиите.  В тази връзка Борисов каза: И се обоснова: \"Защото всеки, който е на по-висок пост, трябва да плаща повече!  Ако искаш да си партиен член, дали е лев или два, няма значение, но това дава възможност за чистота и прозрачност'', посочи още лидерът на ГЕРБ. По думите му има предложения за това   Настоящата такса е 2 лв. годишно.     Когато се получават сигнали по Фейсбук - първо ние да ги гледаме и да променим нещата, затова искам Етична комисия, подчерта лидерът на управляващата партия и заръча членовете на комисията да бъдат чисти и морални хора. Нима аз трябва да се занимавам с отстраняване на кметове. Искам в Етичната комисия морални и чисти хора, натърти той. ,    Имаме строителство, имаме развитие, България стана световно име в борбата срещу контрабандата на цигари, БВП нарасна, затова си позволяваме да вдигаме доходите с 10 процента'', поясни Борисов.    По негово нареждане Националното събрание на ГЕРБ утвърди   така и за действията на членовете и ръководните лица на партията. Тя ще бъде помощен орган към Изпълнителната комисия, който при нужда ще извършва проверки и ще предлага наказания.   Борисов обяви, че иска за местните избори срещи с обществеността. , . За да видим дали \", нареди Борисов.  , защото вижда конкуренция, а ние трябва да се обновяваме непрекъснато. От Етичната комисия, да ви окажат помощ за кметовете. Някъде ще направим промени, но събранията ще решават. Искам да ги направим по-открито, колкото искат, да дойдат. Ние трябва да сме готови да се обновяваме непрекъснато, смята Борисов.       \"  върна се отново той на темата. Сред тези, които не го разбрали, бил и кметът на Пловдив.  обърна се към множеството в НДК Борисов.     \"  каза още в словото си Борисов. И се обърна с конкретни разпоредби към регионалния министър Петя Аврамова.  \" , обяви Бойко Борисов. Неговата      Борисов заяви, че по време на своето европредседателство България е избрала най-трудната задача - Балканите - място на войни и раздори във всяка една сфера.   посочи премиерът. Той отбеляза, че догодина страната ни и Северна Македония ще ръководят Берлинския процес и добави, че това е като мини-европейско председателство, защото в него участват Германия, Франция, Великобритания, Италия, Австрия и са предвидени повече от 30 срещи на високо ниво.  ,,В Триест, понеже не бяхме членове, тогавашният премиер Джентилони ме покани като личен гост да видя за какво става въпрос. И след една година ние заедно със Северна Македония - нали разбирате как отеква това.   Затова, Кате  ), така реагира моят приятел Ивица - защото винаги оста е била Атина-Белград. България никога не е участвала в тези процеси, не е чувала за тях или е чувала, но нямаше как.   Но ние за нашите братя сърби ще работим, ще помагаме. Неслучайно догодина октомври ще ние е готова и магистралата с Белград'', заяви Борисов.  ,,Не ти дадох да подскочим или да реагираме силно не за друго, а защото разбирам сърбите колко ги боли за Косово.   Колкото и да е болезнено, там трябва да се вземе окончателно решение. Това е като камъчето в обувката - не го ли извадим, не мине ли, колкото и да си говорим за инфраструктура, дигитална свързаност - няма как'', коментира премиерът.     И заговори отново за справедливост. ,,Ние искаме да има АМ ''Хемус'', да има ред, справедливост и доходите да се вдигат непрекъснато, защото само при тази икономика това можем да го гарантираме. Така че всеки да гледа какво прави, но да го прави с акъла си'', завърши Бойко Борисов. И призова накрая своите: \"Не искам да си сменяте походката, заото сте във властта. Бъдете с хората такива, каквито са и те\".  ", "date": "2019.07.07", "title": "Борисов:Няма да има милост за никого! Който не се  променя, времето го изхвърля! Гледат ни под лупа!"}
{"url": "http://epicenter.bg/article/Desislav-Chukolov---Ataka--podgotvya-Zakon-za-abortite/187463/2/0", "text": "Атака” подготвя Закон за правото на живот на заченатите.   Това стана ясно от думите на зам.-председателя на партията Десислав Чуколов в предаването „Денят започва с Георги Любенов” по БНТ, съобщиха от пресцентъра на ПП „Атака”.   Чуколов подчерта, че въпросът с абортите е много важен и трябва да бъде урегулиран. Обясни, че не се предвижда тотална забрана. „Не става въпрос за аборт при бременност, която застрашава живота и здравето на майката или плода или е следствие на изнасилване, кръвосмешения и др.”, каза още Чуколов. Той обяви стряскащата статистика, че на година у нас се правят над 25 000 аборта, което, за съжаление, е много повече от другите европейски държави. Чуколов каза, че основно младите българки правят аборти, не и циганският етнос, и обясни, че „Атака” повдига тази дискусия за абортите, защото е много важна.   По темата за субсидиите Чуколов припомни, че „Атака” гласува категорично за намаляване на парите за партиите, защото така са пожелали 2,5 милиона българи. Народният представител каза, че още през 2012-13 г. партията на Сидеров е предлагала партийната субсидия да стане 0 лева с определени условия за медийно отразяване.   „Трябва да се забрани спонсорирането от чужбина. Категорично и ясно. Това е директна намеса в българския политически живот. Ние искаме да се забрани това финансиране от чужбина, защото не може чужда организация - неправителствена, камо ли правителствена, да определя какво става в България”, допълни той.  ", "date": "2019.07.07", "title": "Десислав Чуколов: „Атака” подготвя Закон за абортите"}
{"url": "http://epicenter.bg/article/Tsvetan-Tsvetanov--Rabotya-za-sazdavane-na-tsentar-s-evroatlanticheska-deynost-na-tema-sigurnost/187464/2/0", "text": "Работя за създаване на център с евроатлантическа дейност на тема сигурност. Това каза пред журналисти Цветан Цветанов, цитиран от \"Фокус\". Това стана, след като Националното събрание на партията го освободи от всички заемани в нея постове. Попитан как ще работи за ГЕРБ като редови член на партията, Цветанов отговори: \"   От тук нататък няма да участвам в избори= За ГЕРБ може да работи всеки един член и симпатизант, и всеки един, който иска да гласува\".  На въпрос дали има интерес към НПО сектора, той отговори: „Точно така, аз съм в процедура, работя с достатъчно добри юристи, за да , уточни той. „Плановете са ми да бъде по-често със семейството ми, защото през тези години отсъствах много“, каза още Цветанов.   Аз съм лоялен човек и винаги ценя хората, с които съм работил, каза още Цветан Цветанов. И благодари на медиите, че в по-голямата си част отразяват обективно събитията.   Попитан дали в последния месец е провеждал разговори с премиера Борисов, той каза: „Да, чували сме се. Няма нищо неизяснено“. „Има просто заявление, което аз съм си депозирал и трябваше да се насрочи Национално събрание, за да може да се гласуват всички оставки - както моята, така и на г-жа Бъчварова. Да се направят всички промени в Устава, в организационната част, в която няма да участвам,   посочи той.   На въпрос дали е бил „сготвен“, той отговори: „Дайте да не си говорим за сготвен или не.   и трябва да ви кажа, че аз съм лоялен човек и винаги ценя хората, с които съм работил. Тук в залата имам много приятели и им благодаря за всичко, което са направили“.  ", "date": "2019.07.07", "title": "Цветан Цветанов: Работя в ГЕРБ, но не за ГЕРБ. След изборите всеки ще може да сравнява! "}
{"url": "http://epicenter.bg/article/Rumen-Hristov--Subsidiya-1-lev-na-glas-e-krayno-nedostatachna--7---8-leva-e-dobar-variant/187467/2/0", "text": "\"Един лев е крайно недостатъчен. СДС не получава държавна субсидия. Издържаме се от членски внос и от дарения. Когато си в опозиция и си извън парламента, желанието да ти даряват не е толкова голяма. Свели сме разходите до минимум, което означава, че и възможността за правене на политика сме свели до минимум\". Това каза пред БНР лидерът на СДС Румен Христов във връзка със законодателните промени, които намалиха размера на партийните субсидии от 11 на 1 лев на глас. Той предположи, че 7-8 лева би бил добър вариант.  Според него \"опитът за ограничаване броя на многото партиите в България е добър и той трябва да продължи\", но партиите, които не влязат в парламента не трябва да бъдат лишавани веднага от партийни офиси и субсидии, защото на следващите избори те могат да влязат отново в Народното събрание.  Лидерът на СДС заяви, че за предстоящите местни избори нямат рамково споразумение с ГЕРБ за общо явяване: \"Коалиции вероятно ще бъдат правени на местно ниво\", каза той. Христов добави, че на местно ниво СДС ще има взаимодействие и с някои от патриотичните формации. \"Разговори с \"Демократична България\" винаги може да има\", уточни още Румен Христов.  В предаването \"Неделя 150\" по програма \"Хоризонт\" той коментира и машинното гласуване. Според него за една недисциплинирана държава, каквато е България, машините, които са по-безпристрастни, са добър вариант. \"Да опитаме, да видим дали ще бъдат елиминирани възможностите за купуване на гласове и, ако не се случи, тогава да се откажем. Ние още не сме почнали, а сме готови да се откажем\", заяви той. ", "date": "2019.07.07", "title": "Румен Христов: Субсидия 1 лев на глас е крайно недостатъчна! 7 - 8 лева е добър вариант"}
{"url": "http://epicenter.bg/article/V-sryada-kabinetat-shte-gleda-dogovora-za-F-16/187468/2/0", "text": "В сряда правителството ще разгледа проектодоговора за въоръжените сили. Това обяви премиерът Бойко Борисов на форума на ГЕРБ в НДК. Предстои кабинетът да вземе решение по параметрите на договора със САЩ за закупуване на изтребители Ф-16. И в енергийните проекти се движим много добре - да не се хвалим предварително, но до 2-3 седмици ще се разбере, каза още пред своите министър-председателят. Но не разкри повече подробности.    ", "date": "2019.07.07", "title": "Борисов: В сряда кабинетът ще гледа договора за Ф-16"}
{"url": "http://epicenter.bg/article/Andrey-Kovachev--Tova-e-Evropa-na-natsiite---sabira-se-prez-noshtta-Savetat-i-reshava-kakvoto-si-iska/187469/2/0", "text": "\"Предложението за водещ кандидат беше много по-демократично и ЕК щеше да има много по-голяма легитимност. За съжаление в Европейския съвет, където ЕНП няма мнозинство, се събраха лидерите на страните от ЕС и решиха по непрозрачен начин да номинират други кандидати за позициите в ЕС. Това е Европа на нациите - да се събере през нощта Съветът и да реши каквото си иска\". Това заяви пред БНР евродепутатът от ГЕРБ Андрей Ковачев - заместник-председател на групата на ЕНП. Той уточни, че веднага след номинацията ѝ Урсула фон дер Лайен се е срещнала с групата на ЕНП в ЕП и е заявила амбицията си за по-единен и по-силен ЕС. Според Ковачев Фон дер Лайен ще успее да събере мнозинство в ЕП и заяви, че той ще гласува за номинацията ѝ за председател на ЕК.  Евродепутатът се обяви за директен избор на президент на Европейския съюз: \"Трябва да има много по-бързо и по-ефикасно вземане на решения в ЕС, както в една национална държава - делегиране на права и задължения на национални правителства и на национален президент, така би трябвало и в ЕС да вървим в такава посока\".  В предаването \"Неделя 150\" по програма \"Хоризонт\" Андрей Ковачев изрази възмущение от думите на външния министър на Сърбия и коментира казуса, в който България и Сърбия взаимно търсят дипломатически обяснения, след като Ивица Дачич реагира остро на реплика на Бойко Борисов за статута на Косово:  \"Мисията на ЕС е това, което ни е разделяло, да бъде преодоляно. Ние искаме интеграцията на страните от Западните Балкани, но те трябва да преодолеят своите исторически проблеми. Ние не искаме в ЕС да влизат страни с проблеми, които да станат проблеми на ЕС. Включително и нашите проблеми със Западните покрайнини. На ниво Белград всичко изглежда идеално, а като отидете в Босилеград - нищо не е идеално\".  Във връзка с решението на Народното събрание да намали партийните субсидии и последвалото писмо на БСП до европейски институции, Ковачев коментира, че това е национална политика и не е тема, по която европейските институции трябва да дават съвет.  Ковачев потвърди, че Мария Габриел ще е българската номинация за еврокомисар. По думите му ресорът дигитализация е важен, но не прогнозира дали България отново ще го получи. \"Предстои да преговаряме с г-жа Фон дер Лайен за възможно най-добрия ресор за България\", категоричен беше евродепутатът.  ", "date": "2019.07.07", "title": "Андрей Ковачев: Това е Европа на нациите - събира се през нощта Съветът и решава каквото си иска"}
{"url": "http://epicenter.bg/article/Politsai-ot-chetiri-strani-dezhuryat-v-Slanchev-bryag/187470/2/0", "text": "Полицаи от четири страни дежурят в Слънчев бряг редом с българските си колеги, съобщи в репортаж Нова телевизия.   Целта е да стопят езиковите бариери в опазването на реда. Командированите 7 полицейски служители от 4 европейски държави са в курортния комплекс от началото на месец юли. Вече седмица приемат в полицейския участък граждани на свои страни.  \"От всякакво естество, не само от полицейски характер. Помагаме винаги при изгубени документи основно, издаване на документи от нас, които да им послужат при явяването и отпътуването към техните страни. Най-голям процент преобладават престъпленията против собствеността. Това са кражбите, основно на оставени вещи по плажната ивица, басейни и т.н.\", заяви в ефира на Нова телевизия гл. инспектор Живко Даскалов, началник на РУП-Несебър.  Чуждите полицаи ще останат в курорта до 1-ви септември, като в началото на месец август сега работещите ще бъдат заменени от други екипи. По време на престоя си у нас ще патрулират съвместно с българските си колеги.  Важен момент в работата им е обходът с българските им колеги по алеите на комплекса и на плажа. Основната им цел е да покажат на сънародниците си, дошли в България на море, че има към кого да се обърнат за помощ при нужда, както и да им дадат ценни съвети как да пазят вещите си.  За първа година в Слънчев бряг има командирован полицай от Германия, доволен от работата си с българските униформени. Другите служители на реда са от Полша, Чехия и Румъния. Част от тях вече са работили в курорта предното лято и сега им е по-лесно. ", "date": "2019.07.07", "title": "Полицаи от четири страни дежурят в Слънчев бряг"}
{"url": "http://epicenter.bg/article/Inzh--Hasan-Asis-pokani-novoizbraniya-kmet-na-Istanbul-Ekrem-Imamoglu-da-poseti-Kardzhali/187474/2/0", "text": "На тържествените прояви по случай  658-ите исторически Мазни борби в Община  Одрин, Турция се срещнахме с колегите кмета на Одрин г-н Реджеп Гюркан и новоизбрания кмет на Голяма община  Истанбул г-н Екрем Имамоглу. Разговаряхме за нови проекти, за влиянието на централизацията върху местната власт, за пътя на кмета и борбата за децентрализация. Това заяви кметът на Кърджали инж. Хасан Азис във връзка с тържествата в южната ни съседка. С пожелания за успешен мандат и бъдещи съвместни инициативи приключи кметския разговор. Отправих покана към  Екрем Имамоглу  да посети и опознае Кърджали. На работната среща и закуска участваха  още депутати от Републиканската народна партия / CHP/, кметове на общини от тракийската част на Турция, заместник кметът на Чорлу и представител на ДПС за този район Гюнер Четин, представителят на ДПС за район Мармара Лютви Йозгур.     От българска страна на срещата присъстваха Ердинч Хайрулла, член на ЦОБ на ДПС, депутатът от ДПС от Бургас Севим Али, областният председател на ДПС-Бургас Ахмед Сюлейман,председателят на ОбС на ДПС-Кърджали Лятиф Расим, председателят на МДПС-община Кърджали Ахмед Моллахасан,зам.-председателят на ОбС –Кърджали Кадир Мустафов и Байрям Байрям от община Кърджали. Делегацията от Кърджали е  по покана на побратимената община Одрин и участва в проявите, свързани с Мазните борби, които са включени  в списъка на ЮНЕСКО за опазване на световното нематериално културно наследство, чрез провеждащия се всяка година край Одрин турнир по пехливански борби „Къркпънар“.", "date": "2019.07.07", "title": "Инж. Хасан Асис покани новоизбрания кмет на Истанбул Екрем Имамоглу да посети Кърджали"}
{"url": "http://epicenter.bg/article/Borisov-za-Dachich--Razbiram-kolko-gi-boli-sarbite-za-Kosovo--Yad-gi-e--no-tryabva-da-se-sporazumeyat--/187477/2/0", "text": "„ . Така премиерът Бойко Борисов коментира дипломатическото напрежение с Белград. Повод за него стана статутът на Косово.   Сръбският външен министър Ивица Дачич се оказа засегнат от думите на премиера Борисов, който обяви че испанецът Жозеп Борел, сочен за първи дипломат на ЕС, трябва да защитава интересите на Съюза, а не интересите на Испания, която е сред страните, непризнаващи независимо Косово.      заяви Борисов. На Балканите оста винаги е била Атина-Белград, София промени това и затова моят приятел Ивица реагира така - яд ги е малко, каза още Борисов. И заяви, че по време на своето европредседателство България е избрала най-трудната задача - Балканите - място на войни и раздори във всяка една сфера.   „  посочи премиерът. Той отбеляза, че догодина страната ни и Северна Македония ще ръководят Берлинския процес и добави, че това е като мини европейско председателство, защото в него участват Германия, Франция, Великобритания, Италия, Австрия и са предвидени повече от 30 срещи на високо ниво.   „В Триест, понеже не бяхме членове, тогавашният премиер Джентилони ме покани като личен гост да видя за какво става въпрос. И след една година ние заедно със Северна Македония - нали разбирате как отеква. България и Северна Македония заедно. Не Гърция и Северна Македония, не Сърбия и Северна Македония. Знаете ли как отеква? Затова, Кате (към Екатерина Захариева б.р.), така реагира моя приятел Ивица - защото винаги оста е била Атина-Белград. България никога не е участвала в тези процеси, не е чувала за тях или е чувала, но нямаше как. Иначе ни е добър приятел, знаеш, но ги е яд малко.  Неслучайно догодина октомври ще ние е готова и магистралата с Белград“, заяви Борисов.   „  обърна се той към виншния министър.  Разбирам ги, обичам ги, трудно им е. Но в същото време така или иначе,   Колкото и да е болезнено, там трябва да се вземе окончателно решение.  , коментира премиерът.  ", "date": "2019.07.07", "title": "Борисов за Дачич: Разбирам колко ги боли сърбите за Косово! Яд ги е, но трябва да се споразумеят! "}
{"url": "http://epicenter.bg/article/D-r-Nikolay-Mihaylov--/187485/2/0", "text": "Това заяви психиатърът д-р Николай Михайлов в предаването \"120 минути\" по БТВ.  \" . Илюстрация са софийските ремонти, за които се шегуват, че е поела отговорност Ал Кайда.   защото се изчерпва възможността да бъдат ремонти\", описа политическата ситуация в страната психиатърът.  Д-р Михайлов коментира и продължилото точно един час национално събрание на ГЕРБ, на което бе освободен от всички постове доскорошният втори човек в ГЕРБ Цветан Цветанов. По думите му неуважения към българските граждани е фактът, че не стана ясно защо Цветанов така категорично беше изхвърлен от ГЕРБ.   \" . На тази партийна конференция днес беше официалната екзекуция. Цветанов настанен до Борисов не беше хепи енд, не   Не говоря за това, че , анализира ситуацията д-р Михайбов. На форума в НДК Цветанов и Борисов бяха седнали един до друг.   „Трябва да работим през кулоарни слухове – или е изгонен от американеца, или е искал да изпъди Борисов, или е казал нещо много неприлично, или се е намесил в икономически процес, без да му е разрешено…”, коментира докторът.  На въпроса достатъчно ли е багерите и тракторите да излязат, както каза премиерът в речта си, за да започнат хората повече да харесват политиците той отговори: „Това е в натюрела на г-н Борисов – той е великият производственик на българската политическа сцена. Той непрекъснато е зает с това да рови в материята, в българската почва – предприема ремонти – лично или през неговите сътрудници. От това излизат съмнителни резултати. Илюстрацията са софийските ремонти, за които, както казват, е поела отговорност „Алкайда” – строежи, които водят до ремонти и те до нови строежи, защото се изчерпва възможността да бъдат ремонтирани”. Според д-р Михайлов,   И попита риторично какво е това. Но веднага върна анализът на българска почва с думите:  \"   Д-р Михайлов подчерта, че в днешната си политическа реч пред делегатите  Експертът коментира и сагата около партийните субсидии. Според него това е удар срещу партийната конкуренция. \"  Това е и популистки жест - отнемат се пари на политически партии, които и без това не вършат нищо. Един лев е добре, си казват хората. Но има бизнесмени, едри акули, които ще притежават чрез парите официално партиите. Този, който плаща, поръчва музиката.   заяви той.  \"  Затова те са съсредоточени върху малкия обем на собствените си грижа. Трябва да се сложи намордник на този, който стопанисва кучето. Чрез кучето си той плаши - вие сте в моя зависимост, а съм силата\", каза психиатърът по друга актуална тема от седмицата - задължителните намордници за едрите кучета.  ", "date": "2019.07.07", "title": "Д-р Николай Михайлов: Борисов е великият производственик на българската политическа сцена"}
