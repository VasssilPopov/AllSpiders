{"url": "http://epicenter.bg/article/Anton-Todorov-skochi-na-Rumen-Radev--Tozi-tip-may-ne-si-dava-smetka-kakvo-dranka-/161179/2/0", "text": "Този тип май не си дава сметка какво дрънка. Няма нито едно ЗАКОНОВО основание да се освобождават в рамките на кампания за прочистване на администрацията кадри на предишното правителство.    Това написа в социалната мрежа Фейсбук бившият депутат от ГЕРБ Антон Тодоров по повод днешното изказване на президента Румен Радев, който заяви, че при следващ служебен кабинет всички кадри на ГЕРБ трябва да бъдат вън от властта. Тодоров цитира заглавие на Епицентър.бг от изявлението на президента в морската столица.   ,,Този тип с напълно липсваща политическа подготовка дава ли си сметка, че призовава за незачитане на законите и политически репресии! Ами ако 1,2 млн. избиратели на ГЕРБ решим да му направим една \"визит дьо куртоази\" в президентството. Дали няма да му се види небето в овча кожа?!'', написа още в профила си Тодоров.", "date": "2018.08.12", "title": "Антон Тодоров скочи на Румен Радев: Този тип май не си дава сметка какво дрънка "}
{"url": "http://epicenter.bg/article/Rumen-Radev-/161138/2/0", "text": "\r\n \r\n   \r\n В 9 часа на Морска гара-Варна ще се състои ритуал по тържествено вдигане на флаговете на корабите на ВМС и ритуал по присвояване на първо офицерско звание на випускниците на Висшето Военноморско училище \"Никола Вапцаров\". \r\n   \r\n Президентът Радев ще наблюдава от борда на фрегатата \"Дръзки\" демонстрации на елементи от операция по морска сигурност, а в 11 ще открие паметна плоча,поставена от организацията на българските евреи \"Шалом\" в знак на признателност към варненската общественост и българските моряци. \r\n   \r\n Командирът на Военно-морските сили контраадмирал Митко Петев отправи поздрав към личния състав на ВМС в ефира на БНР по повод празника. \"Пред флота винаги е имало хоризонти и от нас зависи дали тези хоризонти ще са светли. Нека да вдигнем глави и да се радваме на това, че Господ ни е създал в тази красива страна. Поели сме дълг да я защитаваме, поели сме гордия дълг на моряка. Той може да е труден, но е винаги славен\", заяви Петев.  \r\n", "date": "2018.08.12", "title": "Румен Радев ще уважи празника на Военноморските сили"}
{"url": "http://epicenter.bg/article/Tsarkvata-pochita-svetite-machenitsi-Fotiy-i-Anikita/161143/2/0", "text": "Днес е 11 Неделя след Петдесетница и Неделя след Преображение. Почитаме паметта на Св. мчци Фотий и Аникита, Преп. Паламон Египетски   В памет на светите мъченици Фотий и Аникита   В Никомидия, град във Витинска област, нечестивият цар Диоклетиан повдигнал голямо гонение срещу християните. По негова заповед насред града били изложени оръдията за мъчение: мечове, секири, ръжени, железни куки, скари, колела, котли и други безчовечни изобретения от този вид. Били приготвени и зверове. С всичко това Диоклетиан искал да уплаши тези, които призовавали Христовото име. По всички краища на римското царство той разпратил страшни укази, с които навсякъде заповядвал да се преследват християните - да бъдат мъчени, убивани, като срещу Единородния Божий Син били изречени много чули.   По това време в Никомидия живеел един благороден и знатен комит на име Аникита. Изпълнен с ревност по Бога, той се явил пред царя и безстрашно изповядал Господа Иисуса Христа, истинския Син Божий. Свети Аникита красноречиво разказал на царя за безначалното раждане на Сина Божий и Неговото въплъщаване, след като годините се изпълнили, заради нашето спасение.   В същото време той осъдил заблуждението на идолопоклонниците и наричал езическите богове глухи и безчувствени. Накрая той се обърнал към царя със следните думи: - Твоите мъчения, царю, приготвени за християните, никак не ни плашат. За нас мъките са нищо и ние никога не ще се поклоним на бездушните идоли.     Царят, изпълнен с гняв и ярост, не могъл да изслуша боговдъхновената проповед на свети Аникита и заповядал веднага да му отрежат езика, но той и след това говорел ясно, славейки Христа Бога.   След това го били с волски жили така жестоко и дълго, че се показали костите му. Но свети Аникита - сякаш не той, а някой друг бил подложен на мъчения - мъжествено понасял страданията и високо проповядвал на хората, които го гледали, че Христос е единственият истински Бог.   След това царят заповядал да дадат свети Аникита на зверовете, за да го разкъсат. Бил пуснат грамаден лъв, който със страшен рев се приближил към мъченика, но неочаквано станал по-кротък от агне. Той се галел около светеца и изтрил с лапа потта по челото и страните му, която се появила заради мъченията. А свети Аникита силно извикал: - Благодаря Ти, Господи Иисусе Христе, че ме избави от зъбите на този звяр! Моля те, Владико, и в предстоящия ми подвиг простри десницата Си на помощ на Твоя раб, за да мога да победя яростта на мъчителя и да се удостоя от Теб с мъченически венец.   След молитвата на светеца започнало земетресение, при което капището на Херкулес заедно с неговия идол и част от градската стена паднали, а мнозина от езичниците погинали под развалините.   Тогава Диоклетиан заповядал да бъде отсечена с меч главата на светия мъченик, но когато войникът вдигнал меча, за да изпълни заповедта на царя, веднага ръцете му отслабнали, а той паднал на земята и бил неподвижен, като безчувствен.    Като видял това, Диоклетиан заповядал да привържат свети Аникита към колелото, което се намирало сред остри железни пръти, да запалят отдолу огън и да въртят колелото. Гой искал светият мъченик да умре разкъсван на части от желязото и обгарян от огъня.   Но свети Аникита, привързан към колелото, се молел така: - Господи Иисусе Христе, освободи ме от мъчения заради тези, които стоят тук, та като видят бързата помощ, да могат мъжествено да застанат пред мъчителя и да приемат мъченически венец от Теб. И веднага въжетата се развързали, колелото спряло и огънят загаснал.   Тогава мъчителят заповядал да напълнят котел с олово, да го разтопят и да хвърлят в него светия мъченик. Всички видели Божия ангел, който влязъл заедно със свети Аникита в котела, и щом мъченикът се докоснал до котела, оловото изстинало и се втвърдило като лед.     Сродникът на свети Аникита, на име Фотий, като видял неговите подвизи и силата на Христа, Който пази Своя раб, отхвърлил всякакъв страх. Той излязъл от народа на самото място на мъченията, приближил се към светия мъченик и с любов го прегърнал и разцелувал, наричайки го баща и ходатай на своето спасение.   С тази постъпка Фотий ясно показал, че е готов да претърпи за Христа всякакви мъчения. След това той се обърнал към царя и казал: - Засрами се, идолопоклоннико! Твоите богове са нищо.   Тогава Диоклетиан с гняв извикал на воините: - Убийте го с меч!   Но когато един от воините вдигнал оголения меч, за да удари мъченика, ръката му, чрез силата Божия, се обърнала срещу самия него, той се ударил по колената, паднал на земята и издъхнал.   След това свети Аникита и Фотий били оковани в железни вериги и хвърлени в тъмницата. След три дни Диоклетиан ги извикал при себе си и казал: - Ако ме послушате и принесете жертва на боговете, аз ще ви издигна и обогатя. - Твоята чест и богатство - отговорили светците - нека останат при тебе, за погибел на теб.     В яростта си мъчителят заповядал отначало да ги окачат на уреда за разтягане на тела и да стържат телата им с железни куки, да изгарят раните им с огън, а после да ги бият с камъни. Но всички тези мъки светците понасяли с радост и благодарили на Бога, тъй като не чувствали никаква болка. Господ, заради славата на Своето свято име, ги пазел невредими.   След това били завързани за краката за диви коне, които ги влачили. Но и с тези мъчения Диоклетиан нищо не постигнал: Господ отново ги запазил невредими - светите мъченици, когато били влачени, сякаш се намирали в колесница, славели непобедимата Божия сила и се подкрепяли един-друг.   Дивите коне внезапно спрели, краката на светците се освободили от въжетата и те се изправили съвършено здрави. Мъчителят отново заповядал да ги подхвърлят на жесток побой и да поливат раните им с оцет, смесен със сол. След това те отново били хвърлени в тъмница, където прекарали три години. Тогава светците били изведени за нови мъчения.     По заповед на Диоклетиан три дни разгаряли общата каменна баня, в която след това затворили светите мъченици. Но свети Аникита и Фотий се помолили, банята се разцепила и потекъл извор, който им давал прохлада. Когато на третия ден стражата отворила банята, видяла, че светците ходят из нея невредими, като въздават хвала на Бога. За това било доложено на царя. Той сякаш не повярвал на съобщението и отишъл сам да се убеди дали това е истина.   Светците, като видели царя, му казали: - Ето, мъчителю, ние сме победители на всички мъки, а ти си победен и посрамен.   Царят се върнал у дома си със срам. Той заповядал да държат мъчениците в окови, докато измисли как да ги погуби. По негова заповед била направена грамадна пещ, укрепена от четири железни стълба. В нея можело да се съберат много хора.   Както някога Навуходоносор, той заповядал да разпалят тази пещ, възнамерявайки да изгори в нея не само двамата свети мъченици, но и всички християни, които намери.     Християните не чакали езичниците да ги хвърлят в пещта, а сами заедно с жените и децата тръгнали към нея, като възкликвали: - Ние сме християни и почитаме Единия Бог! Отначало в пещта влезли светите мъченици Аникита и Фотий, а след тях и цялото множество от събраните християни, с молитва и издигнати към небето ръце се отправили към огъня. От пламъка християните извикали: - Благодарим Ти, Отче и Боже всесилни, че Ти с вярата в Твоя Единороден Син и наш Господ Иисус Христос си ни събрал за мъченически венец. Молим Те, Милосърдни, простри от ръцете Си небесата и приеми душите ни във вечния покой, който си приготвил за тези, които Те изповядват.     По време на тази молитва те починали в Господа. Свети Аникита и Фотий прекарали в тази пещ три часа, а след това се помолили и предали душите си в Божиите ръце. Когато слугите извлекли с желязо телата на светите Аникита и Фотий, видели, че те изобщо не са пострадали от огъня, и даже косите им били цели. Мнозина от езичниците повярвали в Христа нашия Бог, на Когото слава с Отца и Светия Дух во веки. Амин.", "date": "2018.08.12", "title": "Църквата почита светите мъченици Фотий и Аникита"}
{"url": "http://epicenter.bg/article/Borisov--Dunav-i-Cherno-more-stavat-zona-na-izklyuchitelen-konflikt-/161144/2/0", "text": "Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави. Това каза министър-председателят Бойко Борисов, който участва в тържественото събрание по случай 139-годишнината от създаването на Военноморските сили на Република България във Варна.   Той посочи, че международната обстановка е много сложна и призова политиците на всички нива да работят за недопускането на военни действия в Черноморския регион.   “Дунава и Черно море стават зона на изключителен конфликт и много усилия трябва да полагаме българските политици на всички нива, да не се допуснат в Черно море военни действия. Подготвени сме, но ролята на тази подготовка е да бъде възпирана възможността за конфликт. Ще използваме цялата си дипломация и енергия да ги запазим и само да участваме в учения”, каза министър-председателят Борисов.   Премиерът подчерта, че страната ни е горда с Военноморските ни сили и с всички, които служат в Българската армия. Той отбеляза отличното представяне на българските военни в мащабните учения с международно участие и в съюзническите операции.   “Провеждат се международни учения, които се поверяват в ръцете на български офицери и те се справят повече от прекрасно”, заяви Борисов. В тържественото събрание участваха командирът на Военноморските сили контраадмирал Митко Петев и началникът на отбраната генерал-лейтенант Андрей Боцев. ", "date": "2018.08.12", "title": "Борисов: Дунав и Черно море стават зона на изключителен конфликт "}
{"url": "http://epicenter.bg/article/Samoubi-se-bivshiyat-zam-ministar-Rumen-Andreev--Saprugata-mu--Ne-moga-da-povyarvam-/161147/2/0", "text": " Ужасът се е случил в семейната вила в \"Щъркелово гнездо\" над София, съобщи за Епицентър.бг съпругата му Валентина Агаина.   Андреев е сложил край на живота си с изстрел в главата.   \"   Нищо не подсказвало, че Андреев ще посегне на живота си. В събота сутринта той, както обикновено, отишъл на лов с приятели. Върнал се обаче малко по-рано от обичайното - към 14.30 часа и легнал веднага са си почива. Към 18.00 часа съпругата му отишла да го събуди, той с голяма неохота станал. \"Едвам, едвам се вдигна\", каза Агаина. Тя го помолила да отиде да купи хляб от магазина в селото, излялзла навън да прибере прането от простора и в един момент чула изстрел. Като се върнала във вилата, го видяла проснат на земята в хола, оплискан в кръв. Обезумяла Агаина изтичала до съсед лекар. Когато докторът го видял, само казал: \"Той вече няма нужда от мен\".   В последните години Румен Андреев страдаше от тежко заболяване на тазобедрената става, придружено с нетърпими на моменти болки. Взимаше болкоуспокоителни лекарства, но все по-често прибягваше до алкохола. Съпругата му го е молела да спре с пиенето.   \" , не спира да нарежда Валентина Агаина.     Тя търси мотив или повод - какво точно е накарало съпругът ѝ да посегне към пистолета. Чуди се, защо се е върнал толкова рано от лов, допуска, че още тогава той не се е почувствал добре.      разказва Агаина.   Веднага се обадила в полицията, първо доши от 8-мо РПУ, после от СДВР, накрая от Съдебна медицина. До 5 часа сутринта продължил огледът и разследването. Няма съмнение, че е става въпрос за самоубийство, но на трупа ще бъда направена аутопсия.   Към момента от МВР не коментират случая.   Румен Андреев е роден през 1951 г. в София, завършил е право. В системата на МВР е от 1977 г. като следовател трета степен в Главно следствено управление.   От 1979 до 1992 г. е преназначаван последователно на длъжностите \"старши следовател\" и \"главен следовател\", а след това - като началник на отдел \"Престъпления срещу националната сигурност\".   От 22 декември 1994 г. е зам.-директор на Националната следствена служба (НСлС). Званието \"полковник\" му е присъдено през 1995 г. Назначен е за зам.-вътрешен министър през 2005 г.      ", "date": "2018.08.12", "title": "Самоуби се бившият зам.вътрешен министър Румен Андреев. Съпругата му: Не мога да повярвам!"}
{"url": "http://epicenter.bg/article/Radev--Flotat-tryabva-da-otstoyava-morskiya-ni-suverenitet-i-samochuvstvieto-ni-na-morska-natsiya/161151/2/0", "text": "Военният ни флот трябва да отстоява нашия морски суверенитет, нашите интереси, традициите и самочувствието ни на морска нация. Това каза президентът Румен Радев по време на церемонията по повод 139-aта годишнина на Военноморските сили, предаде радио „Фокус“ – Варна.   Държавният глава прие строя на почетния караул, след което се проведе тържествена церемония по награждаването на випускниците от Висшето военноморско училище „Никола Йонков Вапцаров“. „За мен е удоволствие да ви поздравя по случай тържествения акт по присвояването на първо офицерско звание на випускниците от „Випуск 2018″ на Висшето военноморско училище „Н. Й. Вапцаров”. С годините морската Алма матер се утвърди като авторитетен център за подготовка на офицерски кадри за Военноморските сили и кадри за гражданското корабоплаване и морската индустрия. Днес най-старото техническо учебно заведение в България може да се гордее със своите богати академични традиции и високи постижения, резултат от висок професионализъм и компетентност, от упоритост и всеотдайност на ръководството и преподавателите на Висшето военноморско училище. Използвам случая да изразя своето уважение към личния състав на училището за енергията, ентусиазма, с които са приели тази важна родолюбива мисия – да изграждат и възпитават достойни българи, истински лидери и професионалисти, да усъвършенстват непрекъснато формите и методите на обучение и материалната база, издигайки ги до водещите световни стандарти, да пазят и развиват нашите морски традиции и дух“, заяви в словото си държавният глава. Румен Радев се обърна и към випускниците. „Убеден съм, че днешния ден сте го чакали с огромно нетърпение и вълнение. Бъдещите нови успехи и победи са пред вас, ще имате и много бурни дни, и предизвикателства, в които романтиката във вашата красива професия ще отстъпва на заден план“, посочи Румен Радев.   Непрекъснато нараства значението на Черноморския регион, в който се преплитат много и често конфронтиращи се геополитически и икономически интереси, посочи президентът.   Радев се обърна към курсантите и им каза, че трябва да решават задача в сложна обстановка, със стара техника, в условията на остър дефицит на материални ресурси. „На вашето поколение се пада една от най-важните мисии - да въведете, да внедрите и да разгърнете пълните възможности на новата техника, която нашите Военноморски сили заслужават и която трябва да постъпи на въоръжение в най-скоро време. Носете пагоните, които днес получихте с достойнство и чест. Всичко друго могат да ви отнемат, но вашата офицерска чест и достойнство можете само и единствено вие да предадете. Никога не го правете и помнете, че да си български офицер не е просто професия, а призвание и дълг пред Отечеството. Бъдете горди наследници на славното дело на нашите предци, които отдадоха живота си за свободата и независимостта на България. Честит празник и на добър час!\", каза още държавният глава Румен Радев. След ритуала по присвояване на първо офицерско звание военнослужещи от Военноморските сили представят елементи от операция по морска сигурност. Румен Радев разговаря с курсантите на висшето училище на борда на фрегатата „Дръзки“, откъдето наблюдава демонстрациите.  ", "date": "2018.08.12", "title": "Радев: Флотът трябва да отстоява морския ни суверенитет и самочувствието ни на морска нация"}
{"url": "http://epicenter.bg/article/Kmetat-na-Haskovo-pak-vdigne-mernika-na-kraga--Dobrev-/161155/2/0", "text": "Кметът на Хасково Добри Беливанов се оказа упорит и поднови враждата с кръга \"Добрев\", който според публикации в медиите и твърдения на опозицията, се оглавява от депутата от ГЕРБ Делян Добрев.   В четвъртък от общината бе уволнена дисциплинарно главния архитект Деляна Панайотова. Според публикации тя е съученичка на Делян Добрев, а и баща й Антон Иванов е председател на групата общински съветници на ГЕРБ.   За търканията между кмета и архитектката се говореше отдавна в града. Тя бе в дълъг отпуск. \"Уволнението е дисциплинарно\", съобщиха от общината. Версията на кметството е, че Панайотова не се е явявала на работа от 18 юни до 2 юли без да уведоми прекия си ръководител и не предоставила документ, който да оправдава отсъствието. Тя пък заяви пред местните медии, че ще обжалва. Временно за главен архитект е назначен Тодор Грозев.   Всичко това може с нова сила да разгори скандала \"Кумгейт\", още повече, че стартира последната година от мандата на местната власт и предстоят избори. Няколко пъти след жестоката разпра миналата есен ГЕРБ призова Беливанов да подаде оставка, но кметът не послуша партията. Именно ГЕРБ бе издигнала Беливанов през 2015 г. Той стана спечели изборите и с гласовете на ДПС, въпреки че движението няма свой представител в изпълнителната власт.", "date": "2018.08.12", "title": "Кметът на Хасково пак вдигна мерника на кръга „Добрев“"}
{"url": "http://epicenter.bg/article/Prezidentat-Radev--Vlastta-deystva-mudno-i-neratsionalno-za-modernizatsiya-na-armiyata/161157/2/0", "text": "„Има пореден опит да се прехвърли проблем от болната на здравата глава. Тече една паралелна кампания, която по най-нагъл начин се опитва да пришие Митьо Очите на служебното правителство”. Това каза във Варна президентът Румен Радев, който участва в празника на Военноморските сили.   „Митьо Очите е в криминалните хроники от години, а това няма как да стане без чадър от властта. Същите тези, които са сключили договорите в митницата, кой ги е назначил? Прави се внушение, че служебното правителство е няколко дни след като встъпи в длъжност е сключило договор”, подчерта Радев.   „Вече провериха отчетите в Сметната палата. Такова име – Бенчо Бенчев, не фигурира в моята кампания. Нито го познавам, нито съм бил на гости у тях”, каза още президентът.   Румен Радев заяви, че властта действа все още мудно и нерационално по отношение на модернизацията на флота и въоръжените сили.  \"Ако и тази година се повтори сценарият от миналата - гръмки обещания, заделяне на бюджет и после блокиране на проектите, ще се потвърди тезата, че всъщност модернизацията е благороден предлог, за да се задели бюджет и после да се трансформира в излишък. Да се генерира излишък, който отново да се похарчи по неясни механизми и критерии\", заяви държавният глава.   След ритуала по присвояване на първо офицерско звание на випускниците от Висшето военноморско училище $Никола Йонков Вапцаров\" военнослужещи от Военноморските сили представиха елементи от операция по морска сигурност. Румен Радев разговаря с курсантите на висшето училище на борда на фрегатата „Дръзки\", откъдето наблюдава демонстрациите.   Пред медиите той отбеляза, че това са прекрасни млади хора, с които страната ни може да се гордее. \"Можем да се гордеем с нашето Висше военноморско училище. Те поставиха някои въпроси, които ще разгледаме заедно с ръководството на Министерството на отбраната\", добави Румен Радев.   В речта си президентът обърна внимание и на сблъсъка на интереси в региона на Черно море. \"Непрекъснато нараства значението на Черноморския регион, в който се преплитат много и често конфронтиращи се геополитически и икономически интереси\", изтъкна Румен Радев.   Генералът се обърна към получилите първо офицерско звание випускници на Висшето Военноморско училище \"Никола Вапцаров\".   \"На вашето поколение се пада една от най-важните мисии - да въведете, да внедрите и да разгърнете пълните възможности на новата техника, която нашите Военноморски сили заслужават и която трябва да постъпи на въоръжение в най-скоро време.   Носете пагоните, които днес получихте, с достойнство и чест. Всичко друго могат да ви отнемат, но вашата офицерска чест и достойнство можете само и единствено вие да предадете.   Никога не го правете и помнете, че да си български офицер не е просто професия, а призвание и дълг пред Отечеството. Бъдете горди наследници на славното дело на нашите предци, които отдадоха живота си за свободата и независимостта на България. Честит празник и на добър час!\", каза още държавният глава Румен Радев.  ", "date": "2018.08.12", "title": "Румен Радев: Тече кампания, която се опитва да пришие Митьо Очите на служебното правителство"}
{"url": "http://epicenter.bg/article/MOSV-shte-globi-patriotichno-horo-v-ezeroto--Babreka-/161160/2/0", "text": "Министерството на околната среда и водите ще наложи глоба на организаторите на националната инициатива \"Нашият дом е България\" , които в събота разпънаха хоро във водите на едно от най-красивите рилски езера - Бъбрека.   Дирекция „Национален парк Рила“ започва процедура за налагане на административни наказания и санкции за неспазване на режимите в защитената територия, се казва в съобщение на министерство на околната среда и водите.   Дирекцията е издала разрешение за заснемане на сцени от филм, като в заповедта на директора на парка са дадени изрични указания за начина на провеждане на снимачните дейности и организацията им. Заповедта не е била спазена, извършени са нарушения на Закона за защитените територии, плана за управление на парка и установените режими и норми в парка, съобщават от министерството.   На организаторите на събитието – Фондация „Нашият дом е България“ ще бъде потърсена административно-наказателна отговорност за неспазване на поставените условия по издадената съгласувателна заповед на директора на парка.   При установяване самоличността на участниците в нарушението, които нерегламентирано са навлезли в езеро „Близнака“, също ще бъде потърсена административно-наказателна отговорност. По закон санкцията за юридически лица е 1000 до 10 000 лв., а на физически лица – глоба, като минималната е в размер от 5 до 100 лв., а максималната от 500 до 5000 лв.  ", "date": "2018.08.12", "title": "МОСВ ще глоби патриотично хоро в езерото „Бъбрека“"}
{"url": "http://epicenter.bg/article/Folksvagen-se-zabi-v-remarke-na-traktor--Na-myasto-zaginaha-trima-mazhe-/161137/3/0", "text": "\r\n По първоначални данни в отсечката между Първомай и Бяла река фолксваген с кърджалийско регистрация настигнал и се блъснал отзад в ремарке на трактор. \r\n   \r\n На място са загинали трима мъже, пътували в колата. След инцидента водачът е намерен зад волана, а пътниците са изхвърчали извън колата. Все още не е установена самоличността им. \r\n   \r\n На местопроизшествието се извършва оглед. До приключването му движението се отбива по обходни маршрути през първомайския кв. Дебър и през село Бяла река от екипи на Пътна полиция. \r\n", "date": "2018.08.12", "title": "Фолксваген се заби в ремарке на трактор. На място загинаха трима мъже "}
{"url": "http://epicenter.bg/article/Samoubi-se-bivsh-zam-vatreshen-ministar/161146/3/0", "text": "Бившият заместник-министър на вътрешните работи Румен Андреев се е самоубил, съобщава    Той се е пострелял в главата в семейната вила в софийската местност \"Щъркелово гнездо\".   Предполага се, че самобуийството е спотанно, станало след скандал със съпругата му.   Румен Андреев е роден през 1951 г. в София, завършил е право. В системата на МВР е от 1977 г.. Бил е заместник директор на Националната следствена служба. Назначен е за зам.-вътрешен министър през 2005 г.", "date": "2018.08.12", "title": "Самоуби се бивш зам.-вътрешен министър"}
{"url": "http://epicenter.bg/article/Sabitiyata-v-Rumaniya-vse-poveche-zapochvat-da-prilichat-na-dobre-podgotven-maydan/161161/11/33", "text": "Събитията в Румъния все повече започват да приличат на добре подготвен майдан. Митингите се поддържат методично и няма как да са неорганизирани и спонтанни. Ползват се социотехнически технологии, добре познати от „цветните революции“. Пуснати са в оборот музикални клипове, изработени професионално и очевидно предварително. Разпространяват се кадри с девойка на инвалидна количка, която се „бори“ с полицията и други подобни сцени, нагнетяващи емоционалната съставна на протеста. Митингуващите постоянно променят своите искания. Тези искания градират и стават все повече, което подсказва за управляемост.   Подобен процес се наблюдаваше до неотдавна в Армения. Естествено, румънският майдан има и своята геополитическа проекция. Управляващите социалдемократи в Букурещ започнаха срамежливо да проявяват многовекторност в своята външна политика. Не са яростни защитници на геополитическия евроатлантически вектор. Започнаха да се оглеждат все по-ясно в посока Китай, Русия, Турция, Индия и др. Румънските социалдемократи като управляващи винаги са проявявали стремеж да имат отлични отношения с Поднебесната.   В последно време се забелязват проблеми в изграждането на балтийско-черноморската дъга на базата на идеята наречена „Тримариум“ (стара фикс идея за Източна Европа под полско попечителство). Нейната цел е изолиране на Русия от Европа и настройване на източноевропейците срещу Москва. Към този момент единствено Полша, Литва, Латвия и Естония са 100% яростни русофоби и правоверни евроатлантици. Турция очевидно се отдалечава от НАТО и се превръща в „болния човек на евроатлантизма“. В Молдова управляващите русофоби имат проблеми с президента Игор Додон. Той е обявен за проруски настроен и постоянно се правят опити да бъде свален от поста.   Реално в балтийско-черноморската дъга има три страни, които са със значителен демографски потенциал – Турция, Полша и Румъния. Това е причината в Румъния да се провежда евроатлантическа „профилактика“ чрез настоящия майдан с лозунги, които са в сила във всички държави без изключение. Даже и в САЩ. Затова Брюксел и Вашингтон подкрепят днешните митинги в Румъния. В редица сайтове излезе информация, че между демонстрантите е забелязан и посланикът на САЩ в Букурещ. Търси се радикално хомогенизиране на „Тримариум“ на антируска основа. По-паметливите и по-наблюдателните ще си спомнят, че със същата „опера“ бе свалено и правителството на Орешарски през 2014 г.  ", "date": "2018.08.12", "title": "Събитията в Румъния все повече започват да приличат на добре подготвен майдан"}
{"url": "http://epicenter.bg/article/I-za-muzikantite--koito-ostavat-skriti-zad-muzikata--s-koyato-ni-obedinyavat-/161163/6/0", "text": "              Радостно е, когато международните ни фестивали успяват да оцелеят сред разнообразието, трупат издания които очертават развойни тенденции и привличат имена. Така е с Jazz Fest Bansko– вече с XXI-о издание (4-11 август). Той се превърна както в традиционна попътна дестинация на българите, чиято реплика е: Ще се видим в Банско, така и сцена за срещи на известни музиканти.   Много е любопитно, когато някой от тях – за първи път на Фестивала, свири в група, а там има друг, който се оказва по случайност, също вече е свирил тук. Така саксофонистът Дмитрий Баевски представяйки своя американо-френски квартет между другото спомена: „Това е първото ни идване в тази страна. Може би басистът Фабиен Маркоз (французин) е свирил в България“. Да действително, той си партнира през 2014-а с Чайна Мозес в ХVII-то издание. Китайският басист Юн Хуан-Адам, сега с квинтета на тромпетиста Ли Шаочуан, също се оказа участвал в XIX-то издание (2016), но с Голдън Буда джаз бенд. За Аксел Цвингенбергер пък – световият №1 на буги-вугито, Банско е от редовните му ангажименти. (Дори популяризира Феста, като преди две години доведе и японския пианист КейтоСайто да се надсвирват.).   Към „приятелските абонати“, както ги нарича създателят на Банско джазад-р Емил Илиев, спадат и атрактивните „Джайв Ейсес“ (Великобритания), тук за четвърти път. Разпознаваеми са, дори заради неизменните жълти панталони, и пълнят площада. Вокалът Йън Кларксън винаги оживява и разиграва публиката, между която са и следващите ги в турнетата техни постоянни фенове.   Многократно гостува и джаз композиторът Герд Байер, който сега чухме включително като пианист с триото му „Гердбенд“ (Германия). Както каза барабанистът Бернд Райтер: Когато си млад, казваш за джаза, музиката която свирим: Ей, това е страхотна музика! Но всъщност, сцената е малка, добрите джазмени са малко, а хората, които свирят джаз, са малко общество и всички са свързани един с друг. Всеки познава всекиго. Обменяме опит, мисли.               Идват и състави в новите си варианти като НАТО джаз комбо/NATO Jazz Combo (Белгия) с прекрасна вокалистка – Амбър Гримс, смалена формация на големия им Биг бенд НАТО, който 2007 година закри десетата годишнина. А клонингът на оригиналния \"Джипси Кингс\" (Франция) – фламенко музикантите, които нищо че свирят по слух, но с акустичните си шест китари раздават толкова непринудена емоция и страст, каквото да запеят или изпълнят, че действително оправдават определението сценични крале. Те се появиха заедно с най-възрастния от братята-създатели на основната банда – Пако Балиардо, и вдигнаха публиката на крак.                Една от кулминациите в това издание е Лиса Симон, дъщерята, не по-малко известната от майка си – Нина Симон (с истинско име Юнис Катлин Уеймън, американска певица, композитор, пианист, аранжор, активистката – лицето на 60-те години, на Движението за граждански права. Позната и с текстовете си.). Странна съдба.   Самата Лиса определи: „Като видите произхода ми – откъдето съм тръгнала, ще имате по-добра представа за пътя, който съм поела. Да бъда дете на страдащ от маниакална депресия биполярен гений“. След нейната смърт (2003) издава албума   с гласа на Нина Симон, през 2009-а прави световно турне в почит на майка си. Продуцира филм „Какво се случи, госпожице Симон?\"/What Happened, Miss Simone? (2015) „Всичко е от първо лице – аз, аз, аз. Бяхме номинирани за 8 награди, от които спечелихме 5. Ако искате да разберете живота на Нина Симон от собствено име, предлагам да го гледате и да се поучите (у нас прожектиран на Киномания 2017). Когато беше на смъртното си легло, аз й обещах, че ще направя всичко възможно тя да не бъде забравена. А че ще бъде запомнена по начина, по който искаше да я запомнят. По който заслужава да я запомнят. 12 години ми отне да намеря екип, за да направя този филм“.   И още за пътя си разказа Лиса Симон: Жената, която стои пред вас днес, започна да медитира преди 7 години. 11 години служих във Военните сили – служих на държавата си. След това да бъда на Бродуей – да следвам мечтата си да съм певица, повече от 20 години. Бродуей е като основно бучение, все едно отиваш да се обучаваш на военно в казармата. Това е базата ми, оттам тръгна, започна моето обучение, за да стана изпълнителят, който съм сега.   Участвала съм в „Исус Христос супер звезда“, „Аида“ (бях Аида в спектакъла) – по 88 песни на седмица съм пяла, „Клетниците“. Докато преди 7 години открих своята духовна същност, основата си“. В България идва за първи път.   “Чувствам се странно. Вибрацията тук е друга. За съжаление не говоря вашия език, което много би ми помогнало. Много съм чувствителна към видовете енергия. Все едно в момента съм кацнала на Луната. Затова се концентрирам, виждам лицата ви – всички сме човешки същества. На сцената няма значение езикът, различията, религията. Там единственото което има значение е моето сърце, което отива при вас, и музиката, която обединява всички. Всички да бъдем едно цяло“.    ", "date": "2018.08.12", "title": "И за музикантите, които остават скрити зад музиката, с която ни обединяват   "}
{"url": "http://epicenter.bg/article/Vtoriyat-protest-sreshtu-pravitelstoto-v-Rumaniya-mina-bez-intsidenti/161139/7/0", "text": "Хиляди румънци протестираха за втори пореден ден вчера в Букурещ и други големи градове против корупцията и настояваха за оставка на правителството. Демонстрациите преминаха без инциденти, предаде БТА, цитирайки Ройтерс и ТАСС. По данни на Аджерпрес повече от 25 000 души са участвали в протеста пред сградата на правителството на столичния площад \"Виктория\". Според Ройтерс демонстрантите са били около 40 000, по-малко от 100-те хиляди от предишната вечер. Те протестираха срещу политиката на левоцентристкото правителство на Социалдемократическата партия и Алианса на демократите и либералите, настоявайки за неговата оставка и предсрочни избори.   Протестиращите носеха румънски знамена и знамена на Европейския съюз, надуваха вувузели и скандираха: \"Оставка!\", \"СДП - червена чума\", \"Румъния събуди се!\" и \"Няма да си тръгнем!\"   На площада бяха разположени подразделения на жандармерията и пролицията, както и линейки. Автомобилното движение в района беше ограничено. Участниците в мирния протест започнаха да се разотиват около 23,00 ч. Хиляди румънци, недоволни от опитите на политиците да декриминализират корупционни престъпления, протестираха вчера и в градовете Клуж, Сибиу и Брашов в Трансилвания, в Тимишоара на границата със Сърбия и в източния град Яш.   В първия ден на протеста над 440 души пострадаха при сблъсъците с полицията. Имаше и арестувани. Срещу демонстрантите жандармерията използва водни оръдия, сълзотворен газ и лютив спрей. Част от множеството се опита да проникне в сградата на правителството. Според протестиращите с действията си правителството на социалдемократите пречи на борбата с корупцията и организираната престъпност. Премиерът Виорика Дънчила обвини за насилието \"организирани групи\", използващи протеста за свои цели. Президентът Клаус Йоханис на свой ред поиска главният прокурор да разследва действията на властите.", "date": "2018.08.12", "title": "Вторият протест срещу правителстото в Румъния мина без инциденти"}
{"url": "http://epicenter.bg/article/Ronaldo-e-priet-v-bolnitsa-v-Ibisa/161171/8/0", "text": "Бившият бразилски футболист Роналдо е приет в болница в Ибиса. 41-годишният играч, който премина през \"Барселона\", \"Интер\", \"Реал\" Мадрид и \"Милан\", е болен от тежка пневмония и е в интензивното отделение на местна клиника.   Той е постъпил в държавно лечебно заведение в петък (10 август) вечер, а преди полунощ е бил преместен в частна клиника по свое желание.   От двете места отказват да дадат информация за състоянието му. Според източници на местни медии той е все още в интензивно отделение, но състоянието му бързо се подобрява.    Роналдо, който има в колекцията си от трофеи 2 световни титли с Бразилия, а на клубно ниво е двукратен шампион на Испания и носител на Купата на УЕФА с \"Интер\", има къща в Ибиса. Той е пристигнал на острова преди няколко дни за да прекара лятната си ваканция.    Бразилецът приключи с футболната си кариера през 2011 г. От тогава той се бори с наднорменото си тегло заради проблем с щитовидната жлеза.", "date": "2018.08.12", "title": "Роналдо е приет в болница в Ибиса"}
{"url": "http://epicenter.bg/article/Erdogan-kam-SASht--Sami-shte-otrezhem-sobstvenata-si-papna-vrav/161140/7/0", "text": "Турският президент Реджеп Тайип Ердоган предлага на европейските държави да водят търговията си с Турция в националната валута, \"за да се измъкнат от пресата на долара\", предаде турската частна телевизия НТВ. \"Готвим се да осъществяваме търговията си със страни като Китай, Русия, Иран и Украйна, с които имаме най-голям търговски стокообмен, в национална валута. Ако европейските държави искат да се измъкнат от пресата на долара, сме готови да създадем с тях подобна система\", заяви Ердоган. \"Никога няма да приемем този ред, който обявява икономическа война на цял свят и със заплахи за санкции изнудва държавите. Санкции, (валутен) курс - въобще не ни интересува. Няма да чакаме благоволение от никого. Сами ще отрежем собствената си пъпна връв. Така направихме и в отбранителната промишленост\", добави още президентът, който говори пред свои симпатизанти на проява в черноморския окръг Ризе, предава БТА.   Ердоган обеща, че \"Турция в най-скоро време ще излезе от спиралата на лихвите и курсовете, в която се опитват да я притиснат\". \"Правете каквото си щете, няма да ни откажете от целите ни в икономиката. Няма да отстъпим от политиките си за Сирия, за Ирак\", каза още турският президент. Това изказване бе направено, след като американският президент Доналд Тръмп обяви вчера удвояване на митата върху стоманата и алуминия от Турция. Междувременно турската лира падна до рекордно ниски нивa, a Ердоган на няколко пъти през последните дни призовава турците да продават доларите и еврото, с които разполагат, за да подкрепят националната валута на Турция - турската лира.", "date": "2018.08.12", "title": "Ердоган към САЩ: Сами ще отрежем собствената си пъпна връв"}
{"url": "http://epicenter.bg/article/Georgi-Ivanov-otkaza-sreshta-s-glavnokomandvashtiya-silite-na-NATO-v-Evropa/161141/7/0", "text": "След поканата за присъединяване, която НАТО изпрати на Македония, две делегации на Алианса, оглавявани от главнокомандващия силите на военния блок в Европа и директора за европейските партньорства на НАТО Джеймс Маккей, пристигнаха на посещение в балканската страна, но държавният глава Георги Иванов не прие нито едната от двете делегации, предава скопската електронна медия „Нова ТВ“. Скапароти се срещна с премиера Зоран Заев и с министъра на отбраната Шекеринска, но не и с президента Иванов, който е и върховен командващ на македонските въоръжените сили. От кабинета на държавния глава, в отговор на въпрос на „Нова ТВ“ защо президентът не се е срещнал с високопоставения гост, отговориха, че тези дни са били единствените възможни за почивка в дневния му ред.", "date": "2018.08.12", "title": "Георги Иванов отказа среща с главнокомандващия силите на НАТО в Европа"}
{"url": "http://epicenter.bg/article/Srabskata-opozitsiya-fSarbiya-se-nuzhdae-ot-uskoreno-prisaedinyavane-kam-ES-i-NATO/161142/7/0", "text": "Сръбската опозиционна „Либерално-демократична партия“ (ЛДП) на Чедомир Иванович смята, че външният министър на страната Ивица Дачич е използвал посещението на официалния представител на руското Министерство на външните работи Мария Захарова в Белград, за да изпрати още веднъж послания за кавги със страните от Балканския регион и западните държави, предава македонската електронна медия „А1 Он“, цитирана от \"Фокус\". ЛДП смята, че с непремереното си поведение, Дачич е навредил на сръбските граждани, тъй като вместо да излезе с обръщение към гражданите, в което да се обяснят причините за визитата на Захарова, той „за кой знае кой път обезмисли позицията, на която се намира“, държейки се като посланик на Русия в Сърбия. „Антизападната истерия, с която обясни несправедливостта, виновна за пропадането на Сърбия, бе последвана от скандалната атмосфера на посещението, която по всичко личи, че трябваше да представи Сърбия като страна, през която руските чиновници се отбиват на минаване, за да изпратят послания, които през нашия гръб ги конфронтират със Запада, докато самите ние сме статисти без право да поставим на първи план собствените си интереси“, се казва в изявлението на ЛДП. Партията подчерта, че интересите на Русия не съвпадат с тези на Сърбия и министрите не може да изглеждат като руски говорители без достойнство. „Сърбия се нуждае от ускорено присъединяване към ЕС и НАТО. Нужно е и решение на косовската криза, което няма да бъде написано в Москва, а ще е плод на договор между Белград и Прищина, както е нужна и промяна на регионалната политика, с която да се изтласка руското влияние от Босна и Херцеговина“, подчертава фракцията. Дачич на вчерашната пресконференция с Захарова нарече Македония лицемерна, защото се противопоставя на промяната на границите с Косово, припомня македонската медия. „Как не ги е срам да говорят, че няма промяна на границите, тези, които ни бомбардираха, за да разрушат нашите граници? Как не ви е срам, лицемери? Това важи и за Македония, която призна независимостта на Косово и сега казва, че няма промяна на границите ... кутията на Пандора е отворена, да не си играят с нервите на Сърбия, тези, които мислят, че Сърбия е слаба“, заяви Дачич.", "date": "2018.08.12", "title": "Сръбската опозиция: Сърбия се нуждае от ускорено присъединяване към ЕС и НАТО"}
{"url": "http://epicenter.bg/article/10-dushi-byaha-raneni-pri-strelba-v-Manchestar/161148/7/0", "text": "Най-малко 10 души бяха ранени при стрелба в английския град Манчестър тази нощ, съобщиха ДПА и ТАСС.   Полицията пристигнала в 2:30 ч. местно време в квартал Мос Сайд след съобщение за престрелка.    Пострадалите, които са били хоспитализирани, са с различна степен на нараняване.   Инцидентът станал няколко часа след края на Карибския карнавал в квартала.   Други подробности за произшествието засега са неизвестни, започнало е разследване.", "date": "2018.08.12", "title": "10 души бяха ранени при стрелба в Манчестър"}
{"url": "http://epicenter.bg/article/Rastezhat-na-ruskata-ikonomika-se-uskoryava--nezavisimo-ot-sanktsiite-na-SASht/161152/7/0", "text": "Растежът на руската икономика се ускорява, независимо от санкционния натиск от Съединените щати, съобщава Франс прес.   По предварителни данни на Федералната служба на държавната статистика, в периода от април до края на юни брутният вътрешен продукт на Русия е нараснал с 1,8 на сто спрямо същия период от миналата година. Това е станало, въпреки че през април Съединените щати оповестиха икономически санкции срещу Москва, обвинявайки я в опит да манипулира президентските избори от 2016 година.   По време на въпросните избори руската икономика беше все още в рецесия, но от 2 години вече расте, благодарение на поскъпването на петрола.   Преди дни Вашингтон обяви, че ще ограничи продажбите на технологии за Русия в отговор на покушението над двойния агент Сергей Скрипал в Солзбъри. От Държавния департамент предупредиха, че след 3 месеца могат да последват нови, \"драконови\" мерки.", "date": "2018.08.12", "title": "Растежът на руската икономика се ускорява, независимо от санкциите на САЩ"}
{"url": "http://epicenter.bg/article/Estontsite-shte-polzvat-bezplaten-gradski-i-mezhdugradski-transport/161153/7/0", "text": "Естонците скоро ще имат изцяло безплатен градски и междуградски транспорт, предадоха световните информационни агенции.    Услугата бе въведена преди 5 години в столицата Талин, но само за столичани. Те трябваше да закупят карта от 2 евро и да се регистрират като живущи в столицата.    За гостите на града транспортът е все още платен. Идеята е в цялата страна той да бъде безплатен. От 1 юли бяха въведени безплатни междуградски автобуси между различните окръзи. За влаковете това все още предстои.", "date": "2018.08.12", "title": "Естонците ще ползват безплатен градски и междуградски транспорт"}
{"url": "http://epicenter.bg/article/SASht-izstrelya-sondata--Parkar--koyato-tryabva-da--dokosne--Slantseto/161154/7/0", "text": "Сондата \"Паркър\" на НАСА, която трябва да „докосне” Слънцето, беше изстреляна от космодрума Кейп Канаверал във Флорида, предаде БТВ.   Вчера технически проблеми отложиха старта в последните минути. Днес тя се отправи на космическо пътешествие с помощта на ракета-носител „Делта 4”.   При своя полет космическият апарат трябва да се доближи най-плътно до Слънчевата корона от всеки друг досега.   Сондата е с големината на автомобил и тежи около половин тон. Обвита е със специално защитно покритие, което издържа на температура до 1300 градуса.   Апаратът има за цел да се приближи на само 6 милиона километра от Слънцето. По план мисията трябва да продължи 7 години. За това време сондата ще премине цели 24 пъти през Слънчевата корона. По време на пътуването си ще развие скорост от 190 километра в секунда.   Хиляди зрители проследиха изстрелването на космическия апарат от Кейп Канаверал. Сред тях беше и 91-годишният астрофизик Юджийн Паркър, на чието име е кръстена сондата. Той е сред пионерите в изучаването на слънчевия вятър.", "date": "2018.08.12", "title": "САЩ изстреля сондата „Паркър”, която трябва да „докосне” Слънцето"}
{"url": "http://epicenter.bg/article/Kazahstan-uspokoi-Rusiya--Nikakvi-bazi-na-NATO-v-Kaspiysko-more/161159/7/0", "text": "Не може и да става на въпрос за установяването на американски военни бази в Каспийско море, отсече министърът на външните работи на Казахстан Кайрат Абдрахманов пред Sputnik.   \"Някои представители на руските медии и експертни общности нямат ясно схващане за реалните факти относно превозването на американски невоенни стоки през Казахстан\", обясни Абдрахманов.   \"Става въпрос за търговско железопътно транспортиране на несмъртоносни товари през Казахстан, за да се продължат операциите за подкрепа на афганистанското правителство, което е нужно на цялата международна общност… Естествено, не може да става на въпрос за каквито и да е военни бази в Каспийско море“, заяви Абдрахманов.   Външният министър добави, че маршрутът преминава през територията на още няколко държави и същият товар се пренася през руска, казахстанска и узбекистанска територия в периода 2010 – 2015 година.   \"Всички правила и условия (в американско-казахстанското споразумение) са същите като споразумението, което беше в сила между Русия и САЩ. Това няма нищо общо с установяването на американски военни бази или такива на която и да е друга държава в Каспийско море“, заяви министърът.   Интересите на всички държави с излаз на Каспийско море ще бъдат разискване по време на конвенцията за законния статут на морския басейн, включително и правата за поставяне на тръбопроводи и използването на природни ресурси, поясни той.   \"Конвенцията има предвид интересите на всички страни по отношение на суверенните им права за използването на природните ресурси, както и поставянето на подводни кабели и тръбопроводи“, заяви Абдрахманов.   В неделя лидерите на страните с излаз на богатото с петролни и газови залежи Каспийско море – Азербайджан, Иран, Казахстан, Русия и Туркменистан, се срещат в северозападния казахстански град Актау, за да подпишат споразумение за Каспийско море. По покана на президента на Казахстан Нурсултан Назарбаев президентът на РФ Владимир Путин ще присъства в Актау на V Каспийска среща на върха, предаде ТАСС.   Основното събитие на срещата на каспийската петорка ще е подписването на Конвенцията за юридическия статут на Каспийско море, работата върху която се води от 1996 г.  ", "date": "2018.08.12", "title": "Казахстан успокои Русия: Никакви бази на НАТО в Каспийско море"}
{"url": "http://epicenter.bg/article/Polskite-vlasti-oprovergaha-sluhovete--che-balgarski-bus-otvlichal-detsa/161168/7/0", "text": "Фалшива новина заля полските социални мрежи, след като уебсайт публикува невярна информация, че микробус с българска регистрация отвлича деца.   Според публикацията български престъпници с бял автомобил отвличат малки деца от площадки и паркове, предаде Bulgaria on air.   Новината шокира местни майки, които започнаха да разменят информация и съвети в социалните мрежи.   Тя обаче беше опровергана от полицията във Facebook, която посъветва \"успокойте се и не разпространявайте фалшиви новини. Тази информация не е вярна.\"", "date": "2018.08.12", "title": "Полските власти опровергаха слуховете, че български бус отвличал деца"}
{"url": "http://epicenter.bg/article/Pet-darzhavi-si-podelyat-bogatstvata-na-Kaspiysko-more/161175/7/0", "text": "Лидерите на петте страни, разположени около Каспийско море, подписаха днес в казахстанския град Актау конвенция, дефинираща правния статут на това стратегическо море, в което има значителни залежи на петрол и газ, предаде Франс прес.   Документът беше парафиран от президентите на Русия, Казахстан, Иран, Азербайджан и Туркменистан. Така Каспийско море получава ясен статут, какъвто нямаше от разпадането на Съветския съюз.   Преди церемонията по подписването домакинът, казахстанският президент Нурсултан Назарбаев, определи събитието като историческо. \"Можем да кажем, че консенсусът за статута на морето беше постигнат трудно и отне време. Преговорите продължиха 20 години и изискваха големи и общи усилия от страна на заинтересованите държави\", отбеляза той.   Руският държавен глава Владимир Путин каза, че и той, и колегите му смятат, че каспийската среща на върха е имала \"епохално значение\", и призова за по-голямо военно сътрудничество между каспийските страни.   Путин подчерта, че Конвенцията за правния статут на Каспийско море утвърждава изключителното право и отговорност на държавите за съдбата на Каспийско море, като установява ясни правила за колективното му използване. \"Въз основа на консенсус и взаимно зачитане на интересите бе изработен съвременен и балансиран международен договор, който заменя съветско-иранските споразумения от 1921 и 1940 г.\", заяви руският президент, цитиран от ТАСС.   Иранският му колега Хасан Рохани посочи, че конвенцията не установява окончателните разделителни линии в морето и че преговорите по този въпрос трябва да продължат. Казахстанският лидер заяви, че в дейността си страните ще се придържат към основни принципи - превръщането на Каспийско море в зона на мир и добросъседство, използването му за мирни цели, зачитане на суверенитета и териториалната цялост, неприсъствие в морето на въоръжени сили, които не са на петте страни.   Назарбаев отбеляза, че на срещата е постигнато съгласие по разделянето на акваторията на Каспийско море на зони с различен режим. Определихме териториални води от 15 морски мили, като външните им граници придобиват статут на държавни. Към териториалните води се добавя риболовна зона от 10 мили, където всяка страна има изключителни търговски права. За да се запазят уникалните биологични ресурси, риболовът в цялата акватория ще се осъществява на принципа на съгласувани национални квоти, подчерта той.   Подписването на конвенцията ще съдейства за успокояване на продължило с десетилетия напрежение в този богат на изкопаеми горива район - залежите от петрол в него се изчисляват на близо 50 милиарда барела, а от природен газ - на около 7,3 трлн. куб. м газ. Днешната среща на върха е петата от 2002 г. насам, макар че след разпадането на СССР, когато около морето се появиха четири нови държави, са били свикани над 50 министерски и технически срещи, припомня АФП.   В Актау бяха подписани документи за сътрудничество в сфери като сигурността и борбата с тероризма, както и търговско-икономически споразумения.", "date": "2018.08.12", "title": "Пет държави си поделят богатствата на Каспийско море"}
{"url": "http://epicenter.bg/article/Valeriya-Veleva--Dokoga-shte-prodalzhavame-da-delim-kadrite-na-nashi-i-vashi-/161174/11/0", "text": "При следващо служебно правителство, всички кадри на ГЕРБ, вън! Това се разбра от гневните слова на президента Румен Радев пред журналисти по време на честването на празника на Военноморските сили във Варна.   При цялото ми уважение към Румен Радев – недопустимо е такива дума на разделение и омраза да бъдат изречени от държавния глава. Оставяме настрана, че при изострената политическа ситуация в страната, явно този президент не може да бъде баща на нацията, каквито са неговите прерогативи по Конституция.   Радев обаче не може така провокативно да дели българите на наши и ваши. Въпреки атаките, на които е подложен. Въпреки схемите, в които се опитват да го вкарват партийци, депутати, близки и далечни.    Не е извинение и фактът, че имало кампания несебърският бос Митьо Очите да бъде пришит към служебното правителство, защото по негово време са сключени договорите му с митницата.   Радев не може да слиза на такова ниско ниво! Не може да използва медийни интепретации, за да се изправя срещу част от българския народ.   Той няма право на такива емоции! Дори да е ядосан, дори да е много гневен... Румен Радев е президент на България! На ГЕРБ - колкото и да не искат да приемат това, пък и той да отказва да ги припознае като свои. На БСП - колкото и да се опитват да го приватизират. На ДПС - колкото и той да се опитва да се дистанцира от тях. На ВМРО,  на ВОЛЯ - колкото и Марешки да говори нелепици по негов адрес. И като президент на България Румен Радев няма право да използва езика на омразата и разделението!   И тук не става въпрос дали кадрите на ГЕРБ са лоши, а пък на БСП или на останалите – добри! Или обратното. Тук става въпрос, че по партиен признак държавният глава посява разделение в и без това разделеното ни общество.   Вече 29 години това разделение и тази омраза съсипаха държавата. Филип Димитров направи първата синя чистка, после Виденов размаха червената метла, след него Костов се опита да смени цвета на кръвта на нацията, после дойде царят и жълтите, Станишев, Борисов ... и така всеки управленец изчегъртваше кадровата банка на държавата, за да слага свои верни кадри. Резултатът – налазваха ни всякакви орсовки, орионки, термити, калинки, султанки... И какво - оказва се, че Радев ще е същият! Впрочем, неговият служебен премиер проф. Огнян Герджиков призна, макар и със закъснение, че една от големите му грешки е била именно необоснованата кадрова чистка, която направи правителството в рамките на трите месеца. Такова поведение отприщва реваншизъм!   Само до преди две години съсипвахме с критики президента Плевнелиев, че разделя нацията. Радев дойде с обещанието за промяна. Не само на статуквото, но и на мисленето и на отношението на политиците към народа.   И още нещо!   Президентът бе днес на празник на армията, която е деполитизирана. Как ли са чувствали мъжете под пагон, защитниците на Родината, когато държавният глава се заканва на законното правителство на България? Независимо от коя партия е! Въпросът е принципен! Нали същите тези мъже под пагон вчера приеха премиера?!   Второ, президентът за първи път си позволява да казва: при следващото служебно правителство... Това какво означава? Че държавният глава работи за сваляне на настоящото законно правителство? Че той знае, че идва „следващият” служебен кабинет? Така ли? Това е новина! Засега няма никакви признаци този кабинет да си отива. Въпреки огромните критики към неговата дейност. Мнозинството е стабилно, протести ила румънските не можем да направим...   Тогава? Как ще дойде следващият служебен кабинет? Съзнава ли Радев какво казва? И какво може да последва от думите му?   Бих задала тези въпроси на всеки президент, независимо от коя политическа сила е избран. Защото Конституцията е над всички!  ", "date": "2018.08.12", "title": "Валерия Велева: Докога ще продължаваме да делим кадрите на наши и ваши?"}
{"url": "http://epicenter.bg/article/P-of-Stoyan-Denchev-/161136/11/0", "text": "-        -Това не е единственото предложение за промени в Закона за висшето образование. Парламентарната комисия съвместно с Министерството на образованието и науката предлагат доста интересни и надявам се да бъдат полезни промени в съществуващото законодателство. Що се отнася до възможността хора от практиката да преподават в университетите, то и сега такава възможност съществува, но не се използва пълноценно. Преди повече от пет години ние в Университета по библиотекознание и информационни технологии (УниБИТ) приехме „на въоръжение“ принципа на американския философ Джон Дюи – Учене чрез правене (Learning by Doing) и този принцип стои в основата на успешното развитие на нашата Алма матер. Студентите и докторантите възприемат много по-добре учебния материал, когато той се поднася от преподаватели, които имат голям практически опит в съответната област на знанието. Тук обаче трябва много да се внимава, защото някои работодателски организации си представят висшите училища като част от  браншовите си структури и предявяват претенции да участват в тяхното управление. Това разбира се, че е недопустимо и няма как да стане. За да върви всичко нормално, както казва народа „Всяка жаба да си знае гьола“. За да може обаче принципът на Дюи да се прилага успешно трябва задължително да се променят някои количествени параметри, свързани с организацията на административните структури на висшите училища. Например нищо съществено не налага катедрите да се състоят от 7 човека или факултетите – от 40 ?!   -        - Въпросът за плагиатството е много сложен въпрос. Той дефинитивно е свързан с въпроса за авторското право. Аз не мисля тук да влизам в теоретични разсъждения, но при всички случаи считам, че законовите записи за плагиатството ще имат преди всичко възпитателен ефект.   -        - Тук, в цялост се наблюдава едно неразбиране на университетската образователна среда и в частност на ролята на университетските преподаватели. В момента в България се правят „успешни“ опити за изкривяване на критериите за оценка на ПРЕПОДАВАТЕЛСКИЯ състав. Без да се отчита основната дейност на преподавателите – ОБУЧЕНИЕТО и извън аудиторната им заетост със студентите, включително и тяхната възпитателна роля, се акцентира върху формални наукометрични количествени, а не качествени показатели. Университетските преподаватели формално се приравняват с учените от БАН. Между впрочем и до приемането на този закон минималните наукометрични показатели в УниБИТ са по-високи от законово определените.   -        - Определено държа да подчертая, че в България висшите училища не са много. Но въпреки тази констатация, и с оглед  на протичащите в страната и в света сложни демографски, финансови, социални и геополитически процеси, е необходимо да бъде преосмислен моделът на функциониране на системата на висше образование в България като цяло и в частност да се разработи и незабавно (в ход) да се приложи концепция за окрупняване (федерализация) на висшитеучилища. Основният принцип при реализацията на тази концепция трябва да се базира върху реалното прилагане в практиката на идеята за диференциране и специализация на различните нива на управление на „новите“ окрупнени (федерализирани) университетски комплекси. Защото в момента от една страна липсва баланс между автономията на висшите училища и степента на контрол, упражняван от държавата, а от друга -  не съществуват ефективни законови норми за упражняване на ефективен контрол и санкции при неефективно управление и незаконосъобразна дейност на висшите училища;  В този смисъл разработването на задълбочена Концепция за преструктуриране на българската система на висшите училища, изисква проучване на демографските, икономическите, финансовите и социални условия и потребности в Р България. Самоцелното извършване на реформи обаче, обикновено предизвиква още по-голям стрес в системата и демотивира работещите в нея. Конкретно, ако се приеме идеята за окрупняване (федерализация) на висшите училища в Р България ще бъдат необходими политическа воля, обществена подкрепа и дейно участие на самите университетски структури, както и на всички отговорни органи за управлението им. Този процес, в неговата цялост, ще изисква време, усилия, финансова подкрепа и вероятно законодателни промени. Преструктурирането може да се осъществи като на първо време броят на държавните висши училища в България се „редуцира, чрез окрупняване (федерализация), като се запази тяхната автономност“ Тази констатация е в съзвучие с т.н.  Като пилотен проект може да се реализира този, свързан със създаването на НАЦИОНАЛЕН УНИВЕРСИТЕТ ПО КУЛТУРАТА. Положителни примери, свързани с горното предложение могат да бъдат открити както в Европа, така и извън нея. Нима обществото в САЩ и английското общество са загубили от съществуването на Калифорнийския университет (нека вземем за пример Бъркли) и на Университетите в Оксфорд или Кеймбридж ? Съществуването на автономните образователни структури в рамките и под шапката на тези мощни университети, създават условия за успешна образователна и научна дейност в авангарда на световното образование и наука.   -        - Ние сме единствения университет в България, в който наред със станалите вече класически специалности „Информатика“, „Информационни технологии“, „Компютърни науки“, „Информационни системи“ и „Софтуерно инженерство“ се изучават специалностите „Информационно брокерство“ и „Комуникации и информиране“. През новата 2018-2019 учебна година предвиждаме значително да увеличим дисциплините свързани с киберсигурността, както и да въведем нова дисциплина, която да дава на нашите студенти основни знания, свързани с модерното понятие „Blockchain“ (специфичен метод за съхранение на информация в компютърни мрежи, които представляват непрекъснато растящ списък от  записи, наречени блокове, кодирани и свързани помежду си във верига).Тук искам да обърна внимание на факта, че повечето ни студенти по тези специалности още от втори курс започват да работят и то с високи заплати.   -        - В момента интересът към предлаганите от нас  специалности, свързани с книгознанието, библиотекознанието, библиографията и библиотечния и информационен мениджмънт е такъв както към всички други специалности, а това е радващо. Ние се гордеем с факта, че нашите възпитаници работят във всички библиотеки и информационни центрове в страната. Те са гръбнака на българската духовност. Библиотечните кадри на УниБИТ са ценени и в чужбина. Като позитивен пример в това отношение можем да споменем, че няколко наши възпитаници работят в Конгресната библиотека на САЩ. А  преди три  месеца преподавателката от УниБИТ, главен асистент д-р Марина Енчева беше избрана за член на управителния съвет на ЕБЛИДА – European Bureau of Library information and Documentation Associations (по съгласувано предложение с Българската библиотечна и информационна асоциация)   -        - Ще ми се да отговоря по този начин: без да подценяваме традиционните физически заплахи, днес съществува и една друга, много сериозна заплаха за общественото развитие и това е функционалната неграмотност. Внушава се, че като имаш свободен достъп до всякаква информация в интернет, то ти знаеш за какво става дума. А всъщност не е така поради две причини. Първо информацията в интернет не е гарантирана по отношение на достоверността на излаганите факти и анализи на случващото се. На второ място, потребителите на информацията в интернет в изключително голям процент не разбират смисъла на казваното, на понятията. Всичко това води до формиране на нагласи, които са далеч от реалността, които не предполагат изграждане на ценностна система и съответно, които водят до поведенчески модели, предполагащи единствено консуматорски и бездуховен манталитет. На практика обществото ерозира по отношение на необходимата критична маса хора, необходима за това, общественото развитие да е в полза на всички.   -        - Определено считам, че в сегашния си вид ЕС не може да предложи ефективно решение на този проблем. Може би ще се появи някакво рационално предложение след изборите за Европейски парламент през 2019 год. по модела който защитават страните от Вишеградстата четворка плюс Австрия. А  иначе, вече се видя, че проблемът с мигрантите може да се окаже катастрофален за целия европейски цивилизационен модел и култура. Всички европейски страни и най-вече бившите колониални държави ще е необходимо да променят политиката си към страните откъдето идват мигрантите. И тази промяна трябва да е свързана не с политиката на корпоративната експанзия, а с политика на  договаряне на интереси и ползи за гражданите на Обединена Европа.   -        - Нека да разделим нещата. Ако става въпрос, дали въобще да има ЕС, то категорично трябва да има. Но, ако говорим, дали трябва да продължи да съществува в сегашния си вариант, то категорично не трябва да го има (Тук просто нямам думи да коментирам „ишиаса“ на г-н Юнкер ???!!!.) Идеята за обединена Европа е не просто добра идея, тя е необходимост, тъй като светът е вече променен и ясно се очертават трите големи центъра на власт – Вашингтон, Москва и Пекин и на това е необходимо да се намери адекватен отговор. Днешният ЕС не е в състояние да даде този отговор, защото в Брюксел продължават с опитите да създадат някакъв конгломерат от държави, които да престанат да съществуват фактически като национални държави. Нещо, което предполага администриране на културата, националните икономики, заличаване на традициите, налагането на квази ценности и т.н. Странно е наистина, че това продължава, при условие че имаме факта на Брекзит, на Вишеградската четворка и набиращите скорост националистически или по-скоро патриотични политически формации. Ето защо мисля, че е дошло време договореностите за ЕС не просто да се преосмислят, а да се поставят на качествено нова политическа основа, която да направи съвременния Европейски съюз един от най-значимите и незаобиколими фактори на световната икономика и политика.   - За всички които са съпричастни с нашите успехи искам да кажа, че въпреки трудностите, свързани с демографската криза и липсата на достатъчно кандидат-студенти, и тази година, както и досега УниБИТ  реализира пълния си прием на студенти. И тази година националният образователен пазар ни разпозна като едно от най-успешните български висши училища.  ", "date": "2018.08.12", "title": "Проф Стоян Денчев: Заплаха за общественото развитие е функционалната неграмотност"}
{"url": "http://epicenter.bg/article/Dashteryata-na-Mityo-Ochite-shte-svidetelstva-sreshtu-Bozho-Kravata/161149/3/0", "text": "Димитър Желязков-Митьо Очите пълни новинарските хроники през август, но и през септември събитията около него няма да стихнат. Причината няма да е само новото разследване срещу Очите и хората му, но и продължаващото дело в Специализирания наказателен съд срещу групата на Божидар Кузманов-Божо Кравата, съобщи \"Флагман\".   Тази година започна процесът, свързан със стрелбата във „4 you” през лятото на 2016 г., когато Митьо Очите бе прострелян тежко, а гардът му Александър Алексиев-Сашо Водолаза – убит след свада.   Според някои информации разправията тогава станала заради спор за паркомясто за кола от таксиметровата компания на голямата дъщеря на Митьо Очите – Станислава Желязкова, оперираща в района на \"Слънчев бряг\".   Дни след стрелбата във „4 you” полицията задържа за разпит Станислава и приятеля й Велислав Попов.   През септември по графика на спецсъда трябва да има три заседания по делото срещу групата на Божо Кравата. На 10 септември е призована да се яви като свидетел и дъщерята на Митьо Очите, стана ясно миналия месец.   Междувременно в някои медии се появиха информации, че Станислава Желязкова е изчезнала след ареста на баща ѝ в Турция. Самият Митьо Очите се яви като свидетел пред спецсъда в началото на месец май, като на влизане в залата клатеше заканително глава към Божо Кравата и хората му. В ареста продължава да е подсъдимият като стрелец срещу Очите - Георги Иванчев.", "date": "2018.08.12", "title": "Дъщерята на Митьо Очите ще свидетелства срещу Божо Кравата"}
{"url": "http://epicenter.bg/article/Plovdivski-tsigani-napadnaha-muzey-i-izyadoha-dekorativni-ribki-i-kostenurki/161156/3/0", "text": "Обраха фирмата, работеща по новото пространство на Регионалния природонаучен музей, пише Plovdiv24.bg. Неизвестни счупили едно от стъклата на бившата вече ритуална зала \"Лотос\", където в момента тече пълно преобразяване и превръщането ѝ в праисторическо царство.   \"Окрадоха им всичките инструменти\", разказа пред местната медия за неволите на строителите директорът на музея Огнян Тодоров.   По думите му това не е нов проблем. Често се налага да бъдат разгонвани клошари, заселели се на поляната точно зад музея. Има и проблем с циганите. \"Изкрадоха и изядоха всичко\", сподели с горчивина той, визирайки малкото езерце с костенурки и рибки край зала \"Лотос\".   Проблеми със сигурността доскоро имали и съседите им от ОП \"Радостни обреди\", от вчера обаче младоженският дом е опасан с камери. Допълнително очакванията са с реализиране на дългоочаквания проект за Дондуковата градина паркът и зоната край музея да се сдобие с видеонаблюдение.", "date": "2018.08.12", "title": "Пловдивски цигани нападнаха музей и изядоха декоративни рибки и костенурки"}
{"url": "http://epicenter.bg/article/Tri-detsa-izcheznaha-v-moreto-pri-Durankulak/161158/3/0", "text": "Три деца от село Спасово, община Шабла, са изчезнали в морето при Дуранкулак и са обявени за издирване. Това съобщи за \"Фокус\" кметът на Община Шабла Мариян Жечев.   Четири деца на възраст между 12 и 15 години около 13 часа вчера влизат във водата в неохраняемата част от плажа в Дуранкулак. Само едно от тях успява да излезе на брега и да повика помощ.    На мястото на инцидента пристига спасителят от охраняемата зона, но трите деца повече не са били видени в морето. Екипите на граничната полиция и управлението на МВР в Шабла също не успяват да открият децата. Те са обявени за издирване.", "date": "2018.08.12", "title": "Три деца изчезнаха в морето при Дуранкулак"}
{"url": "http://epicenter.bg/article/Vlak-premaza-kola-na-prelez--zhena-zagina-na-myasto/161165/3/0", "text": "Бързият влак от Видин за София е ударил автомобил, преминаващ през прелеза между монтанските села Крива бара и Дъбова махала.   Съоръжението е без бариери, като преминаването през него се регулира с монтирана светлинна сигнализация, съобщи bulnews.bg.   Кола от все още неустановена марка, управлявана от 38-годишния Кирил Стефанов от видинското село Динково, тръгнала да минава през ж.п. прелеза от Крива бара към Дъбова махала и била размазана на релсите. По неофициална информация водачът има шофьорска книжка от 20 дни. Ударът е бил толкова силен, че пътуващите във влака видели автомобилът да лети във въздуха покрай прозорците им. Колата е размазана до такава степен, че все още не може да се установи нейната марка.   При тежкия инцидент е загинала возещата се на предната дясна седалка жена. По неофициална информация тя е от видинското село Дреновец и работи в София като медицинска сестра. Тялото на жертвата е летяло десетина метра и е намерено в тревата край релсите. Линейка е закарала шофьора в болница, като на този етап неговото здравословно състояние е добро. На мястото на катастрофата има пожарни и патрули на полицията. Пътят е временно затворен, докато дежурните дознатели работят по инцидента.", "date": "2018.08.12", "title": "Влак премаза кола на прелез, жена загина на място"}
{"url": "http://epicenter.bg/article/Moreto-kray-Durankulak-izhvarli-telata-na-dve-detsa--izdirva-se-treto/161167/3/0", "text": "Морето край Дуранкулак изхвърли труповете на две деца, предстои да бъдат идентифицирани, съобщи БГНЕС. Издирва се трето.   Вчера изчезнаха три деца от шабленското село Спасово. Инцидентът се е случил на неохраняем плаж. Около 13 часа вчера четири деца на възраст между 12 и 15 години влизат във водата на плажа в Дуранкулак. Само едно от тях успява да излезе на брега и да повика помощ.   На мястото на инцидента пристига спасителят от охраняемата зона, но трите деца повече не са били видени в морето. Екипите на граничната полиция и района за управление на МВР в Шабла също не успяват да открият децата.   И днес продължава силният североизточен вятър, който предизвика опасни вълнения в морето, предупреждават специалистите.", "date": "2018.08.12", "title": "Морето край Дуранкулак изхвърли телата на две деца, издирва се трето"}
{"url": "http://epicenter.bg/article/Cherna-nedelya--Zaginaha-6-dushi-v-tri-intsidenta/161172/3/0", "text": "През последните часове при катастрофи загинаха 6 души. Две коли са се сблъсквали челно около 15 часа на пътя между село Добролево и село Борован край Враца, загинали са шофьорът на единия автомобил и пътник от другия. Движението временно е пренасочено през Бяла Слатина и Търнава.   Край село Брусарци жена загина, след като кола беше пометена от влак на жп прелез. Автомобилът е спрял на прелеза, въпреки червения сигнал.   Войната на пътя взе още три жертви в района на Първомай, където автомобил се блъсна в трактор. Причината най-вероятно е, че светлините на ремаркето не са били изправни.", "date": "2018.08.12", "title": "Черна неделя: Загинаха 6 души в три инцидента"}
{"url": "http://epicenter.bg/article/Moreto-kray-Durankulak-izhvarli-trupa-i-na-tretoto-dete/161173/3/0", "text": "Трети труп бе изхвърлен край брега на Дуранкулак преди половин час, съобщи кметът на Шабла Мариян Жечев пред „Монитор“.   Според него, от Гранична полиция са потвърдили, че трите тела са на изчезналите вчера момчета в бурното море. На мястото на трагедията днес са били и родителите на момчетата.   На 11 август четири момчета, на възраст между 12 и 15 години, влезли да се къпят в неохраняема част на плажа край Дуранкулак, при бурно море от 4-5 бала. Само едно от децата успяло да излезе на брега и хукнало да търси помощ.   Останалите три изобщо не се виждали от брега. Около обяд морето изхвърли две от телата, южно от мястото на инцидента.   „Четирите деца са влезли в морето при вълнение 4-5 бала. В такава ситуация дори опитни плувци избягват да влизат във водата. В събота и в неделя по цялото Добруджанско Черноморие имаше червен флаг – тоест, къпането е забранено. Момчето, което е успяло да излезе на брега и се е спасило, е обяснило, че умее да плува, а останалите три – не. Успяло е да пробяга на север до спасителния пост на БЧК на къмпинг „Космос”, който е на 500 – 600 метра от мястото на инцидента и да търси помощ от нашите спасители.   Те съобщили веднага на тел. 112, от където пък информирали, че ще изпратят катер да търси децата”, съобщи шефът на БЧК в Добрич д-р Артюн Еринозов.", "date": "2018.08.12", "title": "Морето край Дуранкулак изхвърли трупа и на третото дете"}
{"url": "http://epicenter.bg/article/Radev-za-skandala-sas-Zaev-za-Ilindenskoto-vastanie--Tova-vav-Feysbuk-ne-e-izvinenie/161162/2/0", "text": "Недопустимо е за м ен  и неприемливо евроатлантическата перспектива на Македония да става за сметка на българската история, идентичност и суверенитет. Това каза по време на посещението си във Варна президентът Румен Радев.   \"Вие чухте ли, че има извинение, аз не чух. Това във Фейсбук не е извинение\", коментира държавният глава по повод изявлението на Зоран Заев през изминалите дни.   \"Той посочи за грешка, но не коригира думите си, а за мен е необходимо. Българското правителство не реагира така, както трябва\", каза още президентът.   Държавният глава добави, че не може дългосрочните интереси на България да стават жертва на мимолетен политически ПР.   \"Очаквам от българското правителство ясно заложени параметри и откровено споделени по формален начин на нашите отношения с Македония. Имаме всички основания за добросъседство и за включване на клаузите от този договор, разбира се, разширени в глава 35-а от преговорния процес на република Македония в Европейския съюз\", посочи Румен Радев.", "date": "2018.08.12", "title": "Радев за скандала със Заев за Илинденското въстание: Това във Фейсбук не е извинение"}
{"url": "http://epicenter.bg/article/Mladezhite-ot-BSP-predlagat--Finansova-pomosht-za-detsa-bez-myasto-v-yasla/161164/2/0", "text": "Недопустим е недостигът на места в детските ясли в София. За съжаление, кметът Фандъкова и нейният екип не могат да се справят с този проблем вече 10 години. Това говори за липса на управленска визия. С тези думи председателят на Младежкото обединение в БСП – София Петко Димитров постави началото на символичната акция пред Столична община под мотото „Място за всяко дете“. Така младите социалисти отбелязаха Международния ден на младежта и отпратиха отворено писмо до кмета Йорданка Фандъкова.   „Важно е за всеки млад човек, когато реши да има деца, да получи подкрепата на общината, в която живее, а в европейската столица София не е така. Надяваме се управляващите да обърнат внимание на предложенията ни“, заяви Димитров.   В отвореното писмо до Фандъкова младежите са направили конкретни предложения за решеване на проблема с недостига от над 4 000 места в детските ясли в столицата - до преодоляване на недостига – целева финансова помощ за млади родители до 29 г., които учат или работят и за чиито деца в яслена възраст няма места; приоритетно изграждане на детски ясли спрямо нуждите на столичните райони и решаване на проблема с недостига на квалифициран медицински персонал в яслите, чрез справедливо и достойно заплащане.   „Откакто съм общински съветник един от най-често задаваните въпроси от млади родители е защо няма място за моето дете, въпреки, че има максималния брой точки, живеем на метри от детското заведение и отговаряме на всички изисквания?“, това сподели Николай Николов от групата на БСП в СОС. „Госпожа Фандъкова се хвали, че Столична община има рекорден бюджет от милиард и половина лева, а продължава да не решава трайно този важен за младите хора въпрос. На фона на демографската криза в България, в София има, макар и скромен, положетелен прираст. Ето защо Столична община трябва да подкрепя и стимулира младите родители, а не да създава пречки пред отглежданено на деца“, категоричен е младият общински съветник.   Пълен текст на отвореното писмо:   ДО  Г-ЖА ЙОРДАНКА ФАНДЪКОВА КМЕТ НА СТОЛИЧНА ОБЩИНА   ОТВОРЕНО ПИСМО   УВАЖАЕМА ГОСПОЖО ФАНДЪКОВА,   Ние сме млади хора, които искат да продължат да живеят в родината си и да се развиват и създават семейство тук – в София. За нас е изключително важно децата ни да направят първите си стъпки тук, да чуят първия училищен звънец тук, да срещнат първите си приятели тук и да преживеят първите си радости и тревоги точно тук – в нашия град. За съжаление обаче това се оказва изключително трудно.   От години в столицата има недостиг на места в детските ясли. В момента за над 4 000 растящи в София деца няма място в нито една столична ясла. Много майки и бащи не могат да запишат своите момчета и момичета в ясла, което ги принуждава да търсят други, далеч по-скъпи, начини за отглеждането им. А често това ги кара да отлагат създаването на деца. Вместо младите родители да бъдат поощрявани, те биват наказвани от държавата и общината. Наказвани за своя избор да създадат и отглеждат децата си в София. Това ли са държавата и общината, в които искаме да живеем?   Младите социалисти от БСП – София искаме ние и нашите връстници да създадем семейство и да отгледаме децата си тук. Ние настояваме всяко дете да има своето място в яслите, детските градини и училищата в София. Ето защо предлагаме следните решения:   1. Приоритетно изграждане на детски ясли спрямо нуждите на столичните райони. 2. До преодоляване на на недостига на места – целева финансова помощ за млади родители до 29 г., които учат или работят и за чиито деца в яслена възраст няма места.  3. Преодоляване на недостига на квалифициран медицински персонал в детските ясли чрез справедливо и достойно заплащане. Вярваме, че бъдещето на държавата и столицата ни зависи от всички нас. Нека бъдем отговорни точно към това бъдеще – нашите деца! Младежко обединение", "date": "2018.08.12", "title": "Младежите от БСП предлагат: Финансова помощ за деца без място в ясла"}
{"url": "http://epicenter.bg/article/Prashtat-voennite-na-psihiatar-za-droga-i-alkohol/161166/2/0", "text": "Военнослужещите, които злоупотребяват с алкохол или наркотици, отиват на преглед при психиатър. Там униформените ще бъдат проверявани за годността им да служат в армията. Това става ясно от изменение и допълнение в Наредбата за условията и реда за предотвратяване, контрол и установяване на годността за военна служа на военнослужещи при употреба на алкохол и наркотици, която вече е влязла в сила, пише „Монитор“.   Задължително изследване за употреба на алкохол и/или злоупотреба с наркотични вещества ще се извършва в 8 случая. Това се случва при първоначално приемане на военна служба, на кандидатите във висшите военни училища, на кандидатите за служба в доброволния резерв. Проверка минават и военнослужещите, определени за мисии в чужбина 2 седмици преди заминаването им, както и при завръщането в страната на военните от операции и мисии в чужбина. За дрога ще се тестват и кандидатите за летателни и плавателни длъжности. На изследване ще се подлагат и военни, заемащи длъжности, свързани с управление на безпилотни самолети.   При положителен резултат от тест за алкохол или наркотици военният трябва да отиде в най-близката МБАЛ на ВМА за вземане на проби за лабораторно изследване. Пробите се изпращат в специализираната химико-токсикологична лаборатория на ВМА, където се прави изследването. Ако е установена концентрация на алкохол в кръвта над 0,5 промила или употреба на дрога, командирът или ръководителят на военнослужещия го изпраща на преглед при психиатър във ВМА-София. При заключение „психично здрав“ началникът на военното формирование може да наложи дисциплинарно наказание на военнослужещия, но при установяване на заболяване той се насочва за военномедицинска експертиза за определяне годността за военна служба.   Психологичната работа при случаи на употреба на алкохол и злоупотреба с наркотици е 3 месеца. В наредбата е описан алгоритъма стъпка по стъпка – процедури за установяване на индивидуални характеристики, водещи до предразположение на воннослужещия към нежелано поведение, свързано с употреба на алкохол или наркотици, най-малко веднъж седмично индивидуална психологична работа, групова най-малко два пъти месечно и т.н.   Накрая се прави оценка на личностната стабилизация и вероятността от бъдещи прояви от рисково поведение, свързано с употребата на алкохол или дрога. В наредбата изрично е посочено, че при извършване на психологическата работа е необходимо да се спазват принципите на своевременност, реалистична оценка на ситуацията, конфиденциалност и прилагане на съвременните стандарти за добра практика.", "date": "2018.08.12", "title": "Пращат военните на психиатър за наркотици и алкохол"}
{"url": "http://epicenter.bg/article/Borisov-i-Valchev-shte-se-sreshtnat-s-predstaviteli-na-NIMH/161169/2/0", "text": "Премиерът Бойко Борисов и министърът на образованието и науката Красимир Вълчев ще се срещнат с представители на Националния институт по метеорология и хидрология (НИМХ) към БАН, съобщиха от пресцентъра на образователното ведомство.   Министър-председателят и просветният министър ще разговарят с председателя на Академията акад. Юлиан Ревалски и с председателя на Общото събрание проф. Евелина Славчева.   Срещата ще се проведе утре в сградата на Министерския съвет.", "date": "2018.08.12", "title": "Борисов и Вълчев ще се срещнат с представители на НИМХ"}
{"url": "http://epicenter.bg/article/Rumen-Radev-se-zakani-pri-sledvasht-sluzheben-kabinet-vsichki-kadri-na-GERB---van-/161170/2/0", "text": "Президентът Румен Радев изригна срещу опитите на ГЕРБ Димитър Желязков – Митьо Очите да бъде пришит на назначеното от него служебно правителство на Огнян Герджиков. Държавният глава е ядосан от твърдения на политици от управляващата коалиция и на близки до тях медии, че временният кабинет е дал обществена поръчка на охранителна фирма, свързвана с арестувания в Турция Желязков.   „Тече кампания, която нагло се опитва да пришие Димитър Желязков - Митьо Очите, на служебното правителство, каза още Радев. Той припомни, че този човек е в криминалните хроники от години, а това няма как да стане без чадър от властта. Тези, които са сключили договорите с Желязков, са назначените от ГЕРБ чиновници в митницата, които служебното правителство остави непокътнати, каза президентът. Той посочи, че за да бъде подписано някакво споразумение, има процедури и срокове, за които е необходимо време, което също показва, че договорите с Желязков са планирани и подписвани от чиновници, назначени от втория кабинет Борисов.  \"Надигна се вой, че служебното правителство освобождава високопоставени чиновници в някои ведомства, а сега излиза, че единственият грях на този кабинет е, че е оставил всички останали. Изводът е ясен - следващия път всички вън!\", посочи държавният глава. Румен Радев окачестви казуса с общинския съветник от Бургас Бенчо Бенчев и Димитър Желязков като пореден опит да се прехвърли проблем \"от болната на здравата глава\". Държавният глава напомни, че името на Бенчо Бенчев не фигурира под никаква форма в отчетите на предизборната му кампания, публикувани на официалната страница на Сметната палата.   За модернизацията на флота и изобщо на въоръжените сили на страната властта действа все още мудно и нерационално, каза днес във Варна президентът Румен Радев, който участва в тържествата по случай 139-а годишнина на Военноморските сили. По думите му, ако и тази година се повтори сценарият от миналата - гръмки обещания, заделяне на средства и после блокиране на проектите, ще се потвърди тезата, че всъщност модернизацията е предлог да се осигурява бюджет, който да се трансформира в излишък. За изявлението на Зоран Заев за Илинденско-Преображенското въстание Радев посочи, че той не е чул извинение от македонския премиер. Написаното в социалните мрежи не е извинение, каза президентът. Той допълни, че за него е необяснимо, че българското правителство не реагира по тази тема както трябва. По думите на държавния глава е недопустимо и неприемливо евроатлантическата перспектива на Македония да става за сметка на българската история, идентичност и суверенитет. Не може дългосрочните интереси на страната ни да стават жертва на мимолетен политически пиар, посочи Радев. И допълни, че очаква от българското правителство ясно заложени параметри на нашите отношения с Македония. Имаме всички основания за допълнителен анекс към договора за добросъседство, и за включване на клаузи от него в преговорния процес на Македония за членство в ЕС, посочи държавният глава. По повод думите на министър-председателя на Република Македония Зоран Заев, че Илинденско-Преображенското въстание е македонско, президентът заяви, че българският народ не е получил извинение, а Зоран Заев впоследствие в социалните мрежи е посочил грешка, но без да коригира думите си. Румен Радев определи като необяснима липсата на адекватна реакция от страна на българското правителство.   Държавният глава призова още изпълнителната власт да вземе ясно и категорично решение по повод бъдещето на обществената поръчка на Агенцията по безопасност на храните за препарати срещу чумата по дребните преживни животни. Румен Радев предупреди, че съмненията по казуса са породени от ясен симптом, показателен за работата на много ведомства и институции.", "date": "2018.08.12", "title": "Румен Радев се закани: При следващ служебен кабинет всички кадри на ГЕРБ – вън от властта! (видео)"}
{"url": "http://epicenter.bg/article/Vladislav-Goranov--Neka-prezidentat-da-kazhe-koy-pazi-Mityo-Ochite/161176/2/0", "text": "Вероятно има политически чадър над Димитър Желязков – Очите, защото този мъж е осъждан и за него има доста данни. Това каза днес във Варна финансовият министър Владислав Горанов, предаде БТВ.   Нека президентът да каже кой пази Желязков, каза Горанов и посочи, че точно настоящата изпълнителна власт го е задържала с помощта на турските служби, като тогава е възникнал и скандалът около партийната структура на БСП в Бургас.   Не приемам атаки срещу държавната администрация и особено срещу експертите от финансовото министерство и Агенция \"Митници\", заяви министърът в отговор на изявлението на президента Румен Радев по-рано през деня по случая с обществената поръчка в Бургас, с която бе свързан Димитър Желязков – Митьо Очите.   \"Моето недоволство от реакцията на президента идва от това, че се атакуват институции. Моето разбиране e, че те работят добре и не може да се гради здрава държава с добре функциониращи институции на база на противопоставяне на висш държавен политик - в случая държавния глава, на държавната администрация, независимо под ръководството на кое правителство работи\", заяви министър Владислав Горанов.   \r\n \"Обществената поръчка е подписана действително по времето, когато е работило служебно правителство, но аз не приемам атака срещу българската държавна администрация и особено тази на Министерството на финансите, в случая на Агенция \"Митници\". \r\n   \r\n Трябва ли да кажа, че началникът на отдела за обществени поръчки е сестра на висш политик от БСП\", заяви Горанов във Варна и допълни: \"Не трябва да го казвам, защото държавните служители в България служат на цялото общество, те не са на ГЕРБ, на БСП или на президента\". \r\n   \r\n По думите му обществената поръчка е подписана от човек с над 20 години стаж – сестра на висш политик от БСП, но е професионалист и както всички държавни служители, служи на цялото общество. \r\n   \r\n Финансовият министър напомни, че сестрата на Драгомир Стойнев е БСП е митнически шеф. \r\n   \r\n Коментарът на Горанов идва в отговор на днешното изказване на президента Румен Радев по отношение на обществената поръчка на Агенция \"Митници\", спечелена от фирма, свързаната с Димитър Желязков охранителна фирма „Аркус-сигурност Бургас“. \r\n   Ако държавният глава е решил да води политическа война с партия ГЕРБ, това е негово право, но не съм съгласен да бъдат атакувани експерти, които не само през последните години, а и през целия преход са гарантирали финансовата стабилност на държавата, посочи Горанов.   Самата поръчка е на фирма с лиценз от МВР и е на стойност 2520 лева за 2 години, допълни Горанов. Според него проверките за провеждането й и материалния интерес не предполагат драматични политически реакции. Ако това е голямата обществено-политическа тема, аз съм склонен като министър на финансите, да поема определена политическа отговорност, допълни Горанов.   Ние сме първото правителство, което задели ресурс от милиарди левове за модернизацията на армията, каза още финансовият министър. По думите му това, че в края на миналата година компанията, която щеше да строи кораби за флота, се отказа в последния момент, всъщност води до забавяне в изпълнението на проекта.   Успешните реализации в борбата с контрабандата показват, че сътрудничеството между институциите в страната е много добро, допълни Горанов. Той припомни, че 2017 г. е приключила с шест милиарда лева повече в сравнение с 2014 г.", "date": "2018.08.12", "title": "Владислав Горанов: Нека президентът да каже кой пази Митьо Очите"}
{"url": "http://epicenter.bg/article/Enchev-dava-Dzhambazki-na-prokuratura-za-publichen-priziv-za-razstrel/161177/2/0", "text": "Бившият депутат от „Патриотичния фронт“ Велизар Енчев е подал сигнал в прокуратурата срещу евродепутата от зам.-председател на ВМРО Ангел Джамбазки. Причината е негово интервю, в което призова да се разстрелват членовете на една политическа сила, тъй като били отговорни за отминали исторически събития на Балканите.     ДО ГЛАВНИЯ ПРОКУРОР НА РЕПУБЛИКА БЪЛГАРИЯ Г-Н СОТИР ЦАЦАРОВ Господин Главен прокурор, На 12 август т.г., в интервю за сайта “Блиц”, евродепутатът от ВМРО Ангел Джамбазки си позволи нещо недопустимо за едно цивилизовано общество – призова да се разстрелват членовете на една политическа сила, тъй като били отговорни за отминали исторически събития на Балканите.   Интервюто внушава, че заплахата на Джамбазки се отнася и за всички критици на сегашната балканска политика на правителството.   Господин Главен прокурор, тъй като живеем в правова държава, която не толерира поведение, застрашаващо личната неприкосновеност и обществения ред, очаквам да се самосезирате и привлечете към наказателна отговорност Ангел Джамбазки.   Ако наистина сме правова държава, всеки, който публично призовава да се използва огнестрелно оръжие срещу критиците на управляващите, трябва да бъде санкциониран с цялата строгост на закона.   12 август 2018 г.   ВЕЛИЗАР ЕНЧЕВ", "date": "2018.08.12", "title": "Енчев дава Джамбазки на прокуратурата за публичен призив за разстрел"}
{"url": "http://epicenter.bg/article/Dzhambazki--Vsichki-v-BSP-sa-za-razstrel-zaradi-Makedoniya/161178/2/0", "text": "Евродепутатът от ВМРО Ангел Джамбазки взе повод от скандала покрай изявлението на Зоран Заев за Илинденското въстание, за да нападне БСП. БСП са отговорни, че има македонска нация, всички до един са за разстрел, заяви той пред сайта \"Блиц\". Евродепутатът се сети, че е трябвало да има реакция на думите на Заев. Джамбазки добави, че би реагирал по друг начин, ако бил част от кабинета. Все пак оценката му за позицията на властта по казуса е \"от умерена до добра\". \"От цялата ви абревиатура ВМРО не ви остана нищо. Вече сте във властта и нямате интерес от революции. Жалко. Въпросът за Македония никога не е бил за вас кауза, а просто бизнес и път към едни 20 места в парламента... Моля те, не вдигай костите на хилядите загинали за свободата България. Ще събудиш Яне и ще ти каже - \"Да живееш, значи да се бориш - робът за свобода, а свободният за съвършенство\". Но ти няма как да го разбереш, защото самия ти си роб, Ангеле. Роб, на когото му е добре в това положение\", реагира в социалните мрежи зам.-председателят на БСП Кирил Добрев. Той допълни, че \"революционната\" риторика за разстрел на всички от БСП няма да върне патриотите \"в играта\", а те ще гледат следващия парламент само от телевизора. Отново в социалните мрежи Атанас Зафиров от ИБ на БСП отбеляза, че подобен език на омразата не е рядкост от страна на управляващата клика. Той пита дали Каракачанов споделя призивите за разстрел. Споменът от Ютьоя и Брайвик е прекалено пресен, за да подминаваме подобни изказвания с лека ръка, коментира социалистът.", "date": "2018.08.12", "title": "Джамбазки: Всички в БСП са за разстрел заради Македония"}
