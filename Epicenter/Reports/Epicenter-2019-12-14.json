{"url": "http://epicenter.bg/article/Borisov--Da-ne-pravim-politika-ot-katastrofata--no--ako-mozhe--deynostta-na-NSO-tryabva-da-se-podobri/201553/2/0", "text": "Без да се прави политика от катастрвофата с автомобил на НСО, би трябвало, ако може, да се подобри дейността на службата. Това каза премиерът Бойко Борисов пред журналисти, предаде репортер на Агенция \"Фокус\".    На въпрос дали е необходима промяна в НСО, премиерът заяви, че тази служба си има принципал и ръководство.    \"За съжаление това може да се случи на всеки. Без да се прави никаква политика от това би трябвало, ако може да се подобри дейността, но спокойно да се изговори от експерти. Знам подтекста на това, което ме подпитвате. Няма да се вкарам в тази тема. За съжаление на всеки може да се случи\", каза още премиерът.    Според него няма значение кой е бил вътре в автомобила.    \"Ако има подобрение и може да се подобри, разбира се, че сме \"за\", но не в днешния ден да го коментираме, защото ще се случи като упрек, като заяждане, като атака. Повече ме е яд за детето. Истински страдам за него. Другото може да се оправи\", допълни още премиерът.   \"От темата за инцидента с колата на НСО не бива да се прави политика. Нека оставим експертите да обсъдят има ли как да се подобри дейността на службата. Ако има как - ние бихме подкрепили промените. Катастрофи се случват ежедневно и навсякъде. Благодарение на доброто видеонаблюдение наложихме много глоби, но инцидентите продължават. Положението ще се подобри, когато всеки един шофьор има високо самосъзнание и отговорност на пътя\", написа премиерът във Фейсбук. Във връзка с новата катастрофа на снощи в София, министър-председателят коментира, че за съжаление това се случва навсякъде.    \"Пак казвам. Сега с вътрешния министър допълнително изкарваме сили, полиция на всяка крачка, видеонаблюдение, актовете в пъти се увеличиха повече. Особено с деца на пешеходна пътека, опитни шофьори.    Във връзка с инсталиране на видеонаблюдение, министър-председателят обясни, че това е постфактум.    \"На базата на видеонаблюдение налагаме повече актове и наказания. Когато е настанало събитието, не можем да го върнем назад. Не може да сложим милиционер на всяка дупка. Преди говорихме, че е полицейска държава в първия ми мандат. С въпросите си или трябва да направим така с Маринов, че да наситим всичко с полиция, ама тогава ще кажете, че \"вие ни контролирате\". Демокрацията е обществото също да помага\", обясни още премиерът.    Той призова на всички самосъзнанието им да е по-високо и да знаят, че когато се движат в градска среда, трябва да са много внимателни и отговорни.  ", "date": "2019.12.14", "title": "Борисов: Да не правим политика от инцидента с колата на НСО, а да видим как да се подобри работата"}
{"url": "http://epicenter.bg/article/Georg-Georgiev--Za-propagandata-kak-darzhavata-i-institutsiite-nishto-ne-pravyat/201554/2/0", "text": "  Добре знаете, че във всяка държавна институция, срещу номерче, получаваш веднага ред. Изчакваш го и след това си в пълната си възможност да получиш административна услуга, да подадеш молба, жалба или какъвто и да е друг документ. Това се случва всекидневно с осемчасово работно време. А знаете ли обаче, че не така стоят нещата при „частния” обществен благодетел Мая Манолова. Нейният офис приема единствено в сряда, а свободните часове са заети до след Нова година. Имате проблем? Някак сте повярвали, че изходът е в Манолова? Жалко. Чака Ви повече от месец, докато евентуално успеете да се доредите до свещени няколко минути с т.нар. доброволци. Добре, че не са лекари. За останалото време остава пропагандата как държавата и институциите нищо не правят, изоставили са своите граждани в беда и единственото спасение е Мая Манолова. Когато ѝ е удобно. Когато ѝ се занимава. Но най-вече - когато историята Ви може да бъде брутално употребена за собствен медиен PR на отчаяно търсещия обществено внимание провален кандидат Манолова. Изводите остават за широката публика. А дали всичко по-горе описано е вярно? Проверете сами.", "date": "2019.12.14", "title": "Георг Георгиев: За пропагандата как държавата и институциите нищо не правят"}
{"url": "http://epicenter.bg/article/Mumiya-se-poyavi-na-myastoto-na-bivshiya-mavzoley-na-Georgi-Dimitrov-v-Sofiya--VIDEO--/201556/2/0", "text": "Мумия се появи на мястото на бившия мавзолей на Георги Димитров на столичния площад \"Батенберг\", предаде бТВ.    Временната инсталация е с височина 4 метра и е на скулптора Андрей Врабчев, чиято идея е да напомни, че \"комунизмът не е умрял, а е мумифициран в нас\".    Датата 14 декември не е избрана случайно, тъй като на днешния ден през 1989 г. се провежда многохиляден митинг с настояване за спешно премахване на член първи от Конституцията, който гласи, че ръководната сила в държавата е Комунистическата партия.    „Въпреки изминалото време и всички промени, порядките и социалните и обществени деформации от комунизма се запазиха. Предават се от поколение на поколение. Нашият културен модел, идеите ни са силно деформирани от онова време и затова не можем да се насладим на истински свободно и демократично общество”, каза скулпторът.    Андрей Врабчев е автор и на паметника на Бойко Борисов със светещи очи и говорещ, който се появи в дена на шегата 1 април.  ", "date": "2019.12.14", "title": "Мумия се появи на мястото на бившия мавзолей на Георги Димитров в София (ВИДЕО) "}
{"url": "http://epicenter.bg/article/Prof--Velislav-Minekov-e-noviyat-shef-na-NHA--Bankruta-go-dalzhim-na-ministara-na-kulturata/201559/2/0", "text": "Професор Велислав Минеков е кандидат за шеф на Националната художествена академия, стана ясно от негова благодарствен пост във Фейсбук. Той ще иска да поеме поста, след като проф. Николай Драчев подаде оставка като ректор по време на заседанието на Академическия съвет вчера.   Причината бе, че над 200 преподаватели и служители в Националната художествена академия останаха без заплати през ноември и декември. Ректорът твърдеше, че причината е в малкия бюджет на учебното заведение и многото разходи.   \"Благодаря на всички колеги и студенти, които предложиха и гласуваха кандидатурата ми за ректор на Академията. Би било чудесно да управляваш фалирало предприятие. Настоящият банкрут и мизерия дължим единствено на Министерство на образованието и тенденциозното поведение на неговия министър. Жалко е, когато има колеги, готови да подарят нашата автономия срещу обещания за мизерна власт и гаранция за добро самочувствие\", написа на профила си във Facebook Минеков след избора си.   \"Училище със 123 годишна история няма да бъде преклонено или унищожено по прищявка на неграмотни и недостойни \"политкоректни\" политически слугини. Ще преживеем и този мрак. \"Естетите\" и \"творците\" на малокултурието ще бъдат презрени и забравени. В името на нашите студенти, наследство, настояще и бъдеще\", пише още професор Минеков.   От пресцентъра на Академията съобщиха, че е сформирана комисия от членове на Академическия съвет, която ще проведе разговори с министъра на образованието и науката Красимир Вълчев за решаване на проблемите.   Припомняме, че вчера Ректорът на Националната художествена академия проф. Николай Драчев подаде оставка на  заседание на Академичния съвет, на който трябваше да обясни къде са изчезнали стотици хиляди от парите за заплати на преподаватели и служители, както и защо са отклонени суми от перото за студентски стипендии.   Очаква се новият ректор да бъде избран на 15 януари, за когато е насрочено Общо събрание на Академията. Дотогава длъжността ще изпълнява зам.-ректорът по учебната част доц. д-р Бойка Доневска, обявиха вчера от Академията.   Кризата в НХА породи неизплащането на заплатите на преподаватели и служители за ноември, които е трябвало да бъдат преведени на 26-и същия месец. Спешна проверка на МОН показа, че пари от перата за заплати и стипендии са отклонени за капиталови разходи. Синдикати подозират, че с тях е плащано по договори за изграждането на новия учебен корпус на НХА, който е почти готов. Близо 3 млн. лева за него са осигурени по европейски проект, но договорите за строителството надхвърлят значително тази сума - те са в размер на 7,55 млн. лева. В същото време, част от сумата по проекта ще трябва да покрие висшето училище, защото има финансова корекция от страна на управляващия орган на оперативната програма, която е близо 276 000 лева .", "date": "2019.12.14", "title": "Проф. Велислав Минеков е кандидат за шеф на НХА: Банкрута го дължим на министъра на културата"}
{"url": "http://epicenter.bg/article/Plenumat-na-BSP-reshi--Izborat-na-predsedatel-na-partiyata-shte-se-provede-120-dni-predi-kongresa/201563/2/0", "text": "Изборът на председател на БСП ще се проведе 120 дни преди конгреса на партията - на 26 април 2020, а ако има балотаж  - на 3 май. Такова решение прие Пленумът на партията на свое заседание. Националният съвет гласува правила за вътрешнопартиен избор на председател на партията. „За“ правилата гласуваха 87 членове на Пленума, без „против“ и с 2-ма „въздържали се“. Пленумът одобри правилата за провеждането на вътрешни избори. Социалистите избраха и Централна комисия по вътрешния избор, чийто председател ще е Емил Войнов, в момента член на ЦИК. Както вече написахме, правилата на вътрешно-партийния избор ще са като на национални избори.   Изборите се произвеждат едновременно във всички СИК в един ден за цялата страна. Изборният ден започва в 7.00 часа сутринта и приключва в 19.00 часа    Правилата за вътрешнопартиен избор предвиждат и да се проведе предизборна кампания на кандидатите. По Устав мандатът на председателя на партията е 4 години и към 2020 г. изтича този на Корнелия Нинова. Тя бе избрана да оглави БСП на 8 май 2016 г. по време на първото заседание 49-тия конгрес на партията.   След промените в Устава обаче конгресът няма да е органът, който избира председателя, а той ще се избира пряко от членовете на БСП. Това ще се случи за първи път в историята на партията. Именно за това са необходими и правила за вътрешнопартийния избор.    Изборът на председател на БСП е част от цикъла отчети и избори, който от партията започнаха на 1 декември 2019 г. Съгласно правилата Националният съвет на БСП с решение ще насрочва провеждането на прекия вътрешнопартиен избор за председател на БСП в срок не по-късно от 120 дни преди провеждането на Конгреса на БСП. ", "date": "2019.12.14", "title": "Пленумът на БСП реши: Изборът на председател на партията ще се проведе 26 април 2020"}
{"url": "http://epicenter.bg/article/Prof-Stoyan-Denchev-kam-svoy-kolega-ot-S-Makedoniya--Govori-bavno-na-ezika-na-bratyata-Kiril-i-Metodiy/201572/2/0", "text": "Бившият ректор на УниБИТ проф. Стоян Денчев извадил част от администрацията на парламента от конфузна ситуация с т.нар. македонски език.   Това се случило в петък по време на кръгла маса на тема „Западните Балкани – ясна пътна карта за бъдещето“, организирана от Европейския икономически и социален съвет (ЕИСС).   В дебата участвали българският еврокомисар Мария Габриел, зам.-председателят на Народното събрание Кристиян Вигенин, шефът на външната комисия в Народното събрание Джема Грозданова и нейния заместник Драгомир Стойнев, както и много чуждестранни гости, сред които и представители на Северна Македония.    Предварително обявените езици на форума били български английски и френски. Присъстващият бивш македонски премиер Владо Бучковски говорил на перфектен английски език.   По време на втория панел на форума обаче шефът на северномакедонските синдикати Даро Димовски започнал да говори на т.нар. македонски език. Това предизвикало суматоха, защото отсътвал превод, разказаха участници в дискусията.   По принцип, когато имаме гости от С. Македония не се прави превод по време на разговорите. Конфузът в случая дошъл от факта, че преводачите трябвало да превеждат от т.нар. македонски език, какъвто ние не признаваме, на френски и английски. И понеже това не влизало в техните задължения, преводачите млъкнали, а в залата настанало учдване от липсвашия в слушалките превод.    Настъпила суматоха, която можела да провали инициативата, а и да създаде напрежение сред гостите от С. Македония.   Тогава проф. Денчев проявил самоинициатива. Обърнал се към северномакедонския представител Димовски с репликата: „Как се казваш и каква ти е длъжността, друже?“. След като получил отговора му, проф. Денчев му предложил: \"Говори бавно на езика на братята Кирил и Методий\".   Димовски започнал бавно да говори, а проф. Денчев влязал в ролята на симултантен преводач на английски за другите участници в панела. Колегите на проф. Денчев били приятно впечатлени от езиковите му уменията. Пред  проф. Денчев разказа, че неговият род са пришълци от Македония, независимо, че баща му е роден в. Воден, което е на турската граница. И въпреки това той е убеден, че македонски език не съществува, че това е диалект на българския език и, без да се влагат каквито и да е политически окраски, за него няма съмнение, че езикът на който говорят нашите западни съседи в С. Македония, е български. Когато с неговия приятел Владо Бучковски общуват неформално, професор Денчев е предложил да говорят на езика на Кирил и Методий. „И чудесно се разбираме”, подчертава нашият учен.   Според проф. Денчев тази формулировка „езика на Кирил и Методий” е възможният изход от кризата с езиковия спор между двете страни  ", "date": "2019.12.14", "title": "Проф. Стоян Денчев към свой колега от С. Македония: Говори бавно на езика на братята Кирил и Методий"}
{"url": "http://epicenter.bg/article/Margarita-Zlatareva--Absurdno-e-da-ima-figura--koyato-da-kontrolira-glavniya-prokuror-/201573/2/0", "text": "Абсурдно е да има фигура, която да контролира главния прокурор. Това каза за седмичното обзорно предаване „Метроном“ на Радио „Фокус“ бившият конституционен съдия Маргарита Златарева. Тя обясни, че такава фигура, ще противоречи на Конституцията.    Според нея ограничаване на недосегаемостта на главния прокурор може да се постигне не чрез организационни промени и нова контролираща фигура, а чрез функционални промени и промени в правомощията на главния прокурор, като към някои от тях се предвиди съдебен контрол.    „Този независим прокурор, който измислят като структура, „настъпва“ Конституцията. Всички мандатни високи длъжности в нея са отразени. Няма как да променят структурата на прокуратурата, слагайки нещо, което не е предвидено в Конституцията. Много от колегите ми считат, че това е странно решение, което не е възможно да се случи в правния свят. То е абсурдно. Какво ще прави тази фигура на независим прокурор? Ще чака главния прокурор да осъществи престъпление“, коментира тя.    Според Маргарита Златарева, ако главният прокурор действа незаконосъобразно и извърши престъпление, всеки прокурор може да извърши разследване. Към него може да осъществи контрол и Висшият съдебен съвет. Главният прокурор има задължението да управлява административно прокурорите, но не им пречи да разследват, обясни тя.    Златарева обърна внимание, че Венецианската комисия е помощен консултативен орган, с който не е задължително страната ни да се съобрази. По думите й обществото ни не е готово за Велико народно събрание и конституционни проблеми, защото свикването на такова ще изисква голям консенсус в обществото, какъвто в настоящия момент няма.  ", "date": "2019.12.14", "title": "Маргарита Златарева: Абсурдно е да има фигура, която да контролира главния прокурор "}
{"url": "http://epicenter.bg/article/Denitsa-Zlateva--Vavezhdame-evropeyski-standart-po-izbor-na-predsedatel-na-BSP-/201576/2/48", "text": "\"Имахме конструктивен пленум, защото приехме правилата, по които ще бъде избиран пряко за първи път в историята на БСП бъдещият председател на партията. Чуха се много предложения, някои от тях бяха приети, по тези правила се работи почти година\". Това заяви зам.-председателят на БСП Деница Златева след заседанието на НС на левицата, съобщиха от пресцентъра на БСП.    Тя уточни, че много предложения са били направени в хода на изработването на правилата и че от БСП са използвали европейски опит, защото прекият избор е популярна практика при европейската левица.    \"Ще има ясен и прозрачен процес - и при предизборната кампания, и при процеса на съставяне на избирателните списъци, процеса на организация на изборната кампания, изборния ден. Имаме Централна комисия по подготовка на избор, съставена от 9 члена - тя беше избрана днес\", уточни Златева и поясни, че председателят на тази комисия е Емил Войнов.    Тя коментира и уточнените дати на избора на председател - на 26 април е първият тур на избора, а ако се наложи балотаж, той ще бъде на 3 май.    \"Всеки социалист ще може да участва в прекия избор, достъпни ще бъдат секционните избирателни комисии. В един ден ще се проведе гласуването. Мисля, че въвеждаме един нов стандарт на демократична процедура и ангажираност на всеки един партиен член в избора на бъдещия председател\", подчерта още Златева.    Зам.-председателят на левицата изрази надежда, че ще има интересна предизборна кампания. Тя обясни, че всеки трябва да представи платформата си и виждане за развитие за развитието на партията.    \"Това трябва да бъде сблъсък на идеи, а не сблъсък на това кой харесва или не харесва ръководството\", заключи Деница Златева.  ", "date": "2019.12.14", "title": "Деница Златева: Въвеждаме европейски стандарт по избор на председател на БСП "}
{"url": "http://epicenter.bg/article/Podobryava-se-sastoyanieto-na-momicheto--blasnato-ot-kola-na-bul---Nikola-Vaptsarov--v-Sofiya-/201540/3/0", "text": "В подобряващо се общо състояние е момичето, пострадало в катастрофа на бул. „Никола Вапцаров“ в София. Това каза д-р Явор Пукалски от Отделението по детска ортопедия и травматология към УМБАЛСМ „Н. И. Пирогов“ пред журналисти във връзка с пострадалото в катастрофа на бул. „Никола Вапцаров“ 14-годишно момиче, предаде репортер на Агенция „Фокус“.    „Детето е в подобряващо общо състояние. Вчера е докарана тежко увредена, пострадала след пътнотранспортно произшествие. По спешност беше свикан екип от специалисти, така че да може своевременно прегледано и диагностицирано. Установи се, че водещата травма е ортопедичната, тя има тежко счупване на подбедрицата. Сформирахме екип на клиниката и беше оперирана по спешност още през нощта. В момента се възстановява, контактна, адекватна“, обясни д-р Пукалски. По думите за момента се изключва опасност за живота.    Той допълни, че за момента се предвижда момичето да остане под наблюдение.    „При едно пътнотранспортно произшествие е възможно усложненията да се появят със закъснение“, допълни д-р Пукалски. По думите му, ако всичко протече, както се предвижда, в рамките на месец детето ще е на крака.   В петък вечерта джип помете две момичета – на 13 и 14 години. Произшествието стана в близост до пешеходна пътека и светофар на булевард „Никола Вапцаров”. Едното дете почина малко след инцидента, а другото беше транспортирано в „Пирогов”.  ", "date": "2019.12.14", "title": "Подобрява се състоянието на момичето, блъснато от кола на бул. „Никола Вапцаров“ в София "}
{"url": "http://epicenter.bg/article/Nad-2-4-mln--balgari-shte-pochivat-u-nas-tazi-zima--VIDEO-/201588/4/0", "text": "Повече от 2,4 милиона българи обмислят пътуване или почивка у нас тази зима, сочат данни от проучване на „Галъп Интернешънъл”. Нагласите са основно за спа туризъм и зимни спортове, предава Нова тв.    57% от хората смятат, че туризмът в зимните ни курорти се подобрява. 26 на сто са на противоположното мнение. Проучването показва, че средно за почивка от пет дни българите плащат 985 лева.    В събота официално открит беше зимният сезон в Банско. След няколко месеца чакане скиорите най-сетне се качиха на любимата Бъндеришка поляна.    Променливото време в планината не позволи писта „Томба” да бъде отворена днес. Затова състезанието между отборите на шампионите Марио Мат и Марк Жирардели се проведе на едно от помощните трасета. По-добро време даде тимът на Жирардели.  ", "date": "2019.12.14", "title": "Над 2,4 млн. българи ще почиват у нас тази зима (ВИДЕО)"}
{"url": "http://epicenter.bg/article/Petar-Mladenov-predi-30-godini---quot-Po-dobre-tankovete-da-doydat-quot--I--tankovete-byaha-gotovi/201537/11/0", "text": "  Преди 30 години точно на този ден - 14 декември 1989 година - се случва историческо събитие,  белязано от два особено важни факта:    -  Председателят Станко Тодоров съобщава, че има внесен законопроект  ) за отмяна на ал. 2 и 3 от конституцията  ), но тъй като е нужен едномесечен срок за промяната, въпросът ще се реши през януари 1990 г. Новината, че чл. 1 ще просъществува още месец се разпространява мълниеносно и за няколко часа събира хиляди столичани пред парламента в студения следобед. Хората скандират \"Мафия\", \"Долу БКП\" и \"Всички вън\".  Съюзът е сформиран седмица по-рано. Председател е станал д-р Желю Желев, секретар - Петър Берон. По-късно за говорители са избрани Георги Спасов и Румен Воденичаров. СДС още не е структуриран. Де факто организацията още не действа, тя няма пряко и официално отношение към организирането на събитията на 14 декември.  разказва Петко Симеонов. Това е дало основание на неговите членове, включително и на Желев, да се разграничат в следващите дни от гражданите, събрани пред Народното събрание.    - същите, които са сформирали СДС. Съществува група по подготовката на мероприятието.  Те организират митинг рано следобед на 14-и. Кошлуков се договаря с останалите лидери митингът на младежите да се включи привечер в голямата проява - жива верига около парламента.  Това става светкавично в 17 ч. , като се подема и песента \"Хубава си, моя горо\". Народът напира към сградата на парламента. Хората скандират \"Долу член 1\". Край парламента прииждат още и още хора. \"  спомня си Петко Симеонов.   Любомир Собаджиев предлага да се действа радикално - да се щурмува сградата. На противното мнение е д-р Желев.  С много условности Собаджиев се съгласява с мнението на лидера на СДС и спира призивите за атака. \"Имаше воля за атака\" казва по-късно Любомир Собаджиев.    обяснява, че между трите позиции - да се влиза в Народното събрание и да се взема властта; да се застане начело на множеството и да се спрат хората от прибързани действия, или разграничаване от \"улицата\", СДС избира, макар и на следващия ден, втората позиция. Този избор е бил логичен на позицията от вечерта на митинга, когато лидерите на СДС е трябвало да укротят страстите. \", казва Петко Симеонов, който е убеден, че службите са искали да омаскарят младата коалиция, като й припишат желание за кървави разправи.  Когато става напечено, Желев тръгва с мегафон сред хората, успокоява ги, призовава да не се нападат полицаи. Думите му стигат до малцина, затова в 19.16 ч. той се качва на един от балконите на Студентския дом , където пак призовава народа към спокойствие.  казва Желев.   След него за необходимостта от мирна и нежна революция говорят Петко Симеонов и Ивайло Трифонов. Трифонов предлага на гражданите да се разотидат  .   Заа да успокоят хората пред сградата на парламента се появяват председателят на Народното събрание Станко Тодоров, придружен от депутатите Нешка Робева, Цветана Манева, акад. Благовест Сендов, които призовават гражданите към спокойствие. Не успяват.     а само кола с малка уредба. Думите на държавния глава са заглушени от постоянни и мощни освирквания \"У-у-у-у-у.\"  плътно обграден от охраната си от УБО.  До него е министърът на отбраната Добри Джуров. Младенов е толкова афектиран от виковете срещу него, че при опита си да влезе обратно в парламента, казва знаменитата си реплика   Това успява да улови камерата на журналиста от БНТ Евгений Михайлов, който в суматохата се оказва изтикан зад Младенов и така прави един от най-скандалните записи в новата ни история.   \"Той приключи речта си, тръгна към входа на парламента и просто каза на себе си, нещо като монолог:  разказва    \"Младенов се спря пред входа на Народното събрание, на около един метър от мен, а всички камери бяха от другата страна. Точно в този момент, обръщайки се към министъра на отбраната Добри Джуров, афектирано произнесе:  , разказва по-късно Михайлов.     Той обаче е убеден, че Младенов не е имал намерение да използва сила срещу хората.  Думите на Младенов (за кръвта) действат като катализатор на недоволството. Желанието за мъст отново е овладяно от д-р Желев. Лидерите на опозицията призовават хората да се разотидат. Петко Симеонов остава на площад \"Народно събрание\" за да се увери, че всички революционно настроени ще си тръгнат. \"В следващите два дни СДС се превърна в организация, подкрепяна от огромни маси народ. \"Улицата\" търсеше своята \"организация\" и седмица след учредяването на СДС я намери\", спомня си Петко Симеонов.  (Станко Тодоров, председател на парламента - б.р.). Други пък подозират, че може да е казал  ”. Твърди се дори, че записът е манипулиран, но фактите говорят друго.    След като е видял какво е записал на камерата Евгений Михайлов казва за репликата на Младенов само на няколко души, на които има доверие, но не може да излъчи видеото, защото единствената по това време телевизия е цензурирана от управляващата партия.      Евгений Михайлов предлага скандалният запис да бъде излъчен в предизборната хроника на СДС между първия и втория тур на изборите между 10 и 17 юни, спечелени за разочарование на младата опозиция от социалистите. Сините лидери са против. Михайлов обаче заедно с режисьорката Малина Петрова решават да включат видеото в телевизионното предизборно студио на СДС на 14 юни - между първия и втория тур на изборите.     Започват масови протести с искания за оставка на Петър Младенов, който два месеца преди това, на 3 април 1990 г., е избран от Народното събрание за председател (президент) на републиката. Според участници в драматичните събития от края на 89-та и началото на 90-те Андрей Луканов е знаел за записа още от самото начало. . Нещо повече, Луканов умишлено е скрил истината от своите другари и най-вече от Петър Младенов.   Известен факт е, че именно Луканов още на следващия ден търси среща с Желев, опасявайки се от по-нататъшна ескалация на гражданското недоволство.   За да не се случи това, Луканов предлага на Желев договорката за възможно най-бърза отмяна на член 1 от Конституцията срещу съдействие за успокояване на протестиращите граждани, готвещи се за нова акция. По стечение на обстоятелствата именно на 14 декември умира акад. Андрей Сахаров – едно от знаковите имена на съветското и източноевропейското дисидентство. Поводът се оказва удачен новоучреденият Съюз на демократичните сили да обяви, че в негова памет временно спират протестните действия.     Блокираните вътре в залата народни избраници са сковани от идващите отвън скандирания за мъст. Писателят Николай Хайтов пише в дневника си: \"    който го е заплашил, че ако пуснат записа, той ще оповести кои от сините са сътрудници на Държавна сигурност в редиците на СДС.  В него той твърди, че кадрите и звукът са монтаж. Веднага започва разследване, а Михайлов е подложен на 20-часов разпит. На 21 юни започналите стачка студенти настояват да бъде направена експертизата на записа. Тогава именно от протеста се ражда Градът на истината.     Призовава и Младенов да направи същото. Той отказва. А студентите продължават да настояват с протести за оставката му.     Сформирана е експертна комисия от звукорежисьори, режисьори, оператори, специалисти по жестомимичен превод. След дълги изследвания  резултатите от експертизата на записа са категорични - той е автентичен.  Михайлов уточнява, че оригиналът е прехвърлен на всички възможни носители, но преди това е бил изгледан от комисията. После касетата е опакована и запечатана от председателя на комисията, а върху нея са поставени подписите на всички членове.    но шефове от МВР и екипът на Младенов се наемат да \"докажат\", че е фалшификация. Семерджиев, който тогава е началник на Генералния щаб на армията, не крие също,   И двата пъти обаче той отказал да се подчини.    :         Все пак разумът в тази драматична нощ надделява и до намесата на военните не се стига.     Лидерът на СДС Желю Желев и Виктор Вълков от БЗНС заявяват, че приемат извинението му и призовават да се прекратят стачните действия.     коментира след години Михайлов.        На 1 август 1990 г. Велико Народно събрание избра за президент д-р Желю Желев с вицепрезидент Атанас Семерджиев.    - Веднага след свалянето на Живков, въпреки нежеланието ми, ме изпратиха посланик във Виетнам. През месец юни 1990 година ме извикаха да се върна като свидетел по дело No1 срещу Живков. Обадиха ми се да отида при Петър Младенов. По това време в София гъмжеше от протести, плакати, митинги, в центъра на столицата го рят книги, Градът на истината... Влизам при Младенов, а той не ме чака да седна дори, и почна: „  Попитах го: „  „  отвръща ми Младенов. Ако е изпусната и 6 месеца се прави експертиза на тази касета, толкова ли трудно беше да се излезе и да се каже пред обществото „Да, казах я“? Все пак един държавен глава трябва открито и ясно да заяви това, което е изпуснал сам от своята уста. Защото човек първо трябва да го мисли и след това да го изговори.   − Не, той казва:    Тогава попитах моя наследник Сава Джендов:    − беше отговорът на Сава Джендов, −  .“„Е, добре де, Сава − обръщам се към моя заместник − вие се познавате с Петър от Суворовското училище, той е поставен на тази висока длъжност, говорите си на „ти“ и по всяко време може да се чуете, защо не го посъветва да си каже истината? Пък какво ще е неговото решение, е друга работа, дали ще признае, или не, той ще го реши, но ти трябваше да му дадеш съвет!“...  Тя обаче костваше политическата му кариера. След като подаде оставка на 6 юли 1990 г. Петър Младанов се оттегли от всички заемани постове и се пенсионира. Избягваше всякаква публичност. Почина 10 години по-късно – на 31 май 2000 г. и по разпореждане на тогавашния президент Петър Стоянов Младенов бе погребан с държавни почести като бивш държавен глава.  който в нощта на 14 декември 1989 г. се намира непосредствено до Петър Младенов, разкрива, че истинската реплика на президента е била:  . Други пък, които изследват касетата със записа твърдят, че точните думи били: „По-добре Станко да дойде”. Става дума за тогавашния парламентарен шеф Станко Тодоров. Трети внасят друг нюанс - че репликата е била   \"Танковата касета\" беше най-проблемното ми разследване, признава Бойко Рашков и уверява, че събраните материали доказвали, че Петър Младенов е казал именно тази реплика, заради която напусна политиката, с което приключи процесът на перестройката в България.  ", "date": "2019.12.14", "title": "Петър Младенов преди 30 години: \"По-добре танковете да дойдат!\" И танковете бяха готови..."}
{"url": "http://epicenter.bg/article/Akvareli-s-shamanski-razmah-v-izlozhbata--Duh-i-Vselena--na-Krasi-Todorov/201552/6/0", "text": "Краси Тодоров е художник-изследовател на N-мерните пространства. Директор на Център за научни изследвания и иновация „ZN ART”, София. Автор на “ZN ART – Музей на хартия“, Регионален исторически музей – Враца. Независим директор на Глобалната асоциация на художниците акварелисти (GAWA ) и лидер за България.   Директор в Международен институт за нови образователни технологии, РГГУ, Москва. Носител на множество награди и отличия, сред които наградата „Отлична работа“ от „Езерото – рай в синьо“ : Кингдао международна акварелна изложба 2019, и „Първо място за акварелна скулптура“, представена в COD, Тирана, Албания.   „АКВА_РЕЛ. Царството на водата и светлината. Магията на материалността. Водата рисува и оставя следи, запечатва като стъпки в снега. След време стъпките изчезват, но продължават да са там. Ако се замислим, ще осъзнаем, че една капка вода съдържа необходимите кодове, които въздействат и променят същността на океани и морета.   Самата тя е код, който се разпространява и трансформира. Така както една капка, изпита от нас, се превръща от капка вода в капка кръв, така и творческият процес е неизмерим и многопластов, защото той е свързан с дълбокото познание и преноса на истинска духовност. Трепетите на сърцето и безкрайните пътувания на ума и фантазията, нанесени със силата на нашата енергийна същност, в съчетание с водата и нюансите на светлината, създават геометрия на едно ново пространство. Нашето пространство в акварела.   Водата върху листа разказва за цял един друг свят, осъществява прехода от фино-материалния към реалния свят. Това е движение на енергията и уславянето й в авторски кодове. Акварелът е миг на безвремие; водно огледало, в което душата и нашето съзнание се оглеждат. Няма как да се скрием, защото това е миг на откровение. Това е нашата енергийна следа в търсенето и осмислянето на безкрайността. Дълго пътуване, концентрирано в един миг. Акварелът е религия.   Безпощадно откровена и открита, тя отваря нашия личен храм за външния свят.   Акварелът е свещенодействие. Ритуал, който създава необходимите връзки и структурира своеобразно пространство между материалния и духовния свят. В него търся идеи, с които искам да разширя съзнанието си, за да мога да намеря изказа, средствата и внушението на общото съзнание и познание. Чрез акварела бих искал да направим една крачка отвъд видимото и с шамански замах да трансформираме капката вода в капка светлина“, казва Краси Тодоров.  ", "date": "2019.12.14", "title": "Акварели с шамански размах в изложбата „Дух и Вселена“ на Краси Тодоров"}
{"url": "http://epicenter.bg/article/Boris-Dzhonsan-predlozhi-pomirenie-na-proevropeyskite-izbirateli--obyavi--quot-pravitelstvo-na-naroda-quot--/201541/7/0", "text": "Премиерът на Великобритания Борис Джонсън заяви, че иска да „започне възстановяването“ на Брекзит, след като стана министър-председател, печелейки най-голямото мнозинство за консервативен лидер след Маргарет Тачър, пише британският вестник The Guardian, цитиран от \"Фокус\".    Говорейки на „Даунинг стрийт\" 10, Джонсън заяви, че Националната здравна служба ще бъде негов основен приоритет и страната се нуждае от „дълга почивка“ от въпроса за Брекзит след три години и половина ожесточено разделение.    Премиерът произнесе речта си няколко часа след като посети кралицата, за да я информира, че има подкрепата да ръководи правителство, след като консерваторите спечелиха мнозинство от 80 места с помощта на спечелинете по-рано лейбъристки места в северната част на Англия- Мидланд и Уелс.    След ужасната нощ за лейбъристите Джереми Корбин-лидерът на британската опозиционна Лейбъристка партия, заяви, че е „много тъжен“ от резултата и даде знак, че ще се оттегли в началото на следващата година, което предизвика вълна от спекулации относно бъдещата посока на партията. Корбин не успя да обясни най-лошото представяне на партията от 1935 г.    По-рано Борис Джонсън призова привържениците на оставането в ЕС да \"позволят лечението да започне\", обещавайки, че никога няма да пренебрегне техните \"положителни чувства на топлина и симпатии към другите нации в Европа\", цитира думите му британският вестник The Times.    Премиерът заяви, че е време за „приключване“ на тригодишната борба за Брекзит, когато се обърна към нацията за първи път като ръководител на новото консервативно правителство.    След обявеният резултат, премиерът ще управлява с мнозинство от 80 депутати, най-голямото за консервативен лидер след победата на Маргарет Тачър през 1987 г.    Той призна, че много гласоподаватели са нарушили семейната традиция и са гласували за торите за първи път в живота, за да постигнат те триумф, до голяма степен осигурен чрез спечелване на места в бившите „непробиваеми“ лейбъристки райони..    „Искам да Ви благодаря за доверието, което оказахте на нас и на мен и ние ще работим денонощно, за да изплатим Вашето доверие и да изпълним вашите приоритети“, каза той пред Даунинг Стрийт и добави, че избирателите искат новото правителство да се съсредоточи преди всичко върху Националната здравна система (НЗС).    Победата предоставя „категоричен мандат“ за извършване на Брекзит, каза той, но също така заяви, че няма да игнорира онези, които не са гласували на торите и не искат да напускат ЕС.    \"Откровено призовавам всички от двете страни на този, продължил три години и половина често спор, призовавам всички да намерят начин да го приключат и да позволят да започне изцелението\", каза той.    Борис Джонсън каза, че резултатите показват, че \"неопровержимото\" решение на британския народ е да се извърши Брекзит и да се сложи край на \"мизерните заплахи\" за втори референдум. В съобщение до бившите гласоподаватели на лейбъристите, които подкрепиха консерваторите за първи път, Джонсън заяви, че може да са дали само гласа си, но че мисията му е да спечели и подкрепата им за доброто на страната.    Преди обръщението си от Даунинг Стрийт той разговаря с активистите на партията си под новото „знаме на правителството на народа“. Той им каза: „Като спечелихме тези избори, ние спечелихме доверието на хора, които никога не са гласували за консервативната партия. Тези хора искат промяна и не трябва да ги изпускаме. Ние също трябва да се променим.\"  ", "date": "2019.12.14", "title": "Борис Джонсън предложи помирение на проевропейските избиратели, обяви \"правителство на народа\" "}
{"url": "http://epicenter.bg/article/Presata-na-Ostrova-sled-pobedata-na-Dzhonsan--Konservatorite-predizvikaha-izborno-tsunami-/201545/7/0", "text": "Съкрушителна победа за британския лидер на консерваторите Борис Джонсън след изборите във Великобритания. Те се проведоха за първи път по Коледа от близо век и за трети път през последните четири години, предаде бТВ.    От политическа карикатура Борис Джонсън за една нощ се превърна в лидер, който постигна такава изборна победа като Маргарет Тачър.    Вестниците излязоха със специални съботни издания. „Нека излекуването започне”, пише авторитетният „Таймс”.    На първата страница на друго издание е карикатура, на която пише: „Консерваторите предизвикаха изборно цунами”. Борис Джонсън е изобразен, яхнал вълна върху сърф. Отдолу Джереми Корбин е потънал във водата.    „Това може да е възможност да се обединим отново около европейския проект. От друга страна, всички прогнози сочат, че твърд брекзит или брекзит без сделка ще се отразят много зле на икономиката на Обединеното кралство. Но може да се окаже, че това е вятър на промяната да правят нови неща. И все пак, нищо не е свършено, докато не се случи. Великобритания трябва да напусне, Джонсън иска да го направи до края на януари и след това ще започне преходният период до декември. Изглежда доста нереалистично той да успее да договори необходимите сделки до края на декември. Затова може да поиска още време, още отлагане до юни 2020г. Не знаем как ще се развие всичко това. Това, което знаем, е, че британските избиратели са напълно изтощени и гневни. За съжаление това не е краят на една ера, а само началото на още и още преговори”, смята д-р Мартина Чино Паглирело, научен сътрудник в Лондонското училище по политика и икономика.  ", "date": "2019.12.14", "title": "Пресата на Острова след победата на Джонсън: Консерваторите предизвикаха изборно цунами "}
{"url": "http://epicenter.bg/article/Novoto-imenie-na-Obama-struva-pochti-12-miliona-dolara--SNIMKI--VIDEO--/201557/10/0", "text": "Новият дом на бившата президентска двойка на Америка - Барак и Мишел Обама, струва почти 12 милиона долара. Това съобщава списание \"Пийпъл\" на страниците си тази седмица, предава бТВ.    Новият имот на семейството се намира на остров, част от щата Масачузетс и заедно с дворното пространство е голям почти 29 декара.    Имението, построено през 2001 г., се намира до голямо езеро и е с гледка към океана. Има седем спални, осем бани и няколко камини.    Тази покупка на семейство Обама идва след излизането на мемоарите на Мишел Обама \"Моята история\" и след супер успешното турне на книгата, от което бяха продадени над 11 милиона копия.    Списание \"Пийпъл\" съобщава още, че в момента и Барак Обама пише своите мемоари, които се очаква да излязат догодина.  ", "date": "2019.12.14", "title": "Новото имение на Обама струва почти 12 милиона долара (СНИМКИ, ВИДЕО) "}
{"url": "http://epicenter.bg/article/Izvestni-krasavitsi-podkrepiha-Misis-Balgariya-Mariana-Marinova/201584/10/0", "text": "Саня Борисова, Ива Екимова, Елизабет Методиева, Алеона Де Кама, Ева Веселинова се включиха в последния благотворителен проект на Мисис България Мариана Маринова #beautytherapy  . Официалното представяне на кампанията се състоя в Мол България , където красавиците разказаха, своите истории и виждания за красотата и силата на жената.   “Знам какво е да се бориш за красотата. Борила съм се за нея със зъби, нокти и скалпел” каза Мариана с усмивка.   Носителката на титлата Вице Мисис Вселена продължи: “Днес вярвам, че красотата е в усещането, в силата и мотивацията и е по- важна вътрешното усещане за красотата отколкото да се вписваме в създадените изкуствени норми за красота, но на една жена, която няма възможност да подържа външния си вид, това твърдение е като хвърлен прах в очите.   За това ние ще се погрижим за външния вид на 4 жени, и се надявам, когато видят новата си “опаковка” да намерят сили и да открият красотата вътре в себе си\".   В представянето се включиха още Лейди България Цвети Разложка, моделите Ива Атанасова и Петя Велкова.   Beauty Therapy e социална кампания в подкрепа на красотата, която има за цел да промени външния вид на 4 българки, напълно безплатно.   Мариана вече търси най-трогателните истории на жени, който не харесват външния си вид и смятат, че именно това е причината за житейските им неуспехи.     Избраните дами ще се подложат на желаната промяна с помощта на водещи специалисти в областта на естетиката, козметиката пластичната хирургия и др.   Менторите в проекта ще дават важна насока на жените по отношение на личностното развитие и усещане. В тази роля ще влязат писателката Алеона Де Кама, PR специалистът Ива Екимова, журналистката Елизабет Методиева и други успели българки.   Проектът се реализира с подкрепата на Revanesse , Body Talk, Skin -profesional cosmetic, АЕЯ.  ", "date": "2019.12.14", "title": "Известни красавици подкрепиха Мисис България Мариана Маринова"}
{"url": "http://epicenter.bg/article/Pop-zvezdata-Stefany-Loca-pee-za-25-godishninata-na--quot-Ivet-feshtan-quot--/201587/10/0", "text": "Когато на 19 май 1994 г. Ивет Григорова полага основите на бизнес, изключително непопулярен в България, едва ли предполага, че 25 години по-късно ще ръководи най-успешната модна агенция в страната - „Ивет Фешън“.   Способността на агенцията да управлява и да развива кариера на моделите се е доказала безброй пъти. Лица на агенцията са украсили над 3000 корици на престижни списания като Harper’s Bazaar, Amica, Elle,Marie Claire, Cosmopolitan, EVA, MODA, средкоито и модната библия VOGUE в лицето на Нора Шопова.   Както и десетки световни и континентални кампании на  De Beers, Wolford, Reebok, Toyota, Schwarzkopf, L’Oreal и много други брандове. Кампаниите в страната надхвърлят 1500.   Моделите на „Ивет Фешън“ дефилират по световните модни подиуми на всички седмици на модата по света.   Последният голям успех е на Белослава Хинова, лично избрана на кастингот вече покойния Карл Лагерфелд за ревюна Chanel, част от Седмица на модата в Париж.   Момичетата и момчетата от агенцията са се снимали в над 4500 тв реклами и са участвали в едни от най-успешните кино и тв продукции, риалити формат и и сериали.   Агенцията е люлка наняко и от най-актуалните млади актьори в България, сред които се нареждат имената на Луиза Григорова, Снежана Макавеева, Лорина Камбурова, Саня Борисова, Деси Касабова и Ива Янкулова.   „Ивет Фешън“  успя да се наложи като „различната” българска модна агенция, разчупвайки родните стереотипи и връщайки добрия имидж на професията „модел“.   „Гледаме насебе си не просто като на агенция, а като на общност, която събира красотата и таланта на едно място. През годините сме работили с едни от най-добрите екипи от режисьори, фотографи, стилисти, фризьори и гримьори“, споделя Ивет Григорова.   През изминалия четвърт век агенцията наложи стандарт за професионализъм в моделската професия и спечели доверието и партньорството на най-добрите световни модни агенции като Elite, Ford, Next, IMG, Why Not, Fashion, Women, Premier, Models, ONE, Storm.   Днес лицата на „Ивет Фешън“ работят наш ест континента. Навсякъде по света, където има разработена модна индустрия, името й е познато и се конкурира с най-добрите в бизнеса.   Сред най-успешните модели на агенцията са имена като Вероника Методиева, Симона Спасова, Албена Ценева, Мариета Казанджиева, Мария Силвестър, Виктория Йовчева, Силвия Пелтекова, Емилия Дренкова, Мария Руньова, Силвия Димитрова, Теодора Ангелова, Деяна Петрова, Кристина Милева, Карина Неделчева, Дияна Якубовска, Петя Милушева, Гергана Пенова, Джия Лазарова, Михаела Июджи, Аника и Александра Самунджи, Гергана Попова, Нора Шопова, Ваня Билева, Луиза Григорова, Розмари Тишер, Пирина Дзупанова, Християна Димитрова, Евелина Тотева, Михаела Бориславова, Павлина Енева.   Както и по-новото поколение модели – Кристияна Петличка, Милица Борисова, Таня Послийска, Деси Савова, Илона Александрова, Карина Илиева, Лора Стоицова, Белослава Хинова, Виктория Димитрова, Елена Бинева, Жулен Чолак.   Сред успешните мъже модели в агенцията са Генадий Ников, Денис Георгиев, Иван Христозов, Трайко Младенов, Георги Николов, Жак Коен.   „Именно заради всичките ни успехи и гледайки напред към едно по-красиво ипо-разнообразно бъдеще, каним всички наши почитатели да се потопят в красотата и изяществото на отминалите 25 години с тази книга-албум, която ще е колекционерско издание“, коментира Ивет Григорова собственик на агенцията.   Тази година \"Ивет Фешън\" ще презентира книгата-албум на годишното си модно парти в club Carusel. Луксозното издание e отпeчатано в  лимитиран тираж и представлява своеобразната история на модната агенция от създаването й до днес. Книгата ще е комплимент към всички клиенти и партньори на агенцията.   Агенцията ще събере най-успешните свои модели, популярни лица от родния шоубизнес и корпоративните среди, както и журналисти от водещи медии.   Събитието ще бъде подгрявано от артисти от световна величина, гръцкия топ-диджей DJ Vasilis Tsilichristos, поп звездата Stefany Loca и балет Nova.   Всички гости на партито ще имат привилегията първи да получат емблематичното издание.    За да е още по-бляскаво партито на “Ивет Фешън”, шампанското на вечерта ще е Mumm. През 1876 г., като знак на почит към някои от най-престижните си клиенти, Mumm декорира няколко от своите бутилки с кръстосана червена копринена панделка (намек за лентата на Почетния легион) и ги запечатва с овален етикет.   Така се създава успехът на Cordon Rouge. Подобно на Champagne des Souverains, славата на виното Cordon Rouge е била толкова голяма, че то се превръща в символ на Избата и на шампанското като цяло.   Любителите на вино днес продължават да боготворят Mumm Cordon Rouge и са направили кювето най-известното във Франция и най-любимото в света шампанско.    ", "date": "2019.12.14", "title": "Поп звездата Stefany Loca  пее за 25-годишнината на \"Ивет фещън\" "}
{"url": "http://epicenter.bg/article/Otlozhiha-finala-na-Konferentsiyata-na-OON-za-klimata--VIDEO--/201558/7/0", "text": "Разногласия и спорове отложиха финала на голямата Конференция на ООН за климата. Срещата в Мадрид трябваше да приключи в петък, но разговорите продължават, като разделението между бедни и богати страни е по-очевидно от всякога, предава Нова тв.    Държавите не успяват да се договорят как да се финансират програмите за намаляване на вредните емисии. Не могат да се договорят и какви общовалидни правила за еко нормите да бъдат въведени.    Около 80 бедни държави, подкрепени от Европейския съюз, искат по-строги ограничения на емисиите от записаните в Парижкото споразумение. Големите замърсители като Съединените щати, Индия и Китай отказват.  ", "date": "2019.12.14", "title": "Отложиха финала на Конференцията на ООН за климата (ВИДЕО) "}
{"url": "http://epicenter.bg/article/Prodavachka-na-obuvki-v-Teksas-nameri-37-miliona-dolara-v-bankovata-si-smetka--VIDEO--/201560/7/96", "text": "Продавачка на обувки от Тексас намери в банковата си сметка 37 милиона долара, предаде Нова тв.    Младата жена била на работа в магазин в Далас, когато решила без повод да провери наличието в банковата си сметка. На екрана на телефона се изписала огромната сума.    Рут Балун се обадила на съпруга си и му казала какво е станало. Той настоял да се свържат с банката и да ги уведомят.    Оказало се, че не става дума за коледно чудо. Техническа грешка в централата на банката изпратила милионите в сметката на Рут.    Банкерите си върнали обратно преведените пари.    Рут казва, че не е очаквала друго, но според нея не би било лошо да я наградят за тази коректност.  ", "date": "2019.12.14", "title": "Продавачка на обувки в Тексас намери 37 милиона долара в банковата си сметка (ВИДЕО) "}
{"url": "http://epicenter.bg/article/Deseti-den-na-stachki-i-demonstratsii-sreshtu-pensionnata-reforma-vav-Frantsiya-/201561/7/0", "text": "Във Франция десети ден продължават стачките и демонстрациите срещу пенсионната реформа, обявена през седмицата от правителството, предаде БНР.    Движението на влаковете в страната отново ще бъде силно нарушено в събота и неделя - повече от седмица след началото на мобилизацията срещу пенсионната реформа.    Бунтът срещу пенсионната реформа продължава с пълна сила, въпреки че вчера президентът Еманюел Макрон я определи като историческа.    Стачката упорито продължава в железопътния транспорт, трафикът за деня е силно съкратен, отново не работят девет линии на парижкото метро.    За здравеопазването днешният ден също се очертава черен - към стачката се присъединяват медици, недоволни от недостатъчните средства.    Поредният 57-ми протест на „жълтите жилетки“, планиран в Париж, също ще мине под знака на пенсионната реформа. Полицията отново е нащрек за евентуални безредици.    Вчера в Нант премиерът Едуар Филип отново заяви, че ще проведе докрай плана за универсална пенсионна система.    Стачката рискува да помрачи коледните празници на французите и вече нанесе огромни щети на икономиката.  ", "date": "2019.12.14", "title": "Десети ден на стачки и демонстрации срещу пенсионната реформа във Франция "}
{"url": "http://epicenter.bg/article/V---quot-Vecher-quot--Zoran-Zaev-i-Boyko-Borisov-lichno-shte-obsadyat-vaprosa-za-ezika--no-na-kakav-ezik--/201562/7/51", "text": "Премиерът на Северна Македония Зоран Заев ще се срещне с българския си колега Бойко Борисов, за да обсъдят въпроса за македонския език, който Българската академия на науките определи като български диалект, предава електронното издание на скопския вестник „Вечер“, цитирано от \"Фокус\".    „В края на декември или началото на следващата година ще се срещнем и ще си поговорим. Ние сме приятели, възнамеряваме да бъде европейци“, каза Заев.    Той не разкри как Македония ще реагира по този въпрос.    „Официалната позиция на България е декларацията на Парламента, няма друга официална позиция“, заяви българският посланик Ангел Ангелов.    Македонският език е лингвистичен факт от десетилетия и е установен в международен план, каза президентът на Република Северна Македония Стево Пендаровски, припомня изданието.  ", "date": "2019.12.14", "title": "В. \"Вечер\": Зоран Заев и Бойко Борисов лично ще обсъдят въпроса за езика, но на какъв език? "}
{"url": "http://epicenter.bg/article/Turtsiya-poiska-da-zakupi-ot-SASht-sistema-za-protivoraketna-otbrana--quot-Peytriat-quot--/201564/7/0", "text": "Турция предложи на САЩ да продаде на Анкара системата за противоракетна отбрана “Patriot”, очакват отговор, заяви турският външен министър Мевлют Чавушоглу на форум в Доха, Катар, предават РИА Новости и \"Фокус\".    „Турция вярва, че САЩ все още са наши съюзници, а ние оставаме техни съюзници… Никой не може да отмени сделката с Русия за закупуване на С-400, вече е сторено. Предложението на Русия беше по-изгодно и ние го приехме. Сега ние сме готови да купим системата “Patriot” от САЩ, чакаме отговора им“, каза Чавушоглу.    Той заплаши, че в случай на приемане на санкции от САЩ заради доставката на С-400, Турция ще бъде принудена да отговори с реципрочни мерки.  ", "date": "2019.12.14", "title": "Турция поиска да закупи от САЩ система за противоракетна отбрана \"Пейтриът\" "}
{"url": "http://epicenter.bg/article/Rusiya-priklyuchi-parvoto-izpitanie-na-nay-moshtniya-si-ledorazbivach-/201565/7/97", "text": "Руският ядрен ледоразбивач \"Арктика\", представян като най-мощния кораб от този тип в света и символ на амбициите на Москва за Арктика, се върна в пристанището в Санкт Петербург след изпитателно двудневно плаване, предават Франс прес и БТА.    Предназначен за транспортиране на втечнен природен газ от Арктика, огромният плавателен съд е с размери 173 метра дължина и 15 метра височина. Той беше построен в корабостроителницата на втория по големина руски град.    През двата дни на изпитване на кораба в море са били тествани неговата способност за маневриране и алгоритмите за функциониране, казва Мустафа Кашка, директор на Атомфлот, компанията, отговаряща за флотилията от руски ледоразбивачи.    Въпреки че е с ядрено задвижване, за първото пътуване \"Арктика\" е използвала дизелов двигател. Според конструкторите на кораба той може да преминава напред през 2,8 метра лед.    Арктика е част от един по-глобален руски проект, предназначен да позволи корабоплаването през цялата година през Северния морски път, който свързва Атлантическия океан с Тихия океан през Арктика. Той трябва по-специално да опрости за Русия доставката на въглеводороди към Югоизточна Азия.    Финални тестове на кораба са предвидени за март и април догодина. Той ще влезе в експлоатация през май 2020 г. Русия строи два други подобни кораба - \"Урал\" и \"Сибир\".  ", "date": "2019.12.14", "title": "Русия приключи първото изпитание на най-мощния си ледоразбивач "}
{"url": "http://epicenter.bg/article/Tramp-otnovo-se-podigra-s-Greta-Tunberg-/201566/7/96", "text": "Американският президент Доналд Тръмп отново се подигра с Грета Тунберг, предават световните агенции. Повод е снимката на шведската активистка Тунберг, с която списание \"Тайм\" илюстрира корицата си, когато я обяви за \"Личност на годината\", съобщава БГНЕС.  \r\n \r\n Тръмп я нарече \"смешна\", и публикува в профила си в Twitter - @TrumpWarRoom - същата снимка, но на мястото на главата на момичето беше монтирана неговата.    \"Що се отнася до спазването на обещания - има само един човек на годината\", пише Тръмп, и изброява списък с постиженията си, сред които \"Процъфтяване на икономиката\", \"изграждане на антиимигрантската ограда по границата с Мексико\", както и редица търговски споразумения.  \r\n \r\n Това е пореден път, в който Тръмп открито се подиграва и осмива шведската активистка.    Тунберг спечели слава със смелото си обръщение „Как смеете?“ към световните лидери по въпроса за изменението на климата. Въпреки че стана идол на природозащитни активисти от цял свят, у някои хора тя предизвика доста ярост, считана за пешка в по-голяма игра.  ", "date": "2019.12.14", "title": "Тръмп отново се подигра с Грета Тунберг "}
{"url": "http://epicenter.bg/article/Nedelyata-shte-doyde-s-toplo--dazhe-slanchevo-vreme/201538/2/0", "text": "Облачно и мъгливо ще бъде времето днес, съобщиха от Националния институт по метеорология и хидрология. На места, главно в Южна България, а привечер и в Източна - ще превалява дъжд.   В Източна България през по-голямата част от деня ще духа умерен южен вятър и температурите значително ще се повишат. В Западна България вятърът ще е от северозапад, а привечер и в източните райони югозападният вятър ще се смени със северозападен.   Атмосферното налягане е значително по-ниско от средното за декември – към края на деня ще започне да се повишава. Преобладаващите минимални температури ще бъдат между 2° и 7°, а максималните – между 7° и 12°, на места в Източна България до 14-15°.   Над планините ще бъде облачно и мъгливо. На места, главно в Рило-Родопската област ще има валежи от дъжд, над 2000 метра от сняг. Условия за по-значителни количества има в южните райони от Родопите.   Вечерта и през нощта срещу неделя валежи ще има и в масивите от Източна България. Ще духа силен юг-югозападен вятър. Максимална температура на височина 1200 метра около 7°, на 2000 метра – около 2°.   Над Черноморието ще е предимно облачно, с временни разкъсвания на облачността преди обяд, главно над северното крайбрежие. Привечер и през нощта срещу неделя на места ще превали дъжд.   През по-голямата част от деня ще духа умерен юг-югозападен вятър и температурите ще се повишат; привечер вятърът ще се смени със северозападен. Максимални температури на въздуха: 8° и 13°. Температурата на морската вода е 12°-13°. Вълнението на морето ще бъде 2-3 бала.   В неделя сутринта в източните райони все още е възможно да превалява слаб дъжд, но и там бързо ще спре. Облачността ще се разкъса и ще намалее до слънчево време. Вятърът постепенно ще отслабне и ще се ориентира от югозапад.   В началото на следващата седмица ще е без валежи. По поречието на Дунав, в котловините и на места в Горнотракийската низина ще бъде с мъгли, ниска облачност и намалена видимост, които от ден в ден ще се задържат все по-дълго и ще обхващат повече райони; дневните температури там ще остават по-ниски, до 7°-10°.   В останалата част от страната ще бъде предимно слънчево, ще се затопли чувствително, особено в планините, в Предбалкана, по-късно и в североизточните райони; там температурите ще бъдат значително по-високи от обичайните, като максималните ще достигат на места 15°-18°.   ", "date": "2019.12.14", "title": "Неделята ще дойде с топло, даже слънчево време"}
{"url": "http://epicenter.bg/article/Aleksandar-Simov--BSP-s-vota--koyto-si-prichini-v-plenarna-zala--ne-si-pomaga/201539/2/0", "text": "Какво предизвика и каква е мотивацията на някои от членовете на БСП да подкрепят Сотир Цацаров за шеф на КПКОНПИ.   Тази тема ще бъде обсъдена на пленума на БСП, заяви Александър Симов пред Нова тв.  Чух различни обяснения защо така са гласували тези хора. Иска ми се да вярвам, че задкулисна организация няма, каза Симов.    БСП с вота, който си причини в пленарна зала, не си помага, но и поставя под въпрос много от своите инициативи, каза той.    Няма договорка между БСП и ГЕРБ по темата за субсидията. БСП е единствената опозиция в този парламент. Не приемам идеята, че БСП е фалшива опозиция. На днешния пленум ще обсъдим предложението решенията на прокуратурата да подлежат на съдебен контрол, коментира Симов.    На днешния пленум трябва да приемем и правила, по които се избира и лидер на БСП, допълни той.", "date": "2019.12.14", "title": "Александър Симов: БСП с вота, който си причини в пленарна зала, не си помага"}
{"url": "http://epicenter.bg/article/Edin-ot-osadenite-politsai-po-sluchaya--quot-Chorata-quot--Prichinata-za-smartta-mu-ne-sa-deystviyata-ni-/201543/2/0", "text": "Навършват се шест месеца, откакто петимата полицаи, осъдени за смъртта на Ангел Димитров-Чората, чакат решение на ВКС по казуса.    Те са осъдени на по седем години и са в затвора. Един от тях - Борис Механджийски, за кратко бе пуснат на свобода по здравословни причини. Преди да влезе отново в затвора, с него разговаря екип на bTV.    „В момента съм в прекъсване на изтърпяване на наказанието заради операция на челюстта, след която възникнаха някои усложнения. Утре се връщам, за да изтърпя наказанието си”, поясни Борис Механджийски.    По думите му причината за смъртта на Чората не е породена от техните действия.    „Чувствам се невинен, защото нито един от полицаите не е искал смъртта му. Участвали сме в законно разпоредена операция на МВР за задържане на опасен заподозрян. Всички експертизи показаха, че нараняванията не са довели до смъртта му”, каза още Борис Механджийски.    Той разказа, че и петимата осъдени полицаи се чувстват психически зле заради това, че са „хвърлени в затвора невинни”.  ", "date": "2019.12.14", "title": "Един от осъдените полицаи по случая \"Чората\": Причината за смъртта му не са действията ни (ВИДЕО)"}
{"url": "http://epicenter.bg/article/Georgi-Markov--Stranata-ni-nyama-potentsial-za-svikvane-na-VNS-za-promyana-na-Konstitutsiyata/201544/2/0", "text": "Депутатът от ГЕРБ Георги Марков заяви, че страната ни няма потенциал за свикване на Велико народно събрание за промяна на конституцията, каквито идеи лансира президентът Румен Радев. Според бившия конституционен съдия страната ни няма потенциал и не е подготвена за ВНС и даде пример с факта, че само ГЕРБ събира 1 млн. гласоподаватели през последните парламентарни избори.    Марков допълни, че самите партии не искат Велико народно събрание. По думите му Румен Радев вече се е вживял в ролята на председател и говорител на БСП. Той каза още, че Бойко Борисов не е конкурент за поста на \"Дондуков\" 2 на Румен Радев.   \"Не виждам Бойко Борисов като президент, който ходи да реже лентички. Той го прави, но за реално свършени проекти, с работата на правителството\", коментира Марков. Според него не друг, а хората са показали залеза на БСП на последните избори, като са гласували отново за ГЕРБ.", "date": "2019.12.14", "title": "Георги Марков: Страната ни няма потенциал за свикване на ВНС за промяна на Конституцията"}
{"url": "http://epicenter.bg/article/Govoritelyat-na-NSO--Obmislya-se-videonablyudenie-v-kolite-na-sluzhbata--VIDEO--/201546/2/0", "text": "Служителят на НСО е в шок, не е етично да споделям детайли от личния му свят, но уверявам, че тежко приема случая. Загубил е съня си, готов е да поеме вина за случая, чувства се отговорен, съвсем човешка реакция.  Това каза пред bTV говорителят на НСО Веселин Нинов.    \"Служителите в НСО са под наличния щат\", добави той. \"Луксозна транспортна служба\" в никакъв случай не е описание на работата ни, несериозно е да се твърди подобно нещо. Очевидно назрява дебат. Нормално е един 4-5 годишен цикъл всеки нормативен акт да търпи ревизия. Това е дело на законотвореца\", каза Нинов.    Веселин Нинов коментира и критиката на премиера Бойко Борисов, че службата не е дала достатъчно бързо информация за катастрофата. „Към всеки един момент, когато сме могли, сме предоставяли информация, която сме могли да дадем, навреме”, каза говорителят на службата.    Имаше идея за монтиране на видеонаблюдение в колите на НСО и тя се обмисля, каза още за предаването „Тази събота” говорителят на службата.  Поводът отново да се повдигне въпроса за това как работи НСО е поредният инцидент с кола на службата, при който пострада 14-годишно момче на столичен булевард на 12 декември. Момчето е стабилизирано, но все още има опасност за живота му.    Въпроса коментира и бившият началник на НСО Румен Миланов. Неговата препоръка е резултатите от всички следствия за инциденти с участието на службата да се разпространяват публично.    Според Миланов трябва да се преразгледа списъкът на охраняваните лица, като се намали техния брой. Така ще се намали бюджетът и ще се подобри качеството, уточни бившият директор на службата.    „Нормално е през определен период всеки нормативен акт да търпи ревизия. Това е тема на законотвореца. Можем да изразим надежда, че ще бъдем въвлечени в дискусията”, каза Нинов.  ", "date": "2019.12.14", "title": "Говорителят на НСО: Шофьорът на НСО, блъснал детето е в шок, готов е да поеме вина (ВИДЕО) "}
{"url": "http://epicenter.bg/article/Prolivni-dazhdove-navodniha-patishta-v-Gartsiya--silni-vetrove-spryaha-feriboti-/201567/7/51", "text": "Проливни дъждове наводниха пътища в Гърция. Морски бури затрудниха фериботните връзки към островите, предава БНР.    До 9-та степен по скалата на Бофорт достигна силата на вятъра в Егейско море. Властите прекъснаха фериботните връзки от пристанищата Пирея и Рафина към Цикладските острови - Наксос, Парос и Санторини. Островите Закинтос и Кефалоня също останаха без морски транспорт.    Властите предупреждават пътниците на фериботите днес да се свържат с пристанищата, защото има вероятност да се прекъсне движението на фериботи и към други острови в Егейско море.    Силните дъждове наводниха част от пътната мрежа на Халкидики и в област Иматия. Движението се извършва по безопасни отсечки, съобщават от Пътна полиция.    Прогнозите на синоптиците включват силни валежи днес и утре, както по островите, така и в част от континентална Гърция. Шофьорите се предупреждават да са изключително внимателни и да не предприемат рискови маневри.  ", "date": "2019.12.14", "title": "Проливни дъждове наводниха пътища в Гърция, силни ветрове спряха фериботи "}
{"url": "http://epicenter.bg/article/Nad-60-hilyadi-domakinstva-vav-Frantsiya-sa-bez-tok-sled-prolivni-dazhdove-i-silen-vyatar-/201571/7/0", "text": "Четиринадесет департамента в югозападна Франция, региона на Алпите и средиземноморския остров Корсика са обхванати от бури и проливни дъждове, които прекъснаха електричеството на над 60 хиляди домакинства , а един човек е загинал и пет други са ранени в резултат на бедствието, предава AFP, цитирана от Агенция \"Фокус\".    Мъж на 70 година загина в департамента Пирине-Атлантик в петък, когато превозното му средство се удари в дърво, паднало на пътя по време на бурите.    Други петима са ранени, двама от които сериозно, когато дървета паднаха върху превозните им средства.    В Еспин в района на Лот и Гарон, мъж на седемдесет години беше отнесен от бурната вода, когато е излязъл да вземе пощата си, като издирването му продължава.    За много райони на Южна Франция и Корсика е обявен оранжев и червен код за опасност от силни ветрове и проливни дъждове.  ", "date": "2019.12.14", "title": "Над 60 хиляди домакинства във Франция са без ток след проливни дъждове и силен вятър "}
{"url": "http://epicenter.bg/article/Dmitriy-Peskov--Ne-se-dostigna-do--sadbonosen-probiv--na-sreshtata-v--Normandskiya-format--/201574/7/97", "text": "Съдбоносен пробив по време на срещата на върха в „Нормандски формат“ не беше постигнат, заяви говорителят на Кремъл Дмитрий Песков в ефира на „Първи канал“ на руската обществена телевизия, цитиран от TACC и \"Фокус\".    На 9 декември в Париж се проведе среща на върха във \"Нормандски формат\" с участието на лидерите на Германия, Русия, Украйна и Франция.    Един от резултатите от преговорите беше решението за размяна на затворници в Донбас на принципа „всички за всички“ преди Нова година.    Участниците в срещата на върха също обещаха да осигурят пълно и всеобхватно прекратяване на огъня до края на 2019 година, а също така се съгласиха да подкрепят споразумението в рамките на контактната група за уреждане в източната част на Украйна за отвеждане на войските от три допълнителни участъка в зоната на конфликта до края на март 2020 година.  ", "date": "2019.12.14", "title": "Дмитрий Песков: Не се достигна до „съдбоносен пробив“ на срещата в „Нормандския формат“ "}
{"url": "http://epicenter.bg/article/Zoran-Zaev--Makedonskiyat-ezik-e-vpisan-vav-vsichki-mezhdunarodni-organizatsii-/201579/7/51", "text": "Недопустимо е да говорим за език, за проблеми с идентичността през 21-ви век, това са решени въпроси, заяви премиерът на Зоран Заев днес по време на еко-акция, когато е бил попитан за отричането от страна на България на македонския език, цитиран от македонското електронно издание “24 Инфо“ и Агенция \"Фокус\".    Той обяви, че предстои среща с премиера Бойко Борисов, която трябва да се проведе в началото на 2020 година, по време на която ще разговарят открито и приятелски.    „Ние сме приятелски страни и подобни тонове са недопустими, когато в 21-ви век говорим за идентичност, която е ясно вписана във всички летописи, във всички документи и във всички международни организации. Получих и аплодисментите от българските депутати, когато говорих македонски език в Европейския парламент, каза Заев.    Премиерът подчерта, че Споразумението за сътрудничество и приятелство с България е подписано на три езика, и че то е подписано в съответствие с Конституцията, тоест и на македонски език.  ", "date": "2019.12.14", "title": "Зоран Заев: Македонският език е вписан във всички международни организации "}
{"url": "http://epicenter.bg/article/Boris-Dzhonsan-shte-zapazi-dosegashnite-si-ministri--uskoryava-Brekzit-/201590/7/0", "text": "Британският премиер Борис Джонсън, чиято Консервативна партия спечели убедителна победа в извънредните общи избори, каза на новите депутати, че сега те са „слуги на народа“ и поздрави активистите, че са „прекроили политическата карта на Обединеното кралство“. В Лондон обаче демонстранти издигнаха лозунги против управлението на Борис Джонсън, предава БНР.    Първото място, което Борис Джонсън посети днес след деня на изборната победа, бе бивша „крепост“ на лейбъристите в Северна Англия. Джансън благодари на избирателите, че са „нарушили навиците на гласуване на поколения“, за да подкрепят консерваторите.    Думите му, изречени в Седжфийлд, където на времето бившият премиер от Лейбъристката партия Тони Блеър бе избран като депутат, със сигурност могат да се приемат като „сол в раната“ на лейбъристите, които претърпяха най-тежкото си поражение от 30-те години на миналия век.    В петък през нощта в централен Лондон имаше протести след изборната победа на Борис Джонсън. Демонстрантите издигнаха лозунги като „Не зачитайте управлението на торите!“ и „Това не е моят премиер“.    Лондонската полиция съобщи, че са били арестувани двама души – един за нападение срещу полицай и друг за нарушаване на обществения ред.    Иначе, по-малко от две седмици преди Коледа се очаква Борис Джонсън максимално да ускори плановете за излизане на Обединеното кралство от ЕС. Той смята да запази стария си кабинет, като в понеделник обяви някои малки размествания.    Депутатите ще се завърнат в Камарата на общините във вторник, а в четвъртък официално ще бъде открита новата параментарна сесия с традиционната реч на кралицата.    В петък предоговорената сделка на Борис Джонсън ще бъде върната в парламента.  ", "date": "2019.12.14", "title": "Борис Джонсън ще запази досегашните си министри, ускорява Брекзит "}
{"url": "http://epicenter.bg/article/Izgubil-li-e-harizmata-si-Viktor-Orban--/201548/11/33", "text": "  „Ето как работи оркестърът на Сорос“, написа в Туитър унгарският държавен секретар Золтан Ковач за изслушването на страната му в съвета по общи въпроси на Европейския съюз тази седмица. Темата беше върховенството на закона в Унгария и започналата процедура срещу страната, която може да отнеме правото и на глас в Европейския съвет.    Унгарските власти продължават да разглеждат европейските мерки като „лов на вещици“ срещу правителството на Виктор Орбан, ръководен от либералните елити. А дори при широк консенсус между страните-членки процедурата трудно ще премине през единодушие в Европейския съвет, където също обвиняваните в авторитаризъм поляци пазят гърба на Орбан.    Така на европейско ниво антилибералната Унгария ще продължава да е ключов фактор в обсъжданията на дългосрочни планове, сред които Зеления курс на Урсула фон дер Лайен. Същевременно притесненията, че в Будапеща се изгражда съвременна диктатура, не спират. В пореден повод се превърнаха две законодателни инициативи на правителството на Орбан, подпечатани от мнозинството на ФИДЕС в парламента. Първата засяга управлението на държавните културни институции и доведе до протест на театрални режисьори, актьори и подкрепящи ги граждани. Втората, според критиците ѝ, ограничава политическите права на опозицията.    В понеделник над 5000 души в Будапеща скандираха „Културата е в основата на нацията“, недоволни от правителствените планове за театрите. Два дни по-късно парламентът все пак одобри законодателните промени, макар и в олекотена форма. Финалният вариант на реформата поне на този етап не предполага толкова пряк правителствен контрол върху назначенията в културните институции и намаляване на бюджетите на независимите театри. Създава се обаче Национален културен съвет, чийто ръководител се назначава от кабинета и който ще отговаря за финансовите планове на 17-те най-големи културни институции. Поставят се и нови условия за държавното финансиране на театри под шапката на местните власти.    Социологът Александра Ковалски описва ситуацията така:    „Основният залог е контролът върху администрацията на театрите. Това е опит за ограничаване на артистичната автономия на театрите и програмите им. Това ще даде отражение върху програмата на театрите, но основното, какъвто обикновено е случая с политиките на Орбан, е контролирането на хора на определени позиции. Той е прагматичен човек, идеологията е част от нещата, но най-важното е виждането му за страната като набор от ресурси. Хората са част от тези ресурси, които иска да контролира. Иска да замени персонала с негови хора, да контролира и разпределя самите постове“.    Според Ищван Хегедуш от неправителственото Унгарско общество за Европа приетият закон не означава правителствен контрол върху програмата на театрите, а протестната реакция на театралите и подкрепящи ги граждани е била успешна, но:    „От друга страна не знаем какво ще означава този закон. По-важното е каква е мотивацията зад такова законодателство - да се упражни натиск върху свободното изкуство и театралните режисьори и актьори, които се обединиха срещу тези планове. След преизбирането му през 2018 година Виктор Орбан заяви, че след промените в политическото устройство, конституцията, върховенството на закона, медиите, икономиката, той ще започне битка на полето на образованието, културата и науката“    Битка за умовете на унгарците. Театралите са притеснени от възможността чрез законовите промени правителството да подчини сцените на разбиранията си за „култура“ - пари да се дават само за „патриотични“ постановки и самите директори на театрите да са подчинени на тази линия. Или, както заяви на протестиращата режисьорка Беата Барда:    „Ще загубим разноцветната си култура, мултикултурализма, и да, след това ще ни отнемат и свободата“.    „Това, което Орбан направи в последните 8-9 години е подкопаване на либералната демокрация и създаване на нов вид режим през XXI век, основан на антилиберални идеи - изключване на малцинства и различни маргинализирани групи, както и на либералния елит. Вероятно иска по-хомогенно, йерархично, нарича го християн-национално общество. Тези думи не означават много, но става въпрос за система, в която хората слушат повече какво казва политическото ръководство и държавата контролира много области - от политиката до всекидневния живот“, заяви Ищван Хегедуш.    Унгарският премиер е добре познат с главната си роля в авангарда на неоконсервативната вълна в Европа. И действително, в рамките на управлението си през последното десетилетие Орбан подчини държавния апарат на идеологическите си разбирания.    „Това също така е пазар ... извинявам се, правителство, което е много дружелюбно към пазарите, защото партията и приятелите й правят пари на тези пазари. Така че, от една страна ситуацията има общо с партията-държава през социализма, но от друга е много различна, защото имаме авторитарна неолиберална държава, която е напълно интегрирана в пазарните механизми.    Семейните ценности, езикът, етническата дефиниция за нацията, етническата идеология зад унгарския национализъм - всичко това е патерица на елита, който разпределя благата на приятелски принцип. Случаят с директорите на театрите засяга този идеологически контрол върху средната класа. Орбан е декларирал целта си за изграждане на национална средна класа, национална буржоазия. Той иска да замени либералната средна класа. С това е свързан законът за театрите, но също и медийните закони, а съществуват и планове за сходен контрол върху издателствата“, притеснява се Александра Ковалски, чийто работодател, Централноевропейският университет, в крайна сметка беше изгонен от страната в рамките на битката на Орбан с подкрепяните от милиардера Джордж Сорос институции.    В миналото Ищван Хегедуш е депутат от управляващата партия ФИДЕС, възникнала като либерално студентско движение по време на социалистическия режим. Така става и пряк свидетел на една историческа за Унгария трансформация:    „Тази история започва в началото на 90-те и е дълъг разказ за това как Орбан се пренасочи от либерални към десни позиции, а впоследствие към популизма и авторитаризма. Бих казал, че той не беше изцяло движен от желанието за пари и власт. Промяната беше и идеологическа. Беше комбинация от прагматизъм и идеологическата мисия, която има в главата си.    Когато нападаше Централноевропейския университет, това не се случи заради пари, а заради искрената му омраза към либералните елити. В други случаи Орбан може да е много по-гъвкав и прагматичен. При всеки различен случай поведението му се диктува повече от прагматизъм или идеология, но за него и привържениците му е много ясно кой е врагът и това е най-важното в съвременния популизъм и авторитаризъм - врагът е либералният ред. И това не е въпрос на прагматизъм или приспособяване към ситуацията с меркантилна цел. Искат нещо различно, макар че не знаем какво точно“.    Идеологическата битка на културното поле може би тепърва ще се развива, а според повечето анализатори въпреки откритата авторитарност на Орбан е нелепо да говорим за диктатура в рамките на Европейския съюз. През октомври ФИДЕС понесе и сериозно изборно поражение, като Будапеща и други градове си избраха опозиционни кметове. Това обаче ускори и други законодателни промени, приети във вторник. Те ограничават правата на коалиране в рамките на парламента, а според критиците увеличават контрола върху съдилищата и местната власт. На парламентарния председател се дават права за по-строги наказания за нарушаване на реда в залата. Критиците свързват този ход с различните форми на по-шумен протест, използвани от опозиционни представители в рамките на парламента.    „Властта вече губи харизмата на лидера си, на която първоначално разчиташе. Това е закон в политическата власт - след няколко години харизмата ерозира и властта трябва да бъде поддържана с по-репресивни средства. Победата на опозицията в Будапеща със сигурност беше изненадваща и беше удар върху властта на Орбан в страната“, смята Алекс Ковалски, а според Ищван Хегедуш:    „Някои опозиционни политици и партии използваха методи, които са много популярни сред хората. Затова правителството реши да ореже правата им. За тях е много просто - ограничават пространството за опозицията, в което тя може да изрази несъгласието си с правителството“.    В хода на времето начинът, по който може би подпийналият Жан-Клод Юнкер поздрави Орбан през 2015 година с думите „Ето го диктатора!“, сигурно ще ни се струва все по-малко хумористичен.  ", "date": "2019.12.14", "title": "Изгубил ли е харизмата си Виктор Орбан? "}
{"url": "http://epicenter.bg/article/Skopsko-izdanie--Kakva-beshe-rolyata-na-Balgariya-Makedoniya-da-ne-poluchi-data-za-pregovori-s-ES--/201569/11/33", "text": "Каква беше ролята на България Македония да не получи дата за преговори с ЕС, коментира Александър Стояновски от Брюксел в македонското електронно издание “МКД“. Агенция „Фокус“ представя материала без редакторска намеса.    Освен Франция, която упражни ветото си над Македония и Албания, установяваме, че в Брюксел Дания и Холандия също изразиха сдържаност към разширяването на ЕС. Но тук в Брюксел вече е ясно, че ролята на България не е била малка.    Въпреки че българските висши представители никога не са заявявали официално в двустранните си отношения с Македония, че са против интеграцията в ЕС, това на терен изглежда различно. Неслучайно през този период и преди и след решението за отлагане на датата на присъединяване на Македония висшите български служители заявиха, че имат сериозни възражения по отношение на прилагането на разпоредбите на Споразумението за приятелство и добросъседство. Българските политици се опитват да използват своето недоволство от работата на Съвместната комисия по исторически въпроси като изнудване в процеса на македонската интеграция.    Според моята информация, тук в Брюксел по онова време българските лобисти бяха серизоно ангажирани да подкрепят френския президент Макрон в забавянето на процеса на разширяване на ЕС.    Тази тяхна политика не случайно беше обявена от президента Румен Радев през септември, когато той се срещна с български представители от съвместната мултидисциплинарна комисия по въпросите на историческото образование между България и Македония. Тогава той каза, че България трябва да подкрепя интеграцията на Македония в ЕС, но не за сметка на българската история, език и идентичност. \"Ако през следващия месец не бъде постигнато споразумение по спорните въпроси, трябва да се състави нова национална позиция за защита на българския интерес\", каза тогава Радев.    А споразумение все още не е постигнато.    След това дойде Декларацията на Българското народно събрание, която подкрепя македонската евроинтеграция, но условията бяха повторени. В документа се подчертава, че европейската интеграция „няма да бъде в ущърб на изкривяването на исторически събития, документи и артефакти, както и на ролята и позициите по отношение на личности от българската история“. Софийската декларация призова Скопие да приложи ефективно, без забавяне и добросъвестно, Споразумението за приятелство, добросъседство и сътрудничество, което беше подписано от премиерите на двете страни Бойко Борисов и Зоран Заев на 1 август 2017 г.    В текста се посочва още, че България „отстоява приемането на историческата истина на обща история, споделена и от държавите, и от народите“. Българският парламент призовава страната да изпълни изцяло „договорено и постигнато в рамките на съвместна мултидисциплинарна експертна комисия по исторически и образователни въпроси и да ги включи в училищните учебни програми и материали възможно най-скоро“ и призовава „да се прекрати всяка форма на речта на омразата към България и гражданите на Република Северна Македония с българско национално самосъзнание, включително в медиите и върху надписите на паметниците.\"    Междувременно се появиха изявления на българския вицепремиер и министър на отбраната Красимир Каракачанов, който е много по-открит в изявленията си за съществуването на Македония, македонския народ и македонския език. \"Не можем безусловно да подкрепим Северна Македония по пътя й към ЕС. Тези хора ни се подиграват\", каза Каракачанов за работата на двустранната комисия. „Трябва да поставим ясни условия за насрочване на междуправителствена конференция, за да има ясни и окончателни резултати. Надявам се, че това, което правим, ще бъде много ясен сигнал за ръководството в Скопие, \"каза той.    „Времето за прехвърлянето на топката свърши. Тези хора се забавляват и си играят с нас. Обърнете внимание, че последното заседание на комисията е насрочено за 15 септември, деня преди заседанието, на което ЕС ще вземе решение \", добави той.    „Ако комисията по исторически и образователни въпроси няма краен срок, тогава няма да има срок за пътя на Северна Македония към Европейския съюз. Неприемливо е някой да мисли, че просто ще използва България само за присъединяване към Европейския съюз \", каза Каракачанов, коментирайки интервю с президента Стево Пендаровски.    И накрая преди два дни се появи изявление на БАН, което казва, че „официалният език в Република Северна Македония е писмено-регионална норма на българския език ... Така нареченият македонски език всъщност е продължение на българския език ... че македонският език се преподава в много чуждестранни университети поради държавната политика на РСМ за целенасоченото субсидиране на лекции в чужбина, както и че „представянето на българските писатели и активисти Марко Чепенков, Кузман Шапкарев, Григор Пърличев, братя Миладинови и други като македонски е изкривяване на историческата и научната истина \"... Македонският език има български корени и е продукт на манипулацията с историческите факти и прикриване на истината ... \".    Тази лицемерна политика се подкрепя от българското настояване за заличаване на употребата на термина български окупатор в македонските учебници по история. С това те се опитват да кажат, че България винаги е смятала тази територия (Република Македония) за своя, а не за окупирана. Те не са окупирали никого по време на Втората световна война, когато са били на страната на фашистите, а само са се опитвали да възвърнат „своите“ територии, да използват „историческото си право“. А всичко това е нарушение на принципите на международното право, на ценностите, на които се опира Европейският съюз, и противоречи на подписаното Споразумение за добросъседство.    Тези нагласи на българските политици и историци са постоянни. Споразумението за добросъседство и приятелство очевидно не постигна много, освен само редовните срещи на премиерите Зоран Заев и Бойко Борисов.    От това следва, че Македония ще има далеч по-сериозни проблеми с източната си съседка, отколкото с южната си съседка през следващия период. България става все по-чувствителна към възможното затваряне на македонската приказка за членството в ЕС. Изводът е много прост - влизането на Македония в ЕС за България ще означава края на дългогодишната ѝ асимилаторска доктрина от 19-ти век.  ", "date": "2019.12.14", "title": "Скопско издание: Каква беше ролята на България Македония да не получи дата за преговори с ЕС? "}
{"url": "http://epicenter.bg/article/Arhivite-govoryat---quot-Podmeneniyat-ezik-quot----kak-se-zarazhda-makedonskata-ezikova-norma-/201570/11/33", "text": "БНТ припомня един филм от 2012 г. от рубриката \"В кадър\". \"Подмененият език\" разказва за това как за няколко месеца от един български говор по политически причини се направи езикова норма, която и до момента в Македония се нарича език. За езиковото деление и целенасочената сърбизация на югозападния български говор разказват от двете страни на границата езиковеди и политолози.    Сред героите на филма е и писателят Стоян Ристески от Охрид, който е успял да открие и запази стенографските записи от заседанието на \"антифашисткото събрание за народно освобождение на Македония\" на 2 август 1944 г., на което редом с провъзгласяването на независима македонска държава, се провъзгласява и началото на \"нов език\" - македонския.    Целта на филма е да покаже как се развива този т.нар. език и защо се полагат толкова усилия да бъде разграничен от българския и да се превърне в странна смесица от сръбски думи и думи от латински произход. Във филма ще видим също бившия македонски премиер Любчо Георгиевски, както и съпругата на Венко Марковски, участвал в първата езикова комисия през 1945 г. и проф. Иван Кочев, настоящ преподавател в Благоевградския университет.    Автор на филма е Весела Смилец, оператор - Добролюб Илиев, режисьор -Олег Ковачев, консултант - Костадин Филипов.    Филма \"Подмененият език\" можете да гледате   ", "date": "2019.12.14", "title": "Архивите говорят: \"Подмененият език\" - как се заражда македонската езикова норма "}
{"url": "http://epicenter.bg/article/Simeon-Nikolov---Neobhodima-li-ni-e-podvodnitsa--e-izlishen-vapros-/201581/11/33", "text": "  След срещата си с генералния секретар на НАТО Йенс Столтенберг българският премиер Бойко Борисов съобщи, че можем да закупим подводница, която Норвегия сваля от въоръжение.   заради това, че е „втора ръка”, че била „скрап” и др. подобни. Премиерът обаче не беше подготвен от съветниците си по въпроса.    Първо, споменавайки за единствената българска подводница, станала музей, той забрави да припомни, че   Според тях такъв не ни бил нужен. Абсолютно нелогичен аргумент за всяка приморска страна, защото подводницата не е само въоръжение, а и средство за контрол, влияние и възпиране. Когато поставих въпроса на секретаря по въоръжените сили при президента по това време, отговорът му съвпадаше с този на САЩ: била твърде скъпа подръжката. Години по–късно обаче румънците направиха предложение за възобновяване на своя подводен флот.    Изглежда за българските политици е предизвикателство да разсъждават, с каква цел се дават такива съвети,   и те бяха продадени или нарязани и още ред други неща, случили се през последните десетилетия.     Става дума за 6 германски подводници клас 210, които носят норвежкото наименование „ULA”, но са произведени в Германия в периода 1987 –1992 г. по договор от 1982 г., подписан между двете страни. Поводът за смяната на тези 6 подводници е германо–норвежкият проект, на базата на който се създаде смесена фирма с участието на „Тисен–Круп”, „Атлас Електроник” и „Конгсберг” за построяването на нови подводници клас 212 CD. На въоръжение в Германия днес са клас 212 А.    , ефективни и изгодни във финансово–ценово отношение. Те са с дължина 59 м, скорост 20 км/час и 43 км/час, дълбочина на потапяне 200 м., с 8 торпедни тръби. Цената им тогава беше 84,6 млн долара.   Подводниците от клас 212А, които са на въоръжение днес в Германия, са с дължина 56 м, скорост 22 км/час и 37 км/час, дълбочина на потапяне под 400 м, въоръжение 6 х 533 мм торпеда./     ще установим, че той е средно межу 30 и 32 години. В случая следователно имаме 6 подводници, произведени както следва: 1 през 1988, 1 през 1989, 2 през 1990 и 2 през 1991 г. Въпросът е, коя от тези 6 подводници ни се предлага?    Важно е да се отбележи, че старите подводници от клас 210 на въоръжение в Норвегия са преминали основен технически преглед и модернизация в периода 2006–2008 г.   така както при договарянето на бойни самолети „втора ръка” се посочваше съответната сума за такава цел. Това ще определи и остатъчния им жизнен цикъл. При самолетите той беше 15 години. При това тряба да се държи сметка и за въоръжението, защото белгийските фрегати например ни бяха предадени с ракети, чийто срок изтичаше и трябваше или да се изстрелят при учение или да се заменят с новозакупени.    Във връзка с възникналите спорове в социалните медии по тази новина от премиера Борисов, би трябвало да се вземе под внимание следното:   Немаловажен е фактът, че все още разполагаме с кадри, които с годините безвъзвратно ще загубим и всяко възстановяване ще бъде все по–скъпо.             в бъдеще в името на националните, а не на други интереси и партийни пристрастия. А в \"Програма 2032\" и в „План за развитие на въоръжените сили 2026“ да залегне проект за втора и трета подводница, които да бъдат вече новопроизведени и със съвременно оборудване и въоръжение.     заради чужди геополитически съображения и с възможности за използване само на 2 летища в България, когато имахме шанса да придобием други самолети, които щяха да ни излязат почти безплатно, като се имаше предвид, че офсетът бе 105% и при евенуатлни бойни действия да бъдат разсъсредоточавани в цялата страна.     по съответните проекти, защото и по някои следващи такива, въпреки че са в ход и са известни междинните резултати, се лансират предложения дори за включване на нов кандидат, например за новата бойна бронирана машина на пехотата. Поведение, което ерозира силно имиджа ни на търговски партньор на международната сцена.    В коментара си след срещата с генералния секретар на НАТО Йенс Столтенберг премиерът Борисов засегна и друг въпрос, който има връзка с гаранциите за сигурност и способностите на национално ниво.   намерили отражение и на последната среща на НАТО на 03/04 декември в Лондон.     преди срещата в Лондон с неприемливия аргумент, че това било предмет на двустранни отношения. А продължават заплахите и с турски военни кораби край Кипър за „гарантиране” незаконните турски сондажни дейности край новото газонаходище. Да не говорми за заплахите преди година, че турски бойни самолети отново щели да летят над Атина.     а Гърция със сигурност не е погледнала с добро око на такова българско позициониране. В тази връзка е добре вместо да дразним съседите, да си припомним член 3–ти от Вашингтонския договор за необходимостта всяка страна–член на НАТО да изгради първо способности за самостоятелна отбрана и да фокусираме дългосрочните си усилия и в тази насока и то в перспектива, а не с хоризонт до края на мандата на днешните ни политици.     ", "date": "2019.12.14", "title": "Симеон Николов: „Необходима ли ни е подводница?” е излишен въпрос "}
{"url": "http://epicenter.bg/article/Otnovo-fatalni-katastrofi--Oshte-dve-zhertvi-na-intsidenti-v-Plovdivsko-/201549/3/0", "text": "Двама души загинаха при две тежки катастрофи през изминалата нощ в Пловдивско, предава БНР.    Първата е станала на пътя Съединение-Цалапица малко след полунощ. Пежо излиза от Съединение и при ляв завой се удря в мантинелата. Колата е паднала в напоителен канал като на място загива момиче на 21 години.    Втората катастрофа е станала тази сутрин в 6,30 ч. на пътя Розино–Кърнаре. Лек автомобил Опел Мерива се е ударил в дърво. На място загива шофьорът, който е на 51 години от Карлово.    Образувани са досъдебни производства по случаите.  ", "date": "2019.12.14", "title": "Отново фатални катастрофи! Още две жертви на инциденти в Пловдивско "}
{"url": "http://epicenter.bg/article/Mladen-Marinov--8-godishno-dete-e-postradalo-pri-katastrofa-v-blizost-do-Novi-Iskar-/201555/3/0", "text": "8-годишно дете е пострадало при катастрофа в близост до Нови Искър. Това каза министърът на вътрешните работи Младен Маринов пред журналисти, предаде репортер на Агенция \"Фокус\".    Той поясни, че детето е настанено с травма на главата и на крака в болница.   „Пробата за алкохол на шофьора, блъснал двете момичета на столичен булевард, е отрицателна. По случая е образувано досъдебно производство. Водачът е спрял и оказал помощ на пострадалите”, заяви Маринов и допълни, че „един миг невнимание преобръща живота”.   Министърът призова в есенно-зимния сезон децата да се облечени в по-светли дрехи и да имат светлоотразители.    \"Въобще всички трябва да се замислим за нашето поведение на пътя. Това е задача, която не може да реши нито една институция. В понеделник ще имаме дебат по линия на пътната безопасност. Много идеи има. Голяма част от тях са приведени вече в действие, но в крайна сметка опираме до поведението на всеки един човек. От една страна държавата има лостовете със съответните санкции, но виждате 30 млн. лв. повече събрани. Резултатът - ще сме доволни, ако успеем да задържим броя на жертвите, както бяха миналата година. Всеки един живот е важен. Трябва да имаме самосъзнание да се движим нормално\", заяви министърът.    Според него като че ли в България няма толерантност.  ", "date": "2019.12.14", "title": "Младен Маринов: 8-годишно дете е пострадало при катастрофа в близост до Нови Искър "}
{"url": "http://epicenter.bg/article/Zapochva-mashtabna-operatsiya-za-bezopasnost-na-patya-na--quot-Patna-politsiya-quot--v-tsyalata-strana-/201575/3/0", "text": "Констатирахме усложняване на пътнотранспортната обстановка – тежки инциденти със загинали деца в столицата, възходяща тенденция на броя на убитите през последните два дни. Това ни накара да вземем допълнителни мерки, да се разпоредят съответни операции по отношение на пътнотранспортните произшествия в страната, да включим допълнителни екипи с колеги, които в момента почиват, обобщи министър Младен Маринов на брифинг в Координационния център за пътна безопасност.      Той използва повода да запознае представителите на медиите с работата на центъра и подчерта, че идеята за създаването му е на едно място да работят институциите, които имат отговорности както към пътната инфраструктура и контрола на пътя, така и на тези, които издават съответните документи и разрешителни. Идеята е да се получава бърза информация, да има координирани действия, защото след пътен инцидент една бърза реакция може да намали щетите от него.    Вътрешният министър поясни, че в центъра се получават и сигнали за съответни промени на пътната обстановка, включително и предприети строително-монтажни дейности или наложени временни ограничения. В тези случаи колегите от пътна полиция правят връзка с териториалните служби, проверява се дали са поставени съответни обозначителни знаци за контрол на движението.    \"Същевременно е осигурена и съответната връзка до всички пунктове, които извършват годишни технически прегледи, като по този начин в системите им постъпва информация, която професионалните шофьори могат да ползват. Идеята е освен по най-бързия начин, всички отговорни институции да действат и реагират паралелно и на момента\", допълни главният секретар на МВР главен комисар Ивайло Иванов.    Той даде пример със снощната ситуация в столицата - \"след концентрацията на ПТП с деца веднага се взе решение, бяха изведени допълнителни екипи на пътна полиция, обиколих столицата, разпоредил съм от тази вечер операция в цялата страна\".    \"Ще бъдат мобилизирани от почиващите екипи там, където има концентрации на пътнотранспортни произшествия, в тъмните части на денонощието. Целият ръководен състав, включително на ниво директор и заместници, ще извършват анализи и проверки, защото тази ситуация по пътищата трябва да спре\", категорично заяви главният секретар.    \"Традиционно по празниците винаги са се взимали превантивни мерки, сега действията ще бъдат изпреварващи. В страната по празниците ще има засилено полицейско присъствие\", обясни министър Маринов.  ", "date": "2019.12.14", "title": "Започва мащабна операция за безопасност на пътя на \"Пътна полиция\" в цялата страна "}
{"url": "http://epicenter.bg/article/Vzriviha-sak--zaradi-koyto-be-ottsepen-pl---Nezavisimost--vav-Varna-/201577/3/0", "text": "Екип на ДОТИ е взривил сак, намерен безстопанствен на площад „Независимост” във Варна пред Съдебната палата.    В него са открити непотребни вещи, оставени вероятно от бездомен, съобщиха от Областната дирекция на МВР, предава БНР.    Охраната е снета, районът, който остана отцепен близо два часа, вече е свободен за преминаване.    При блокирането на района не работеше и Коледният базар.    При подаването на сигнала за изоставения багаж пространството около пл. „Независимост” бе изпълнено с хора, сред които и много деца, тъй като денят е хубав.  ", "date": "2019.12.14", "title": "Взривиха сак, заради който бе отцепен пл. „Независимост” във Варна "}
{"url": "http://epicenter.bg/article/19-godishen-mladezh-pochina--sled-kato-e-bil-namushkan-v-korema-/201578/3/0", "text": "19-годишен мъж е починал след като му е била нанесена прободна рана в корема в Шумен. Това съобщиха от ОДМВР - Шумен, предаде \"Фокус\".    В 12:08 часа днес в дежурната оперативна част на ОДМВР- Шумен е приет сигнал за възникнал инцидент. веднага е бил насочен полицейски екип към улица „Ген. Скобелев“ близо до читалище „Екипе“.    Изяснено било, че малко преди това между трима младежи възникнал спор, по време на който единият извадил нож и нанесъл прободна рана в корема на 19-годишен местен жител.    Веднага след това извършителят избягал в неизвестна посока и се издирва от органите на реда.    Пострадалият е приет в тежко състояние в спешно отделение на шуменската болница, с опасност за живота. Малко по-късно починал.    Работата по образуваното досъдебно производство продължава под ръководството на окръжната прокуратура в Шумен.  ", "date": "2019.12.14", "title": "19-годишен младеж почина, след като е бил намушкан в корема "}
{"url": "http://epicenter.bg/article/Natsionalniyat-savet-na-BSP-priema-pravilata-za-pryak-izbor-na-predsedatel-/201542/2/48", "text": "С минута мълчание в памет на Стефан Данаилов и Любен Корнезоов започна заседанието на Националният съвет на БСП, което се провежда на \"Позитано\" 20.    Пленумът ще разгледа проект на правила за реда и условията за провеждането на пряк вътрешнопартиен избор на председател на БСП. По Устав мандатът на председателя на партията е 4 години. Председателят Корнелия Нинова бе избрана да оглави БСП на 8 май 2016 г. по време на първото заседание 49-тия конгрес на партията.    След промените в Устава обаче конгресът няма да е органът, който избира председателя, а той ще се избира пряко от членовете на БСП. Това ще се случи за първи път в историята на партията. Именно за това са необходими и правила за вътрешнопартийния избор.    Изборът на председател на БСП е част от цикъла отчети и избори, който партията започна на 1 декември 2019 г. На вниманието на Пленума ще бъде представена информация за хода на отчетно-изборната кампания в Българската социалистическа партия.   Вътрешната опозиция е против прекия избор на председател на партията, но тъй като това вече е залегнало в Устава, не могат да го променят. Ще се опитат обаче да нанесат корекции в предложените правила за провеждане на избора. Борислав Гуцанов от Варна заяви, че е против прякото избиране на лидера на партията.   Членовете на Националния съвет на БСП ще се занимаят и с позиция по заявените предложения на българското правителството за въвеждане на контрол над дейността на прокуратурата и главния прокурор.  заяви преди ден Румен Овчаров.   Вътрешнопартийният избор ще бъде проведен на принципа на националните избори.  Националният съвет на БСП насрочва провеждането на прекия вътрешнопартиен избор за председател в срок не по-късно от 120 дни преди провеждането на Конгреса на БСП.    Очаква се той да бъде в началото на май, а прекият избор - през април.    За изборния процес ще отговаря партийна ЦИК.    Право да излъчват претенденти за най-високия партиен пост на \"Позитано\" 20 ще имат основните партийни организации, общинските конференции и районните конференции на БСП.    Вижте проекта за П Р А В И Л А    За реда и условията за провеждането на пряк вътрешнопартиен избор на председател на БСП    Тези правила се приемат на основание на чл. 16, ал. 1 от Устава на БСП и определят реда и условията за провеждането на пряк вътрешнопартиен избор на председател на БСП    Организационно-техническо осигуряване    1. Организационно-техническата подготовка на прекия вътрешнопартиен избор на председател на БСП се осъществява от НС на БСП и съответно от общинските ( районните) партийни съвети и основните партийни организации.  2 .Финансирането на организационно-техническата подготовка на изборите се извършва от собствения бюджет на партията.  3. Организацията и контролът на прекия вътрешно партиен избор на национално ниво се осъществява от избрана от НС на БСП Централна комисия по провеждане на избора..  4. Местните организации и органи /Об.ПС и РС / формират общински /районни/ комисии, включително и секционни комисии за провеждане на избора в т.ч. и резерви.  5. Общинските и Районни съвети на БСП осигуряват:  - необходимите помещения за провеждането на прекия вътрешно партиен избор.  - достатъчно на брой и в необходимия вид изборни документи, изборни кутии и други необходими материали.  - необходимия ред и охрана за провеждане на избора и публичните обсъждания.    Насрочване и определяне на изборния ден    1. НС на БСП с решение насрочва провеждането на прекия вътрешнопартиен избор за председател на БСП в срок не по-късно от 120 дни преди провеждането на Конгреса на БСП.  2. С решението за насрочване на изборите НС на БСП избира Централна комисия за провеждане на избора.  3. НС на БСП изготвя план-сметка за разходите на прекия вътрешнопартиен избор.  4. Изборите се произвеждат едновременно във всички СИК в един ден за цялата страна.  5. Изборният ден започва в 7 часа сутринта и приключва в 19 часа    Основни изисквания, принципи и критерии  за издигане на кандидатите за председател на БСП    1. Кандидатите за председател на БСП могат да бъдат български граждани, които отговарят на изискванията на Устава на БСП.  2. Издигнатият кандидат за председател на БСП подписва декларация, че е съгласен да бъде издигната неговата кандидатура; както и че ще бъде лоялен на принципите и политиката на партията.  3. Издигането на кандидатурите се осъществява на основата и изискванията и принципите за демократичност и гласност, равнопоставеност; откритост и публичност; солидарност; другарство; свободно изразяване на мнения и позиции; диалогичност и взаимно уважение.  4. Основните критерии при издигането на кандидати за председател на БСП са:  - висока професионална и политическа компетентност;  - ръководен и организационен опит.  - партийна и обществена приемливост.  - политическа лоялност и нравствена чистота.  - комуникативност и диалогичност.    Издигане на кандидати  и формиране на изборна листа    Съгласно чл. 20, ал. 6, т. 4, чл. 22, ал. 8, т. 8 и чл. 25, ал. 1 от Устава право да предлагат кандидати за председател на БСП имат Основните партийни организации, Общинските конференции (Общите събрания) и Районните конференции.  2. Въз основа на посочените изисквания, принципи и критерии ОПО и Общинските и Районни конференции на своите заседания предлагат кандидат/и за председател на БСП.  3. Решенията от заседанията на конференциите се изпращат на Централната комисия за провеждане на избора.  4. След като получи всички решения от конференциите Централната комисия за провеждане на избора незабавно проверява предложените кандидатите за наличието на партиен стаж съгласно разпоредбата на чл. 15, ал. 5 от Устава . При липсата на необходимия стаж посоченият кандидат не се допуска до участие в изборите.  5. След тази проверка и след наличие на подписана декларация, Централната комисия за провеждане на избора съставя окончателен списък по азбучен ред на предложените кандидати и ги регистрира за участие в изборите не по-късно от 35 дни преди деня на избора и обявява окончателния списък с кандидатите за председател на БСП на интернет страницата на НС на БСП.    Предизборна кампания    Предизборната кампания се открива 30 дни преди изборния ден .  Националният съвет, местните партийни съвети и основните партийни организации осигуряват широка публична разгласа, своевременно уведомяване на партийните членове на съответната територия за предстоящите избори.  Националният съвет, местните партийни съвети и основните партийни организации предприемат мерки за осигуряване на равнопоставеност на отделните кандидати в предизборната кампания и създават еднакви условия и възможности за изява на събрания, срещи, в средствата за масова информация, чрез печатни пропагандни материали и др.  Кандидатите имат право на еднакъв достъп до източниците на информация, която им е необходима за целите на предизборната кампания.  Кандидатите и застъпниците имат свобода на изразяване и на предизборна агитация в устна и писмена форма на предизборни събрания, както и чрез медиите.  6. Всеки кандидат може да финансира предизборната си кампания със лични средства и дарения от физически лица в размер на 10 минимални работни заплати за страната.  7. По време на предизборната кампания може да изготвят и разпространяват плакати, обръщения и други агитационни материали. На всеки агитационен материал задължително се отбелязва от чие име се издава .    Избирателни комисии    Централна комисия за провеждане на избора    1. За провеждане на избора за председател на БСП се избира Централна комисия за провеждане на избора/ЦКПИ/. Седалището на комисията е в централата на партията.  2. Комисията се състои от 9 членове, включително председател, заместник-председател и секретар.  3. Съставът на комисията се избира от НС на БСП по предложение на ИБ на НС и членовете на НС на БСП.  4. В комисията следва да се включат авторитетни и уважавани членове на БСП в т.ч. компетентни специалисти по изборния процес.  5. Комисията се подпомага организационно-технически от НС на БСП.  6. Комисията заседава, когато присъстват не по-малко от две трети от членовете й и се произнася с решения, които се приемат с мнозинство повече от половината от членовете й.  7. На всяко заседание се води протокол, който се подписва от председателя. Членовете на комисията подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.  8. Решенията на комисията се подписват от председателя. Решението за обявяване на резултатите от избора се подписват от всички членове на комисията.  9. Решенията на комисията са окончателни и не подлежат на обжалване.  10.Решенията на комисията се обявяват на интернет страницата на НС на БСП в отделен раздел“Пряк избор на председател на БСП.  11.ЦКПИ:  - осъществява методическо ръководство и упражнява контрол върху дейността на избирателните комисии.  - издава методически указания за работата на избирателните комисии по прилагането на правилата.  - определя вида и формата на изборните книжа.  - регистрира кандидатите.  - утвърждава и обявява окончателния списък на кандидатите.  - утвърждава и отпечатва бюлетините и ги предоставя на ОКПИ/РКПИ;  - утвърждава условията и упражнява контрол по провеждане на предизборната кампания;  - разглежда жалби и сигнали за нарушения при провеждането на предизборната кампания и се произнася в срок от 24 часа от постъпването им;  - разглежда жалби срещу решенията на ОКПИ/РКПИ и се произнася по тях в тридневен срок, а в предизборния и изборния ден незабавно;  - въз основа на протоколите на ОКПИ/РКПИ определя резултатите от избора и обявява избрания кандидат;  - когато няма избран кандидат със решение насрочва втори тур на избор на председател на БСП;  - определя и обявява кандидатите между които ще се проведе втория тур;    Общинска /районна/ комисия за провеждане на избора    1. Общинските /Районни/ съвети на БСП избират Общинска/Районна/ комисия за провеждане на избора не по- късно от 35 дни преди изборния ден.  2. Съставът на ОКПИ и РКПИ, се състои от седем членове включително председател, зам. председател и секретар.  3. ОКПИ и РКПИ заседава, когато присъстват повече от половината от членовете й и се произнася с решения, които се приемат с повече от половината от състава и. Решенията се подписват от председателя.  4. Членовете на ОКПИ и РКПИ подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.  5. Решенията на ОКПИ и РКПИ се обжалват пред ЦКПИ. В изборния ден се произнасят с решение до един час от постъпване на жалбата или сигнала и преди края на изборния ден.  6.Решенията на ОКПИ/РКПИ се обявяват на видно и достъпно място в съответния общински/районен съвет.  7. ОКПИ и РКПИ:  - упражняват контрол върху дейността на съответните им СИК;  - следи за своевременното и правилно образуване на избирателните секции в изборния район .  - упражнява контрол за съхранението на бюлетините и изборните книжа.  - регистрира до изборния ден застъпниците на кандидатите и им издава удостоверения;  - издава удостоверения за гласуване на друго място.  - произнася се по жалби и сигнали за нарушения на предизборната кампания в срок до 24 часа от постъпването им;  - снабдява секционните избирателни комисии с необходимите изборни книжа.  - разглежда всички жалби и сигнали за нарушения на изборния процес в съответствие с правомощията си, включително срещу решения и действия на СИК; в изборния ден се произнася с решение до един час от постъпване на жалбата или сигнала и преди края на изборния ден.  - установява и обявява резултатите от гласуването в изборния район в срок до 24 часа след приключването му и съставя протокол;  - предава на ЦКПИ екземпляра на протокола на общинската /районната комисия за провеждане на избора, екземплярите от протоколите на секционните избирателни комисии и избирателните списъци.    Секционна избирателна комисия    1. Общинските /Районните/ съвети на БСП определят СИК за всяка избирателна секция не по късно от 20 дни преди изборния ден.  2. СИК се състой от три до пет членове включително председател и заместник-председател.  3. Секционната избирателна комисия заседава, когато присъстват повече от половината от членовете й и се произнася с решения, които се приемат с мнозинство две трети от присъстващите членове. Решенията се подписват от председателя.  4. Членовете на СИК подписват протоколи и гласуват решения с особено мнение, когато не са съгласни с решението или с посоченото в протокола, като посочват в какво се изразява особеното мнение.  5. Решенията на СИК се обжалват пред ОКПИ и РКПИ. В изборния ден се произнася с решение незабавно след постъпването на жалбата или сигнала и преди края на изборния ден.  6. СИК:  - осигурява свободното и спокойно протичане на гласуването в избирателната секция;  - преброява гласовете за кандидатите; изготвя протокол за резултата от гласуването в избирателната секция и го предава на ОКПИ /РКПИ / незабавно след приключване на преброяването;  - предава останалите книжа и материали на ОКПИ и РКПИ;  - разглежда всички жалби и сигнали за нарушения на изборния процес, по които се произнася с решение незабавно и преди края на изборния ден; решението се съобщава веднага на жалбоподателя или подалия сигнала;    Секции    1. Броят и разположението на секциите за гласуване се определя от ОбС, РС на БСП съобразно:  - териториалното разпределение на избирателите.  - възможността за осигуряване на подходящи помещения за секциите, които да са достъпни за избирателите и да гарантират тайната на вота.  - в населени места /села, квартали, микрорайони/ с повече от една ОПО гласуването може да бъде в една избирателна секция.  - при необходимост /трудно подвижни избиратели и малко избиратели в отдалечени места/ се определят подвижни секционни избирателни комисии за гласуване с подвижни избирателни кутии.  2. На тази основа се утвърждава списък с поредните номера и местонахождението на секциите за гласуване. Копие от този списък се изпраща в ЦКПИ.    Застъпници    1. Застъпниците подпомагат и представляват интересите на кандидатите пред местните организации и органи и избирателните комисии.  2. Застъпникът има свобода на изразяване и на предизборна агитация в устна и писмена форма на предизборни събрания.  3. Всеки кандидат има право на по един застъпник във всяка СИК, ОКПИ, РКПИ и Централната комисия за провеждане на избора.  4. Застъпниците се регистрират до изборния ден въз основа на заявление, подписано от кандидата или от изрично упълномощено от него лице. В заявлението се вписват имената на лицата, които да бъдат регистрирани като застъпници.  5. Регистрацията и издаването на удостоверения на застъпниците за СИК и ОКПИ/РКПИ/ се извършва от съответната ОКПИ/РКПИ/. Регистрацията и издаването на удостоверения на застъпниците за ЦКПИ се извършва от самата ЦКПИ.  6. Застъпникът има право да:  - подпомага кандидатите и да представлява техните интереси;  - присъства на заседанията на избирателните комисии;  - присъства в изборното помещение при откриването, по време на гласуването и закриването на изборния ден;  - присъства в изборното помещение при отварянето на избирателните кутии и при установяване на резултатите от гласуването.  - да получи копие от протокола в съответната секция.  - подава жалби и сигнали за нарушения на изборния процес.    Избиратели и избирателни списъци    1. Избиратели в прекия вътрешнопартиен избор за председател на БСП съгласно чл. 16, ал. 2 от Устава са членовете на партията.  2. Не по-късно от 45 дни преди датата на избора НС на БСП предоставя на ЦКПИ информация за броя на членовете на БСП и броя на ОПО по общински/районни организации.  3. Избирателните списъци се съставят от Общинските и Районни партийни съвети, по отделно за всяка избирателна секция, на базата на списъците на членовете на ОПО към 31.12. на предходната година представени в НС на БСП. В избирателния списък се отразява номерът и местонахождението на избирателната секция и се включват следните графи:  - пореден номер;  - трите имена на избирателя;  - личен подпис на избирателя /полаган при гласуването/;  4. Избирателните списъци се съставят не по-късно от 25 дни преди изборния ден, подписват се от председателя на Общинския/Районен/ съвет на БСП и се предават на ОКПИ/РКПИ/, която ги съхранява до предаването им на СИК. Списъците се изпращат на ЦКПИ в електронен вид.    5. Контрол по достоверността на избирателните списъци се осъществява от ЦКПИ.  6. След утвърждаване и размножаване на изборните книжа в необходимия тираж ЦКПИ ги предоставят на съответните ОКПИ и РКПИ, които ги разпределя на съответните им СИК.  7. СИК са длъжни да осигуряват и гарантират съхраняване на изборните книжа до изборния ден.    Удостоверения за гласуване на друго място    1. Удостоверенията за гласуване на друго място се изработват от ЦКПИ и имат единна номерация за цялата страна. Предават се на ОКПИ/РКПИ/ с приемо-предавателен протокол не по-късно от 25 дни преди изборния ден.    2. Удостоверенията за гласуване на друго място се издават от ОКПИ/РКПИ/ на партийни членове, вписани в избирателния списък, след подаване на заявление по образец. В заявлението лицата декларират, че ще гласуват само веднъж.  3. След издаването на УГДМ, ОКПИ/РКПИ/ се заличава избирателя от избирателния списък с хоризонтална черта, така че заличеното име да се чете.  4.Заявленията, въз основа на които са издадени УГДМ, се предават на ЦКПИ заедно с предаването на протокола с резултатите от избора и останалите изборни книжа.  5. При балотаж ОКПИ/РКПИ/ издават УГДМ по реда на т.2 и т 3. И предава заявленията по реда на т.4.  6.Неизползваните УГДМ се предават на ЦКПИ.    Изборни материали    1. Гласуването се извършва с интегрална бюлетина, в която са посочени имената на кандидатите и поредният им номер, подредени по азбучен ред.  2. Бюлетините са бели на цвят. Размерът се утвърждава от ЦКПИ. Бюлетините съдържат надпис „Избор на председател на БСП” и логото на партията.  3. Централната комисия за провеждане на избора съгласувано с НС на БСП определя условията и реда за изработването, доставката и съхранението на изборните книжа.  4. В деня преди изборния ден СИК получава от ОКПИ и РКПИ:  - бюлетини за гласуване.  - избирателен списък;  - два формуляра на протокола (протоколите) на секционната избирателна комисия;  - консумативи и други помощни и технически материали.  5. След подписване на приемо-предавателния протокол отговорността за опазване на изборните книжа и материали носи председателят на СИК.  6. В изборното помещение се поставят кабини за гласуване, така че да се осигури тайната на гласуването.  7. Забранява се предварителното раздаване на изборни книжа и материали.  8. Забранява се гласуване извън изборното помещение, с изключение на случаите, когато е създадена подвижна избирателна секция.  9. В кабината за гласуване не се разрешава присъствие на други лица, освен гласуващия в момента избирател.  10. Изборният ден се открива от председателя на СИК в 7.00ч., ако присъстват членовете на комисията. При отсъствие на членове на СИК се уведомява ОКПИ/РКПИ.  11. Когато до един час не се яви отсъстващият член на секционната избирателна комисия, ОКПИ и РКПИ назначава един от резервните членове на мястото на неявилите се.  12. Когато избирателят е с увредено зрение, с увреден слух или с друго увреждане, което не му позволява да извърши сам необходимите действия при гласуването, председателят на комисията може да разреши гласуването да се извърши с помощта на придружител, посочен от избирателя.  13. Избирателите с удостоверение за гласуване на друго място се вписват от СИК в допълнителната страница на избирателния списък. Удостоверението за гласуване на друго място се предава на комисията, която проверява данните в него. Удостоверението се прилага към избирателния списък и е неразделна част от него.    Гласуване    1. Волята на избирателите се изразява с положителен вот, чрез гласуване „за”, а не „против”. Всеки избирател има право да гласува само за един кандидат.  2. Избирателят удостоверява самоличността си пред председателя или член на комисията, с лична карта или партийна членска карта.  3. Председателят или член сверява данните от документа за самоличност или партийната членска карта и допуска избирателя до гласуване.  4. Избирателят гласува, като огражда номера на избрания от него кандидат.  5. Избирателят сгъва бюлетината и я пуска в избирателната кутия, след което се подписва в избирателния списък.  6. Избирател, който сгреши при поставянето на знака, изразяващ неговия вот, може да върне сгъната сгрешената бюлетина на секционната избирателна комисия и да получи нова бюлетина за гласуване. Това право се предоставя на избирателя само веднъж. Сгрешените бюлетини се описват в протокола на секционната избирателна комисия.    Определяне на резултатите от изборите от СИК    1. Изборът приключва в предварително обявения срок. В случай че в някои от избирателните секции по това време има негласували и желаещи да гласуват избиратели, с решение на секционната избирателна комисия срокът се удължава до удовлетворяване на тяхното желание, за което се уведомява съответната общинска /районна/ комисия за провеждане на избора.  2. След края на изборния ден председателят на секционната избирателна комисия обявява гласуването за приключило.  3. Неизползваните и сгрешените бюлетини се преброяват преди отваряне на избирателната кутия, опаковат се поотделно, запечатват се с хартиена лента и се отстраняват от масата за броене.  4. Секционната избирателна комисия отваря избирателната кутия и подрежда бюлетините на купчини – по една купчина с гласовете за всеки един кандидат и една купчина с недействителните гласове.  5. Гласът е недействителен, когато:  - бюлетината не е по установения образец;  - в бюлетината има вписани специални символи, като букви, цифри или други знаци;  - в бюлетината не е отбелязан вотът на избирателя;  - в бюлетината е отбелязан вот за двама или повече кандидати;  6. Преброяват се недействителните гласове и гласовете за всеки един кандидат, след което бюлетините се опаковат поотделно, пакетите се надписват и се запечатват с хартиена лента.    7. Резултатите от избора се отразяват в протокол на секционната избирателна комисия в който се вписва:  - броят на избирателите според избирателния списък;  - броят на заличените избиратели;  - броят на избирателите, вписани в допълнителната страница на избирателния списък;  - броят на гласувалите избиратели според положените в избирателния списък подписи;  - броят на получените бюлетини;  - броят на неизползваните бюлетини;  - броят на сгрешените бюлетини;  - броят на намерените в избирателната кутия бюлетини;  - броят на недействителните гласове;  - броят на действителните гласове;  - броят на гласовете, подадени за всеки кандидат;  8. Протоколът на СИК се подписва от всички нейни членове.  9.. Протоколът заедно с бюлетините и избирателните списъци се предава в общинската /районна/ комисия за провеждане на избора най късно 12 часа след приключване на избора.Вторият екземпляр от протокола на СИК се предават на съхранение в съответния Общински/районен съвет на БСП.    Определяне на резултатите от изборите от ОКПИ и РКПИ    1. ОКПИ и РКПИ след приемане и проверка на секционните протоколи обобщават данните от тях и съставят най късно 24 часа след приключване на избора протоколи, подписани от всички членове на комисията, за резултатите от изборите на територията на общината /района/ в два екземпляра, по един съответно за общинския /районен/ съвет на БСП и за Централната комисията за провеждане на избора.  2 Най късно 48 часа след приключване на избора общинската /районна/ комисия за провеждане на избора представя протокол за резултатите от избора заедно с протоколите на СИК, бюлетините и избирателните списъци на Централната комисия за провеждане на избора.  3. Оригиналите на протоколите на ОКПИ, на РКПИ, на СИК заедно с бюлетините и избирателните списъци се съхраняват в НС на БСП до следващия избор.  4. ОКПИ и РКПИ незабавно след подписване на протокола го изпраща на ЦКПИ в електронен вид.    Определяне на резултатите от изборите от Централната комисия за провеждане на избора    1. Въз основа на данните от протоколите на ОКПИ и РКПИ, ЦКПИ отчита резултатите от гласуването в страната и съставя протокол който се подписва от всички членове.  2. Централната комисия за провеждане на избора обявява резултатите от изборите за председател на БСП веднага след тяхното определяне, но не по-късно от 48 часа от обявяване на изборния ден за приключен.  3. Когато в избора за председател на БСП не са участвали повече от половината от членовете на партията по изготвените списъци, същият се явява нередовен на основание чл. 16, ал. 2 от Устава. В този случай ЦКПИ произвежда нов избор в 30 дневен срок.  4. Когато никой от кандидатите не е получил посоченото в чл. 16, ал. 3 от Устава мнозинство, Централната избирателна комисия определя първите двама кандидати, получили най-много гласове, и произвежда нов избор в седем дневен срок.  5. Окончателните резултати от изборите за председател на БСП се обявяват от Централната комисия за провеждане на избора в срок до три дни след изборния ден.      Обжалване на резултатите от прекия вътрешно партиен избор    1. Подадените сигнали и жалби за нарушения в изборния процес се решават незабавно от съответната изборна комисия.  2. Решенията на Общинските /Районни/ комисии за провеждане на избора, произнесени по жалби за нарушения на изборния процес и за обявяване на резултатите, могат да бъдат обжалвани пред Централната комисия за провеждане на избора.  3. Общопартийната контролна комисия проверява сигналите за нарушения на Устава при избора на председател на БСП и предприема предвидените в него мерки.    Допълнителни разпоредби    1. При необходимост НС на БСП актуализира, изменя и допълва настоящите правила.  2. Тълкувания и указания за приложението на настоящите правила са от компетенцията на Централната комисия за провеждане на избора.  3. За членовете на ОПО за електронно участие в дейността на БСП, възможностите и редът за формиране на предложения и участие в прекия вътрешно партиен избор се урежда с решение на Централната комисия за провеждане на избора.  4. В случаите когато провеждането на прекия вътрешно партиен избор за председател на БСП не съвпада с редовния цикъл отчети и избори в партията, НС на БСП с решение насрочва провеждането му в съкратени срокове.  ", "date": "2019.12.14", "title": "Националният съвет на БСП приема правилата за пряк избор на председател "}
{"url": "http://epicenter.bg/article/Borisov--Neobhodimi-sa-ni-mirni-i-prosperirashti-Balkani--VIDEO--/201547/2/0", "text": "За нас, балканците, е много важно да не позволяваме на европейците, на американците да загубят интереса към нас. Това заяви премиерът Бойко Борисов по време на Годишния форум за устойчивост на Западните Балкани на Международния републикански институт на САЩ, който се провежда в София. Форумът е с подкрепата на Бюрото за конфликти и стабилизиращи операции към Държавния департамент на САЩ и в сътрудничество с българското Министерство на вътрешните работи.    Има дата за среща на върха на ЕС и Западните Балкани, съобщи Борисов. \"Радвам се, че започвайки с нашето председателство, а и с този форум сега, поставихме темата за Западните Балкани в центъра на вниманието и в Европа, и в САЩ\", подерта премиерът.    „Говоря от името на Балканите, да направим така, че да ни обърнат внимание. Повече от 10-15-20 г. , ето и косовският министър на вътрешните работи сега е тук, Балканите не предизвикват интерес. Не предизвикваха интерес, защото ние сами си го правихме – войни, масово унищожение, разпаднаха се държави в кратък период и Балканите отново станаха барутен погреб, незаслужаващи внимание. Радвам се, че със започването на нашето председателство и слагайки темата Западни Балкани, въобще взаимоотношенията на Балканите, многото процеси, които след това последваха, трайно, включително и с днешното мероприятие, поставиха тази тема в центъра на вниманието и на европейските колеги, и на колегите от САЩ\", каза още Борисов.    \"Надявам се скоро Северна Македония да е вече 30 член на НАТО, да покаже разликата в развитието си, и в същото време очаквам с повече разум останалите държави, които искат да се присъединят към ЕС и НАТО, много внимателно да си премерват поведението и стъпките. Разкрачената поза не е полезна за никого. Или си в НАТО, или не си в НАТО. Или си в европейското семейство, или не си. Да, може да се дават примери с Австрия или Швейцария, но това са процеси, договорени след войната и то с Великите сили, да ги наречем така\", коментира премиерът.    \"Трудно е на Балканите да има такава държава, която да играе такава роля, колкото и да ни се иска. Всеки иска военен неутралитет и по възможност мощна банкова система. Само че не зависи от нас самите на Балканите. Вече има дата за среща на върха на ЕС и Западните Балкани по време на председателството на Хърватия в Загреб и съм изключително щастлив, че колегата Пленкович не се поколеба и също сложи тази гореща тема, защото дори и днес между Хърватия и Словения, Сърбия и Косово, можем да кажем и Босна и Херцеговина, че процесите са приключили и че всичко е наред. Но темата стои. България ще я сложи още два пъти на масата през следващата година\", увери Борисов.    \"Това е, като сме домакини на Берлинския процес заедно с колегите от Северна Македония. Това е изключително важен процес, защото в него участват премиерите на Великобритания, независимо от Брекзит, Борис Джонсън ще участва в този процес, канцлерът на Германия, канцлерът на Австрия, премиерът на Полша, премиерът на Италия. Един изключително сериозен форум, на който и лидерите на Западните Балкани и външните министри ще участват\", съобщи министър-председателят.    \"Но днес поздравявам още веднъж колегата Маринов, Републиканския институт, и да благодаря на всички вас, експерти, министри, които сте дошли тези няколко дни в София, защото голяма част от вас са тези работни пчелички, които могат да направят този процес изпълним. С краля на Йордания вече сме определили датите 27 и 28 май процесът АКАБА ще бъде в София. Много от вас, които прецените, всички сте поканени, ще получите поканите, но знаете, това е един огромен форум – екстремизмът, контраекстремизмът, радикализмът. Защото на Балканите това е една изключително тънка линия. Защото ние винаги сме си живеели мирно, обичаме се и по линията на радикалния ислям, и по линия на религията, да не накърним ничии чувства, защото и в България има мюсюлмани български, изключително толерантно си живеем с тях, даже мога да кажа че това е принос на всички политически партии в България за тази етническа толерантност, която имаме в последните 30 г.\", каза още Бойко Борисов.  Когато тук е мирно, идват инвестиции, регионът се развива, подчерта премиерът.           ", "date": "2019.12.14", "title": "Борисов предупреди страните от Западните Балкани: Или си в НАТО и ЕС, или не си! (ВИДЕО) "}
{"url": "http://epicenter.bg/article/Kmetat-na-Pernik--V-nachaloto-na-sedmitsata-shte-imame-nov-voden-rezhim-/201550/2/0", "text": "В началото на седмицата ще имаме нов воден режим. Това каза кметът на Перник Станислав Владимиров пред журналисти, предаде репортер на Агенция \"Фокукс\". Той обясни, че в началото на седмицата ще се свика и Кризисен щаб.    \"Преминаваме вече на по-болезнен воден режим, ще е едноразов. Ще влезе може би началото на седмицата. Правят разчети новото ръководството на ВиК\", допълни още Владимиров.    Кметът обяви, че има уверението от МРРБ, че всички начертани стъпки ще започнат да се изпълняват.    \"Сутринта рано ще съм отново в МРРБ, след това в МОСВ, за да започнат да се изпълняват всички тези стъпки, които бяха начертани\", допълни още Владимиров.    \"Имам уверението, че всички абонати ще имат достъп до питейна вода във времевия график, който ще посочат в новия воден режим\", допълни кметът на Перник.    \"В момента се правят допълнителни проучвания в МОСВ, за да можем да доведем малко повече вода или да увеличим притока в язовир \"Студена\"\", поясни кметът на Перник. Станислав Владимиров поясни, че е имало проблем заради лошата организация във ВиК дружеството.    \"Знаете, има прокурист, хидроинженер, бивш управител на ВиК дружеството, така че организацията ще бъде доста по-добра от началото на седмицата\", коментира кметът.    На въпрос докога ще продължи водният режим в града, кметът на Перник обясни, че разчетите са до края на март и началото на април във воден режим да има достатъчно водни количества, които да осигурят достъп до питейна вода на всички абонати.   \"Надяваме се времето и природата да бъдат по-благосклонни към нас\", допълни Станислав Владимиров.  ", "date": "2019.12.14", "title": "Кметът на Перник: В началото на седмицата ще имаме нов воден режим "}
{"url": "http://epicenter.bg/article/Zadava-li-se-gripna-valna-v-Balgariya---VIDEO--/201551/2/0", "text": "„Със сигурност в България вече има някаква циркулация на грипни вируси, но тя все още е много ниска. В отделните седмици ние изследваме от 20 до 120 проби от хора, които показват симптоми, подобни на грип. Засега не сме засичали положителна проба. В Европа обаче процентът на положителните тестове вече мина 10, което е знак, че сме в навечерието на епидемия”. Така в студиото на „Събуди се” по Нова тв главният държавен здравен инспектор д-р Ангел Кунчев коментира задава ли се вече грипът.    Д-р Кунчев обясни дали топлото време е факторът, който забави настъпването на грипната вълна у нас.    „За разпространението на грипа атмосферните условия оказват малко влияние. При започнала грипна епидемия, каквито и да са природните фактори - тя се развива. Това не е основната причина, но много трудно можем да кажем каква точно е тя”, каза инспекторът.    „Засега не можем да кажем кога ще е пикът на грипната вълна. Ако заболеваемостта продължи да се развива от Западна Европа към нас, можем да я очакваме след 1-2 седмици. За момента, на Стария континент е относително спокойно”, допълни Кунчев.    Оказва се, че щамовете, които се очаква да ни атакуват през този сезон, са сравнително нови.    „От представителите на H1N1 това е „Бризбейн”, от H3N2 - „Канзас”. Предполагам, че един от двата ще бъде основният в Европа”, посочи д-р Ангел Кунчев.  ", "date": "2019.12.14", "title": "Задава ли се грипна вълна в България? (ВИДЕО) "}
{"url": "http://epicenter.bg/article/Parvan-Simeonov--Rumen-Radev-beshe-izbran-kato-protest-i-mozhe-bi-tryabva-da-se-varne-kam-tova-govorene/201580/2/0", "text": "Борисов е в ново настроение - по-уверен е и по-надъхан. По всичко личи, че и срещата му с Тръмп е била успешна. Последните няколко години нещата с икономиката на България са много добри, но това не се цени, каза в предаването „Офанзива с Любо Огнянов”, политологът Първан Симеонов, изпълнителен директор на \"Галъп интернешънъл\".    Точно когато сме най-добре, е хубаво да се замислим за други неща като здравеопазване, гета и демографски проблеми. Румен Радев говореше, че сме самозабравени, но и двамата имат позиции. Радев остана основната фигура с рейтинг в страната. Отварянето на конституционен дебат му дава едно ново самочувствие. Той се опитва да говори и на трите опозиционни езика от много време насам. Последните няколко години дадоха да се разбере, че българския избирател мисли малко по-различно. Той не се влияе от много радикални промени, каза още той.    Да, търсят се промени, но българите искат хем да е нов, хем да мисли различно. Румен Радев беше избран като протест и може би трябва да се върне към това говорене, каза Симеонов.  ", "date": "2019.12.14", "title": "Първан Симеонов: Румен Радев беше избран като протест и може би трябва да се върне към това говорене"}
{"url": "http://epicenter.bg/article/NV-printsat-i-velik-magistar-na-Maltiyskiya-orden-i-vodenata-ot-nego-delegatsiya-posetiha-dvoretsa-Vrana/201582/2/0", "text": "В знак на уважение към Цар Симеон и царица Маргарита Негово Височество принцът и велик магистър на суверенния Малтийски орден и водената от него делегация посетиха двореца \"Врана\".    Негово Височество Принцът и Велик магистър на Суверенния военен хоспиталиерен орден на Св. Йоан от Йерусалим Родос и Малта Фра Джакомо Дала Торе дел Темпио ди Сангуинето бе на официално държавно посещение у нас.    Поводът е 25 години от установяването на дипломатически отношения на Суверенния Малтийски орден с България.    Суверенният Малтийски орден има двоен статут, от една страна е монашески орден и Великият магистър е избиран измежду монашеската квота от членовете на Ордена, от друга над 900 години поддържа суверенитет и в момента има дипломатически отношения със 109 държави, както и статут на наблюдател към ООН.    Малтийският орден е управляван от Великия магистър, избиран пожизнено, който заедно със Суверенен съвет упражнява законодателна и изпълнителна власт. Начело на Суверенният съвет, след Великия магистър стои Великият канцлер, който съблюдава изпълнителната власт, а Великиятхоспиталиер хуманитарната дейност.    Тримата настоящи Велик магистър, Канцлер и Хоспиталиер бяха основната част на делегацията по време на посещението в България. Придружени още от Генералния секретар по външна политика, директора на Съобщенията и на Протокола, както и от посланика на Ордена в София.    В България Орденът няма своя структура и развива хуманитарна дейност чрез посолството си.    През 2005 г., по времето на мандата на Н.В. Цар Симеон II като премиер, в България беше открито посолство на Суверенния Малтийски орден и до миналата година посланик беше Н.Пр. Камило Дзуколи, който реализира множество дарения и хуманитарни акции на ордена в цялата страна. Понастоящем неговата мисия като посланик пое съпругата му Н.Пр. г-жа Урсула Дзуколи.    На вечерята, която Царят даде в чест на гостите, присъстваха: Негово Височество Принцът и Велик магистър на Суверенния военен хоспиталиерен орден на Св. Йоан от Йерусалим Родос и Малта, Негово Превъзходителство Великият канцлер, Н.Пр. Великият хоспиталиер, Генералният секретар по външната политика, Посланикът на Суверенния Малтийски орден в София г-жа Урсула Дзуколи, Апостолическия нунций Н.Впр. Монсеньор Анселмо Гуидо Пекорари, Н.Пр. г-н Богдан Паташев, посланик на България във Ватикана.    През 2006 г. Н.В. Цар Симеон II бе удостоен с най-високото отличие на ордена „Велик кръст на честта и благочестието” лично от тогавашния Велик магистър на Малтийския орден принц Фра Ендрю Бърти на церемония в двореца „Врана“.    През октомври 2010 г. в историческото седалище Магистърския палат на Суверенния Малтийски орден в Рим бе отслужено богослужение за въвеждането в хилядолетния Суверенен орден на Царица Маргарита и Княз Кубрат Панагюрски.    Рицар на Малтийския орден е бил и Цар Фердинанд, а Царица Йоанна е удостоена с титлата Дама на благочестието през 1929 г.    Негово Височество Принцът и Велик магистър подари на Цар Симеон за спомен своя снимка с посвещение.    На следващия ден от визитата си делегацията направи дарение на болница „Света София“ модерен апарат за рехабилитация на деца, страдащи от детска церебрална парализа. По време на посещението бяха направени още две дарения от Посолството на Малтийския орден: ехограф за софийска болница и линейка за болницата в град Дупница.  ", "date": "2019.12.14", "title": "НВ принцът и велик магистър на Малтийския орден и водената от него делегация посетиха двореца Врана"}
{"url": "http://epicenter.bg/article/Yordan-Lechkov-e-podal-ostavka-kato-obshtinski-savetnik-v-Sliven-/201583/2/0", "text": "Йордан Лечков е подал оставка като общински съветник в Сливен, съобщи кореспондентът на bTV в региона. Самият той потвърди за подадената оставка, но не посочи какви са мотивите му.    \"Защо трябва да имам мотиви? Мисля, че съм дал достатъчно на града, имам други приоритети\", заяви Йордан Лечков.    На въпрос дали приоритетите му са свързани с БФС, той отговори, че бъдещето ще покаже и отрече да има връзка с разследването на bTV, в което беше показано как съюзът е харчил пари от държавата за детско-юношеския футбол.    \"От 14 години съм първи вицепредседател на БФС и ще бъда такъв до конгреса\", отбеляза Йордан Лечков.    На 28 ноември Йордан Лечков беше освободен като първи вицепрезидент на Българския футболен съюз, а неговото място се заема от Емил Костадинов.    Йордан Лечков беше кмет на Сливен от 2003 г. до 2011 г. Има и два мандата като общински съветник.    На последните местни избори беше кандидат за кмет на град Сливен, но остана трети на първия тур.  ", "date": "2019.12.14", "title": "Йордан Лечков е подал оставка като общински съветник в Сливен "}
{"url": "http://epicenter.bg/article/Hristo-Prodanov--Nyama-razdelenie-v-BSP--VIDEO--/201585/2/0", "text": "Кампания за нов избор на председател ще има 30 дни преди избиране. Всеки ще има право да предлага име на националния съвет. За да ръководиш партията, все пак трябва да имаш опит, каза в предаването „Офанзива с Любо Огнянов” по Канал е  3 заместник-председателят на ПГ на БСП Христо Проданов.    Кампанията се води само с лични средства на кандидатите и има ограничение- 10 минимални заплати. Начините за финансиране на партиите са в прозрачно и чисто, което се прави по цял свят и финансиране от бизнес кръгове, каза още той.    Не можем да кажем, че бягаме от корените си. Не мисля, че има разделение в партията. В подсъзнанието на дадени хора в националния съвет, може и да има, но иначе не виждам такова. Нека изчакаме обаче изборите и тогава ще можем да кажем дали има такова, заяви Проданов.    Разговарях с някои от колегите, подкрепили Сотир Цацаров и те ми казаха, че съвестта ги е накарала да го направят. Като цяло аз приемам, че той е добър професионалист, каза той.  ", "date": "2019.12.14", "title": "Христо Проданов: Няма разделение в БСП (ВИДЕО) "}
{"url": "http://epicenter.bg/article/Krasimir-Tsipov--Predlozhenieto-na-pravitelstvoto-za--quot-nezavisim-prokuror-quot--e-savsem-yasno--VIDEO--/201586/2/0", "text": "Във втората половина на мандата на президента, идват дебати, но не става ясно с каква идея. Не разбрахме и темите, по които ще се дискутира, каза в предаването „Офанзива с Любо Огнянов” по Канал 3 заместник-председателят на парламентарната група на ГЕРБ, Красимир Ципов.    За да няма недвусмислени тълкувания, трябва да се чуят конкретни предложения. Не мисля, че след 28 години и определено място на прокуратурата, сега трябва да се сменя модела. Не намирам почва или опора за коренна промяна, каза още той.    Чувахме за контрол и надзор над главния прокурор. Ние получихме препоръка за човек, който да може да разследва главния прокурор, ако той извърши престъпление. Предложението на правителството е съвсем ясно. Този прокурор ще може да образува производства при наличие на престъпление. Гаранция, че той няма да бъде заливан със сигнали, няма. Поне трима членове на ВСС трябва да предложат такъв човек, заяви още Красимир Ципов.  ", "date": "2019.12.14", "title": "Красимир Ципов: Предложението на правителството за \"независим прокурор\" е съвсем ясно (ВИДЕО) "}
{"url": "http://epicenter.bg/article/Iliyana-Yotova--Tryabva-da-sme-neprimirimi-kam-ksenofobiyata-i-ezika-na-omrazata-/201589/2/0", "text": "„Едно от най-ценните човешки качества е толерантността между различните етноси, желанието да помогнеш на всеки, който има нужда от теб, да подадеш ръка. Това е голямото послание на всички поколения, минали през изграждането и развитието на читалище „Емил Шекерджийски – 1919“ . В тяхно име и заради децата ни наш дълг е да отстояваме този завет.“ Това заяви вицепрезидентът Илияна Йотова на честването на 100-годишния юбилей на Народно читалище „Емил Шекерджийски – 1919“ в Еврейския културен дом в София, съобщиха от прессекретариата на държавния глава.    Илияна Йотова подчерта дългата и нелека история на читалището, което, въпреки че два пъти е затваряно, защото е еврейски културен център, е успяло да устои на времето и да се превърне в силно средище на духовност, култура и развитие.    „Нерешени световни проблеми отново ни връщат към едни от най-мрачните страници от историята. Свидетели сме на ксенофобия, разделение, език на омразата, антисемитизъм. Трябва да сме непримирими към всичко това“, изтъкна вицепрезидентът.    За активната му дейност Илияна Йотова удостои читалище „Емил Шекерджийски – 1919“ с председател Мориц Машиах с почетния плакет на вицепрезидента.  ", "date": "2019.12.14", "title": "Илияна Йотова: Трябва да сме непримирими към ксенофобията и езика на омразата "}
