{"url": "http://epicenter.bg/article/Stolichniyat-kvartal--quot-Lyulin-quot--skochi-na-tezi-dve-momicheta-v-metroto/145156/2/0", "text": "Българските интернет потребители се възмутиха от две момичета, демонстрирали липса на възпитание и човещина в метрото. Повод за недоволството бе снимка, публикувана във Фейсбук-групата на столичния квартал \"Люлин\".   На кадъра се вижда как двете момичета спокойно си седят, вперили поглед в телефоните си, докато по същото време до тях майка изнемогва, стоейки права със спящо дете на ръце.   \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n \r\n", "date": "2018.01.15", "title": "Столичният квартал \"Люлин\" скочи на тези две момичета в метрото"}
{"url": "http://epicenter.bg/article/nnnn/145088/2/0", "text": "Българският министър-председател Бойко Борисов и водена от него правителствена делагация заминават днес на официално двудневно посещение в Азербайджан. Визитата е по покана на президента Илхам Алиев. В състава на българската делегация са министрите на икономиката Емил Караниколов, на енергетиката Теменужка Петкова, на земеделието Румен Порожанов и на транспорта Ивайло Московски. Освен официални разговори с президента Алиев в програмата на посещението е включено и откриването на директна самолетна линия Баку- София.   България и Азербайджан имат голям потенциал да развият енергийното си сътрудничество. Азербайджански газ ще се доставя за България през интерконектора България-Гърция (IGB). Той ще позволи на България да получава азербайджански газ от местното находище „Шах Дениз-2“. Първоначалният капацитет на проекта е три милиона кубични метра газ. Цената му се изчислява на около 240 млн. евро.   Търговският оборот между Българиа и Азербайджан е в размер на 35,453 млн. долара за периода между януари и ноември 2017 г. по данни на азербайджанската митническа служба. Повече от 35,4 млн. от тази сума се дължи на вноса на български стоки.    Епицентър.бг припомня, че това ще е втора среща между Алиев и Борисов. През март 2015 година президентът на Азербайджан бе на посещение в България. Основната тема на разговорите бяха газовите връзки. Тогава премиерът обяви, че България ще се опита да размрази проекта „Набуко”. По думите му така страната ни ще може да разчита на азерски газ като допълнителен енергиен източник, а Азербейджан ще има достъп до Европа.  Проектът „Набуко” беше замразен преди няколко години от Европейската комисия, с аргумента, че не е конкурентоспособен.  Премиерът Борисов обясни, че той е изгоден и за България, и за Азербейджан и ще с него ще се избегне възможността да се заобиколи страната ни от важни енергийни проекти.   Година по-късно, през септември 2016-а в Търново пристигна вицепрезидентът на Азербайджан и съпруга на президента Мехрибан Алиева и нейната дъщеря. Борисов ги посрещна като благодари на президента на Азербайджан Илхам Алиев, че е \"изпратил в България най-скъпите си хора\". В Деня на независимостта първата дама на Азербайджан и премиерът Борисов откриха възстановената крепост на историческия хълм. В последния етап на нейната реставрация бяха вложени  2,5 млн. лв.от фонда \"Гейдар Алиев\", начело на който е съпругата на президента на Азербайджан. Финансирането бе договорено през 2015, когато премиерът Борисов се срещна с Илхам Алиев.  \"Една мюсюлманска страна изгражда църкви в България, а ние като християни пък поддържаме джамии. Това е силата на света - в многообразието на културите. Ако се научим всички да живеем мирно, добре и заедно, няма да има войни, а само просперитет. Да се надяваме, че светът ще бъде по-мъдър не само в следващите месеци, но и години\", подчерта премиерът Борисов.  \"Между България и Азербайджан има силно стратегическо партньорство и това се вижда на всички равнища. Сигурна съм, че днешният ни проект ще допринесе за развитието на връзките между двете страни. Специално благодаря на министър-председателя за това, че той контролираше всичко и ни подпомагаше във всяко едно отношение\", посочи Мехрибан Алиева. Мехрибан Алиева стана почетна болярка вчера. Тя бе удостоена със званията почетен гражданин на Велико Търново и почетен доктор на Великотърновския университет. Церемонията по връчването на инсигниите се проведе в Музей \"Възраждане и Учредително събрание\".", "date": "2018.01.15", "title": "Борисов заминава днес за Азербайджан по покана на президента Алиев"}
{"url": "http://epicenter.bg/article/Borisov-katsna-v-Azerbaydzhan--Zapochvat-pregovorite-mu-s-prezidenta-Aliev/145134/2/0", "text": "Премиерът Бойко Борисов кацна в столицата на Азербайджан Баку. Започват преговорите му с президента Илхан Алиев, които ще се проведат в резиденция \"Загулба\".   „Пристигнах в Азербайджан, където ще се срещна с президента Илхам Алиев и премиера Артур Расизаде. Утре ще открием първата редовна въздушна линия между България и Азербайджан“, написа Борисов във „Фейсбук.   Официалната среща на българския премиер с президента Алиев ще започне в 16,30 часа. След това започват пленарните заседания между двете делегации. За 17,30 часа днес е предвиден съвместен брифинг.   От българска страна в пленарните заседания ще участват и министрите на енергетиката Теменужка Петкова, на икономиката Емил Караниколов, на земеделието, храните и горите Румен Порожанов и на транспорта, информационните технологии и съобщенията Ивайло Московски, които са в делегацията, водена от българския премиер.   В рамките на посещението министър-председателите на двете страни Бойко Борисов и Артур Расизаде ще открият първата в историята на България и Азербайджан авиолиния между София и Баку.   Редовната въздушна линия ще благоприятства свързаността и развитието на всички сфери в двустранните отношения и ще способства за по-ефективното и икономично придвижване на гражданите между западния бряг на Каспийско море и Балканите.", "date": "2018.01.15", "title": "Борисов кацна в Азербайджан. Започват преговорите му с президента Алиев (снимки, видео)"}
{"url": "http://epicenter.bg/article/Periodat-na-sotsializma-vliza-v-uchebnitsite-po-istoriya/145135/2/0", "text": "За пръв път в учебните програми влиза и периодът на социализма. През по-голямата част от периода от 9 септември 1944 г. до 10 ноември 1989 г. България бе управлявана от Тодор Живков. От министерството на образованието съобщиха, че са утвърдени учебните програми за Х клас, в който приключва обучението по редица основни предмети в областта на природните и на обществените науки, на изкуствата, на технологиите и предприемачеството.   Учебната програма по история и цивилизации предлага цялостен курс по национална история – от древността до наши дни, се подчертава в съобщението.   В хода на общественото обсъждане бяха предложени и приети някои редакции, които не променят цялостната концепция на проекта, се казва още там. Отпаднали са отделни понятия, които са обект на изучаване през други предмети (напр. неправителствени организации, мажоритарна и пропорционална избирателна система и др.). В същото време са въведени нови понятия (напр. базилика, ротонда, експроприация, приватизация, терор, атентат, безпартиен режим, комунизъм, репресивен апарат, глобализация и др.), които подпомагат разбирането на процесите.   Проследено е взаимодействието между различните цивилизации по нашите земи в отделните периоди от историята ни, засилен е патриотичният акцент и е отделено внимание на събития от най-новата ни история, като в програмата са намерили място само факти, без да се допуска оценъчна интерпретация.   В програмите е поставен акцент върху националната история, география и литература, съобщиха от Министерство на образованието и науката (МОН). Повече от година и половина проектите на тези програми бяха във фокуса на общественото внимание. По време на обсъждането бяха проведени множество срещи и консултации с учители, с представители на висши училища и на БАН по предметите, към които има обществена чувствителност – български език и литература, история и цивилизации и философия.   Учебната програма по български език и литература в Х клас допълва и разширява изученото в предходните класове. В компонента по български език основен акцент са темите, насочени към познаването и прилагането на книжовните езикови норми, а по литература са заложени за изучаване творби само от български автори.   Сред тях са Иван Вазов, Пенчо Славейков, Пейо Яворов, Димчо Дебелянов, Елин Пелин, Йордан Йовков, Гео Милев, Никола Вапцаров, Николай Хайтов и др. Включени са емблематични текстове от българската литература от периодите след Освобождението до Първата световна война, между двете световни войни и след Втората световна война. В резултат на общественото обсъждане бе добавена творбата „Cis moll“ на Пенчо Славейков, за изучаване бяха конкретизирани две глави – 1 и 16 от І част на романа „Тютюн“ от Димитър Димов. Програмата дава възможност на учителите, според интересите на учениците, да подбират и други тематично близки текстове, освен посочените.    ", "date": "2018.01.15", "title": "Тодор Живков и социализмът влизат в учебниците по история"}
{"url": "http://epicenter.bg/article/Stoynev--V-parlamenta-shte-ima-diskusiya-za-sotsialniya-pol--A-za-obshtinskoto-zdraveopazvane-/145138/2/0", "text": "\"Както председателят на парламента Цвета Караянчева организира дискусия за социалния пол, така искаме и да има дискусия и за общинското здравеопазване.\" Това заяви заместник-председателят на ПГ на „БСП за България“ Драгомир Стойнев, цитиран от \"Фокус\". Стойнев участва в пресконференция на БСП и коментира протеста на медиците от общинските болници, който социалистите подкрепят. Парламентарната група на „БСП за България“ е изпратила писмо до председателя на Народното събрание Цвета Караянчева с искане в четвъртък тази седмица да бъде организирана на дискусия по проблемите на общинското здравеопазване, на която народните представители да разберат защо 31 общински болници са в състояние на фалит и защо държавният бюджет, не е намерил необходимите средства за тях.   Зам.председателят на парламента Валери Жаблянов попита откъде са парите, които премиерът Борисов обещава при всеки протест. „Защо министър-председателят е в състояние да обещава пари в първия момент, в който му ги поискат, откъде се намират тези средства след като не са гласувани в държавния бюджет и защо общинското здравеопазване трябва да разчита на подаянието на изпълнителната власт?“, попита Жаблянов. И призовава министъра на здравеопазването Кирил Ананиев да даде отговор на тези въпроси. Според него общинското здравеопазване има демографски, социален и политически характер. „Българското Народно събрание след като не е в състояние с неговото мнозинство да обезпечи дейността на болниците, следва да намери причините защо то е доведено до това състояние. Няма община, която да не е потърпевша“, изтъкна Жаблянов. Той коментира и дискусията, която червените инициират.   Ако Цвета Караянчева откаже да организира дискусия за общинските болници, БСП ще покани всички заинтересовани организации в парламента, върна се на темата за дискусията Валери Жаблянов. И подчерта, че БСП твърдо стои зад искането на такава дискусия.   Наглостта в сферата на здравеопазването не може повече да продължава, че категоричен Драгомир Стойнев. И продължи: „Казвам наглост, защото хората плащат своите осигуровки, те са коректни към държавата, а в същото време държавата не само, че не осигурява качествено, навременно и модерно здравеопазване, то просто не осигурява здравеопазване. Поради тази причина трябва да кажем край!\"   \"Трябва да имаме реформа в здравеопзването, един устойчив модел, който да доведе до едно качествено здравеопазване, гарантиран достъп на българските граждани“, каза Стойнев, изразявайки становището на червените. Заместник-председателят на ПГ на „БСП за България“ допълни, че от групата ще искат дебат с правителствени и неправителствени организации в четвъртък в Народното събрание.   „Искаме да се осъществи именно такава среща, да се обсъдят проблемите в здравеопазването и какви действия и политики трябва да се предприемат, защото най-важното за един гражданин е неговото здраве“, посочи Стойнев. „Хората са притеснени за качеството на здравеопазването. Считам, че в четвъртък ще имаме една ползотворна среща“, заяви Стойнев. По думите му, когато се пита председателя на Здравна комисия д-р Даниела Дариткова какво се случва, тя казва, че ситуацията трябва да се анализира.   „10 години ГЕРБ анализират ситуацията“, подчерта Стойнев и обясни, че вече фалират болници. „ГЕРБ управляват от 10 години и направиха всичко възможно да закрият и затрият държавното и общинско здравеопазване“, коментира заместник-председателят на ПГ на „БСП за България“ и поясни, че ГЕРБ са позволили на частни болници да източват НЗОК.    ", "date": "2018.01.15", "title": "Валери Жаблянов пита: Откъде са парите, които премиерът обещава при всеки протест?!"}
{"url": "http://epicenter.bg/article/-Borisov--Direktnata-vrazka-Sofiya-Baku-shte-pomogne-za-biznesa-mezhdu-dvete-strani/145140/2/48", "text": "Директната връзка София-Баку ще помогне за бизнеса между двете страни, това отбеляза премиерът Бойко Борисов в началото на срещата с президента на Азербайджан Илхам Алиев.  \"Действително има много обич между двата наши народа. Досега всичко, което сме се разбрали, се е случило. И мисля, че директната връзка между София и Баку ще помогне за бизнеса между двете страни“, каза Борисов.   , обърна се към Борисов президентът на Азербайджан. Илхам Алиев информира, че днес са разговаряли за развитието на двустранните отношения в политическите, енергийните и други сфери. Той поздрави премиера Бойко Борисов за българското председателство на ЕС.   „Ние проучихме вашия опит в изграждане на газоразпределителни мрежи в Грузия и други места. Това за нас е много полезно\", подчерта Бойко Борисов“.   „Сега очакваме президентът на Азербайджан да даде своята благословия за СОКАР – държавната петролна и газова компания на Азербейджан“, каза той. Министър – председателят не уточни какво точно е разпореждането. Най-вероятно става въпрос за азербайджански газ, който ще се доставя ще се доставя за България през интерконектора България-Гърция (IGB). Той ще позволи на България да получава азербайджански газ от местното находище „Шах Дениз-2“. Първоначалният капацитет на проекта е три милиона кубични метра газ. Цената му се изчислява на около 240 млн. евро.   Във вторник на летището в азерската столица премиерите Бойко Борисов и Артур Расизаде официално ще открият авиолинията София-Баку.   В българската делегация са още министрите на транспорта Ивайло Московски, на енергетиката Теменужка Петкова, на земеделието Румен Порожанов и на икономиката Емил Караниколов.   Очаквайте подробности.", "date": "2018.01.15", "title": "Борисов: Директната връзка София-Баку ще помогне за бизнеса между двете страни (снимки, видео)"}
{"url": "http://epicenter.bg/article/Rumen-Radev--Investitsiite-i-naukata-sa-sred-prioritetite-v-otnosheniyata-ni-s-Yaponiya/145141/2/0", "text": "\"Изключително сме щастливи да ви приветстваме у нас. Високо оценяваме това първо в историята на двустранните отношения посещение в България на министър-председател на Япония, особено през тази значима за страната ни година, когато за първи път сме ротационен председател на Съвета на ЕС“. Това заяви държавният глава Румен Радев, който днес на „Дондуков“ 2 се срещна с министър-председателя на Япония Шиндзо Абе, съобщиха от прессекретариата на президентството.   Президентът Радев отбеляза, че Япония е наш традиционен приятел и приоритетен партньор, с който споделяме еднакви ценности и сходни позиции по важни международни въпроси. По време на разговора двамата се обединиха около мнението, че настоящата знакова визита на премиера Абе в България ще издигне нивото на двустранните отношения, ще стимулира разширяването на бизнес контактите и ще даде силен тласък за активизиране на сътрудничеството във всички области на взаимен интерес, особено в сферата на икономиката и инвестициите. „Наш приоритет в двустранните отношения е оползотворяването на значителния потенциал в инвестициите, търговията, иновациите, науката и технологиите, тъй като България е все по-привлекателна дестинация за развиване на бизнес“, посочи Румен Радев и изрази надежда, че все повече японски компании ще развиват у нас проекти с висока добавена стойност. „Япония подкрепя обединена Европа и се радваме, че един от приоритетите на българското председателство е насърчаването на европейската перспектива на държавите от Западните Балкани и подобряване на транспортната и комуникационната свързаност в региона“, отбеляза по време на срещата японският министър-председател. От своя страна президентът Радев приветства интереса на японската страна към държавите от региона и добави, че от съществено значение е и свързаността в научните проекти между държавите. Българският държавен глава и японският премиер Шиндзо Абе потвърдиха по време на срещата си, че поддържането на международния ред, основан върху демокрацията, свободата и върховенството на закона, е от ключово значение. „Следим внимателно и със загриженост обстановката около Северна Корея. България категорично осъжда севернокорейската ядрена програма и призовава тези опити да бъдат спрени“, заяви Румен Радев, според когото въпросът може да бъде решен единствено чрез преговори и диалог. Двамата се обявиха за допълнително насърчаване на богатия образователен обмен, базиращ се на сътрудничеството между научни институции и университети на двете страни. „Обменът на студенти и високи технологии е от изключително значение за нас и сме благодарни за ежегодно отпусканите японски държавни стипендии за обучение на наши студенти и специализанти“, посочи президентът Радев. Японската страна възнамерява да увеличи броя на стипендиите, които ще бъдат отпускани по линия на научния обмен. Плановете за това са във връзка с предстоящите през 2019 г. чествания по случай 110- годишнината от първите официални двустранни контакти, 80-годишнината от установяването и 60- годишнината от възстановяването на дипломатическите отношения. Общо бе виждането, че тези важни годишнини трябва да бъдат отбелязани по подходящ начин, включително с културна програма и размяна на визити на високо равнище. По време на срещата беше обсъдено и възходящото развитие на стратегическото партньорство между ЕС и Япония. „Като председател на Съвета на ЕС през първата половина на 2018 г., България е готова да продължи конструктивната си роля за диалога ЕС-Япония и да съдейства за близкото сътрудничество и координация по важни международни и регионални въпроси“, каза още Румен Радев. Румен Радев благодари на Шиндзо Абе за голямата подкрепа, оказана ни от Япония в годините на прехода на страната ни към демокрация и пазарна икономика.    ", "date": "2018.01.15", "title": "Румен Радев пред Шиндзо Абе: Инвестициите и науката са сред приоритетите в отношенията ни с Япония"}
{"url": "http://epicenter.bg/article/Maya-Manolova--Trafikat-s-tsel-trudovo-robstvo-e-na-vtoro-myasto-sled-seksualnata-eksploatatsiya/145142/2/0", "text": "По брой на жертви трафикът с цел трудова експлоатация в България е на второ място след сексуалната експлоатация. Това посочи обмудсманът Мая Манолова на форум по темата, цитирана от БТА и БТВ. По думите на омбудсмана престъпленията, свързани с трафик с цел експлоатация се разпознават трудно - средногодишно у нас около 20 са образуваните наказателни производства.   „В нашата правна уредба няма дефиниция на принудителен и задължителен труд, поради което правоприлагащите органи приемат, че трябва да има задължително заплаха или насилие, за да бъде един труд принудителен”, каза прокурор Гергана Кюркчийска, административен ръководител и районен прокурор в РП – Оряхово.   Людмил Попов от сектор \"Трафик на хора\" - ГДБОП съобщи, че за миналата година има един доказан и осъден случай на трафик на хора с цел трудова експлоатация – в софийска област в животновъдството. „Според нашите статистики на първо място е трафикът на хора с цел сексуална експлоатация, на второ място - просията , а на трето - трафикът с цел трудова експлоатация”, допълни Попов.   Според Манолова най-сериозната причина за трудовата експлоатация е икономическото състояние, безработицата в по-слабо развитите региони в страната, ниското образование на част от населението. Манолова припомни, че по различни данни работещите бедни у нас са между 400 и 700 хиляди души. Тя посочи и какви са съвременните форми на трудова експлоатация – неизплащане на заплатите (довело до над 3000 жалби само до обществения защитник), проблеми по линия на извънредния труд и отчитането на работното време, прекарвано често в много тежки условия.   „Терминът „трудова експлоатация” се изпари както в законодателството, така и в говоренето на институциите”, каза Манолова. Според нея на политиците не им е удобно да ползват този тежък термин и го заменят с елегантни форми като „нарушения на трудовите права”.  Тя припомни, че по данни на Международната организация по труда в световен мащаб жертвите на трудова експлоатация са 21 милиона души , а приходите от трафик с цел трудова експлоатация се оценяват годишно в рамките на 3,5 милиарда евро по данни на Европол.       ", "date": "2018.01.15", "title": "Мая Манолова: Трафикът с цел трудово робство е на второ място след сексуалната експлоатация"}
{"url": "http://epicenter.bg/article/Borisov-pozdravi-Makedoniya-za-ratifikatsiyata-na-dogovora/145143/2/48", "text": "Поздравявам парламента на Република Македония, който ратифицира днес Договора за приятелство, добросъседство и сътрудничество между Република България и Република Македония. С това те показаха, че желанието ни да изградим модерни, европейски отношения на приятелство и доверие е общо. Това се посочва в позиция на министър-председателя Бойко Борисов във връзка с ратификацията на документа, съобщиха от правителствената информационна служба. \"Ратификацията на Договора от страна на македонския парламент е естествено продължение на прагматичния диалог, който нашите две правителства започнаха още миналата година в Скопие с подписването на този договор и на девет документа за сътрудничество в Струмица по време на съвместното заседание на двете правителства. Както сме заявявали многократно, европейското бъдеще на Република Македония е сред основните приоритети в политиката на Република България и ще продължи да бъде такъв и след българското председателство на Съвета на ЕС\", се посочва още в позицията на премиера.", "date": "2018.01.15", "title": "Борисов поздрави Македония за ратификацията на договора"}
{"url": "http://epicenter.bg/article/Vzriviha-bankomat-v-Sofiya/145090/3/0", "text": "Взривиха банкомат в София. Устройството се е намирало в голям хранителен магазин. Ударът е станал в квартал \"Дружба\", съобщи Нова телевизия.   Щети са нанесени на стъклените витрини на обекта, като взривната вълна е повредила и самото устройство. Все още не е ясно дали апашите са успeли да задигнат пари от банкомата. На мястото има екипи на полицията.  ", "date": "2018.01.15", "title": "Взривиха банкомат в София"}
{"url": "http://epicenter.bg/article/Vavezhdat-se-uikend-vinetki/145106/4/0", "text": "Целта ни е още през първата година след внедряването на тол системата приходите да са около 1 млрд. лв. Това коментира министърът на регионалното развитие и благоустройството Николай Нанков пред БТВ днес по отношение на изграждането и внедряването на системата, договорът за която се подписва днес след продължилите почти две години процедури заради жалбите по тях.   Министърът посочи, че срокът за изпълнение е 19 месеца и обясни, че за проектиране и изграждане са предвидени 7 месеца, а в период от 12 месеца ще се правят одити, оценка на ефективността и корекции при необходимост. Стойността на договора е 150 млн. лв., като разходите ще се изплатят от бъдещи постъпления за период от 2-3 години, след като системата започне да функционира, информира още той.   Има две специфични дейности на етапа на внедряване и изграждане на системата, посочи Николай Нанков. Той поясни, че първата е свързана с избора на републикански пътища, които да попаднат в обхвата на тол системата. Има различни варианти за това, като единият предвижда тя да обхване около 8000 км републикански пътища – магистралите и пътища от първи и втори клас. Има и такъв, който предвижда в обхвата й да се включат около 75% от всички републикански пътища, който обаче вероятно няма да бъде избран, коментира регионалният министър. Той заяви, че решението ще се вземе на експертно и политическо ниво.   Втората задача е тарифирането или определянето на ставките за преминаване по отделните пътища, каза още Нанков и обясни, че тол таксата ще важи само за автомобилите над 3,5 т. Собствениците на леки автомобили ще продължат да плащат винетки, които ще са електронни и по-евтини за държавата, като цената им няма да се повишава. Ще има възможност и за по-гъвкаво тарифиране за леките автомобили като уикенд винетка и еднодневна винетка.   В момента приходите от винетки са около 350 млн. лв. средногодишно, обяви министърът и посочи, че 2017 г. е рекордна по отношение на постъпленията от тях. През миналата година са продадени близо 700 000 стикера повече, а приходите са били с 25 млн. лв. повече спрямо 2016 г.   Таксата за тежтоварните автомобили ще се повиши значително, но това е справедливият модел, посочи регионалният министър и допълни, че се очаква увеличението на приходите от заплащаните от тях такси да е с 6-7 пъти. С въвеждането на тол системата ще успеем за първи път да се възползваме от геостратегическото си положение, обърна внимание Николай Нанков. Той посочи, че доскоро винетката за тежкотоварни автомобили, с която те преминават от ГКПП „Калотина“ до ГКПП „Капитан Андреево“, струваше 21 лв., като вече е 23 лв., а за преминаване по магистралата между Ниш и Пирот в Сърбия от януари т.г. се плаща около 20 лв.   С въвеждането на тол системата ще има достатъчен ресурс за пътни ремонти, обърна внимание министърът. В отговор на въпрос Николай Нанков обясни, че има разлика между проектна скорост и скорост на движение по магистралните участъци. Той допълни, че обикновено на магистралите проектната скорост е с 10 км/ч по-ниска от допустимата за движение. Така скоростта за движение по участъците от АМ „Хемус“, които предстои да бъдат изградени при проектна скорост 120 км/час, реално ще бъде до 130 км/час.   През 2018 г. 75 км от магистралата ще са в изпълнение, а реално строителство ще се изпълнява на поне 25 км от нея, информира министърът. През тази година ще в експлоатация ще бъдат въведени предсрочно още 30 км от АМ „Струма“ в участъка между гр. Сандански и Кулата.   По отношение на предложения от еколози алтернативен вариант за преминаване на магистралата през Кресненското дефиле Николай Нанков коментира, че той ще бъде разгледан подробно макар това веднъж вече да е направено. Министърът напомни, че за варианта, който предвижда изграждане на пътна и ж.п. част една над друга е дадено отрицателно становище от Национална компания „Железопътна инфраструктура“.   В отделни случаи при изпълнение на дейности по Националната програма за енергийна ефективност на многофамилни жилищни сгради има констатирани пропуски. Затова се въвежда по-строг контрол, като проверки ще се правят поне веднъж месечно, стана ясно от думите на регионалния министър. Ще се налагат финансови санкции, заяви Николай Нанков и обърна внимание, че държавата чрез министерството няма друг механизъм да упражнява санкционни действия. Още преди 7-8 месеца въведохме механизъм, чрез който средствата за отстраняване на констатирани пропуски да са за сметка на изпълнителите, а не за гражданите или държавния бюджет, напомни Николай Нанков.", "date": "2018.01.15", "title": "Въвеждат се уикенд винетки"}
{"url": "http://epicenter.bg/article/Aleksandar-Urumov--Biy-me--Evropo--obicham-te--/145089/11/0", "text": "Моето поколение харесва Европа. Имаме си комплексите от онова старо време, в което от Изток не ни пускаха да пътуваме из Европа. Както и от по-новото време, в което уж можехме, ама от Запад не ни даваха визи. Както и от най-новото – в което виждаме как едни не-европейци си пътуват свободно, а пък ние си спомняме как ние, европейците, дълго не можехме. И все пак, харесваме си я Европа. Така, както някое провинциално момче харесва недостъпно изглеждаща чужденка – хем са го пуснали да се навърта около нея, хем с поглед му напомнят да си знае къде му е мястото. Ние си го знаем, от 1300 години все сме си на това място. Имаме си и комплексите, но си имаме и историята. Тя е доста дълга и твърде поучителна, много неща са ни минавали през главата и са заминавали. А също така е имало и глави, които са минавали оттук, но не са си заминавали. Като едни рицари, например, които решили непременно да си имат работа с нас. С цялата им надменност и сила, които така и са си оставили костите тук. Станали са жертва на домашното насилие на цар Калоян. И като ще си говорим за надменност, натиск и Истанбулска конвенция, трябва да напомним нещо много важно. За да можем да се разбираме, понеже напоследък комуникацията нещо ни куца.  България има над 1300-годишна история като държава. А българското ни име, още отпреди държавата ни, идва от по-дълбока древност.  България е най-старата европейска държава.  България е единствената европейска държава, която никога не си е сменяла името.  Разбира се, че днес вие сте силните и успелите. Разбира се, че искаме да имаме вашите доходи, вашите успехи. Това обаче – което нямаме – се постига далеч по-лесно и коства далеч по-малко, отколкото историческият опит, който имаме. И който вие нямате. Малки сте още – държави на по няколкостотин години – и затова не бива да сте толкова самоуверени. Защото в една книга, която вие все повече презирате /тази ваша надменност!/ се казва така: „Където дойде гордост, идва и срам“.  Затова ви говорим, като гледаме как гордо сте навирили глава и вече се оглеждаме дали вашият срам вече не се подава зад ъгъла.   Оглеждаме се, защото сме видели много неща. Видели сме една лудост през 1943 г., на която единствени не сме се поддали. И тогава пак със същите аргументи сте ни говорили – прости сте, вие, българите, нищо не разбирате от идеологическо просвещение! Мърляви сте вие, българите, нищо не проумявате от чиста раса!  Ще кажете, че това са тежки думи или са направо измишльотини. Ами не, със сигурност не са измишльотини, а ако са тежки думи, то всъщност тези тежки думи са от ваша посока по наш адрес.   Ето вижте един пример за тежка надменност спрямо българското правителство, и то заради една уж доброволна конвенция:  „Още първите дни на Новата година дадоха красноречиво доказателство за това какви хора управляват България. И какъв е техният интелектуален и ценностен „багаж“. Не че не беше известно и преди това, но заради европредседателството можеше да се очаква, че ще се поприкрият, за да не компрометират старателно изгражданата роля на цивилизована европейска държава… Уви, оказа се, че дори на това не са способни.”  Това е излъчено на 8 януари 2018 година по радио Дойче Веле, в коментар относно съпротивата в България срещу налагането на Истанбулската конвенция.  Презрение и надменност, които дори не са направили опит „да се поприкрият“. Не ни е приятно да ни говорят така, разбира се, защото ни напомнят едни отминали времена.   Но в този план има един още по-неприятен паралел между горния цитат и един друг цитат:  “Те (правителството на България, бел. пр.) са ограничени от манталитета на българския народ, комуто липсва идеологическото просвещение, което го има при нас, в Германия.  Отраснал с арменци, гърци и цигани, българинът не вижда недостатъци при евреите, които да оправдаят особен мерки срещу тях. … Ако упражним по-силен директен натиск ще се нагърбим с отговорността и при българския манталитет ще постигнем обратното на желания ефект”.  Това е информация до немското правителство от 7 юни 1943 година на Адолф-Хайнц Бекерле, посланик на Хитлер в София, относно съпротивата в България в защита на българските евреи. В рамките на този поучителен и доста стряскащ паралел вече разбирате защо огромното мнозинство български граждани се радва и гордее, че 75 години по-късно на българския народ продължава да му липсва идеологическото просвещение.   Та като ни плашат как днес се излагаме с категоричното си нежелание да приемем поредната „прогресивна“ идея, ние на свой ред се осмеляваме да попитаме:  - Германия, която днес ни поучава, със своето идеологическо просвещение и прогресивно виждане, какво точно направи с евреите през 1943-45 г.?  - Европейските държави, които днес ни поучават, през същия този период помагаха ли активно за изпълнението на този зловещ план? Тежки въпроси, нали? Трудно може „да се проприкрие“ човек.  Днес ние се гордеем, че сме спасили българските евреи. Единствени в Европа! Единствени в целия свят! Така че дори и само заради това – имайте малко уважение. Имайте почит, имайте разбиране. Така както ние имаме разбиране към вас колко ви е тежък споменът за тези събития, така вие имайте разбиране защо ние нямаме желание да се подчиняваме на поредната налудничава теория, творение на „идеологическо просвещение и прогресивно виждане“. Защото същите приказки от времето на надменния нацизъм ги слушаме днес, във времето на надменния джендъризъм. И двете идват от един и същи дух, и двете са рожба на едно и също мислене, и двете са агресивно нетърпими към всяко критично мнение и към критичното мислене изобщо. Човек започва да си мисли, че джендъризмът е всъщност проява на съвременен нормативен фашизъм. Не за друго, а защото има едни елити, които каквото и да подхванат, накрая до фашизъм го докарват. Изпробвайте го „джендъризма“ този път първо върху вас, става ли така?  Понеже върху нашия многострадален национален гръб са изпробвани доста теории и доста практики. Повечето бяха лоша идея.  Виждали сме много съвети и много съюзи, много преди да се създаде Съвета на Европа и Европейския съюз. Виждали сме и Съветския съюз. Отвътре. За разлика от вас, които сте го виждали само отвън, но си мислите, че знаете повече от нас.  Защо така си мислите, че знаете повече от нас за неща, които ние сме живели, а вие сте ги гледали само на филми по телевизията? Вие нямате исторически опит нито с половинвековен тоталитаризъм – заради това не разбирате нито Източна Германия, нито Източна Европа.  Вие нямате исторически опит с вековен ислямизъм – затова не разбирате какво точно си причинявате. Нищо, този опит очевидно ви предстои.  Като цяло, приличате на дете, което се е качило на мощна кола и само заради това си мисли, че вече разбира живота повече от стария си смотан чичо – неуспял материално, но много видял през дългия си път под това небе. Нямаме против да се забавлявате, ако това не се очертава да бъде за наша сметка. А ние не искаме да плащаме сметка за нещо, което изобщо не ни харесва, защото ясно виждаме неща, които вие – странно защо – отказвате да видите. Истанбулската конвенция не ни харесва и не я искаме. Натискът заради нея също не ни харесва и също не го искаме. Не искаме с бой да ни принуждавате да приемем конвенция против боя. Задръжте си я при вас. Изпробвайте я първо върху себе си и се обадете, като мине едно поколение. Нека видим резултата и пак ще си говорим. Както ви казахме, ние си стоим тук от 1300 години и отгоре. Смятаме да продължим да сме тук. И продължаваме да харесваме Европа. Нищо че откакто сме влезли не сте спрели да ни побийвате, та даже не се и поприкривате – като се почне от мониторингови доклади и Шенген, мине се през еврозоната и се свърши /засега/ с Истанбулската. Покрай нея вече атмосферата в нашата обща къща съвсем заприлича на домашно насилие под надслов „Бий ме, Европо, обичам те!“  Но все пак – не е ли вече време да поспрете с глупостите си?", "date": "2018.01.15", "title": "Александър Урумов: Бий ме, Европо, обичам те! "}
{"url": "http://epicenter.bg/article/Katrin-Denyov-se-izvini-na-zhertvite-na-seksualno-nasilie/145093/6/0", "text": "Френската актриса Катрин Деньов потвърди подписа си под обръщение в подкрепа на свободата на мъжете да ухажват настойчиво жените, но поднесе извиненията си на жертвите на сексуално насилие. Текстът бе публикуван в неделя вечерта на сайта на ежедневника \"Либерасион\" (Libération). Деньов подчерта, че се извинява само на тези от жертвите на сексуално насилие, които са се почувствали засегнати от обръщението, публикувано в \"Монд\".   БГНЕС припомня, че легендарната звезда на Франция и около 100 други жени поставиха имената си под декларация, осъждаща лавината от \"изобличения\", която последва твърденията, че холивудският продуцент е атакувал сексуално жените в продължение на десетилетия. Във вторник една от най-почитаните френски актриси Катрин Деньов се обяви срещу новия „пуританизъм”, предизвикан от секс скандалите, и обяви, че мъжете трябва да имат право настойчиво да докосват жените.   Деньов и още 99 френски жени творци и преподавателки подписаха отворено писмо, отпечатано във в. „Монд”, в което се изразява съжаление от вълната „изобличения”, последвали обвиненията, че холивудският продуцент Харви Уейнстейн е изнасилвал или злоупотребявал сексуално с много жени десетилетия наред. Според подписалите писмото последвалият „лов на вещици” е заплаха за сексуалната свобода.   „Изнасилването е престъпление, но да се опитваш да съблазниш някого, дори да е упорито или непохватно, не е престъпление, а галантност и това не е признак на агресивен мачо”, се казва в писмото. 100-те французойки изтъкват, че добилата публичност история с Уейстейн е дала възможност да се обърне внимание на проблема със сексуалното насилие срещу жени, особено в контекста на злоупотребата със служебно положение от страна на някои мъже. Но, според тях, „тази свобода на словото придобива противоположна форма”, когато тези, които отказват да подкрепят нападките, биват заклеймявани като предателки, прикриващи престъпници. Авторките изтъкват, че започнатата в социалните мрежи кампания в подкрепя на жертвите на секс тормоз е прераснала в начин за публично предявяване на обвинения срещу хора, които фактически не получават право на ответни действия и биват приравнени към сексуалните престъпници. „Такова прибързано правосъдие вече доведе до жертви, някои мъже се сблъскаха с ограничения в работата, бяха уволнени, макар че постъпката им е била в това, че са докоснали нечие коляно, опитали са се да откраднат целувка, да говорят на интимни теми по време на работен обяд или да изпратят съобщение със сексуален характер на жена, която не отговоря на чувствата им”. По-късно италианската актриса Азия Ардженто, която беше сред първите, които обвиниха Уейнстейн, реагира гневно в \"Туитър\" по отношение на Деньов и другите подписали декларацията.   Водещи френски феминистки също подложиха звездата на безмилостни нападки в писмо до френското радио, определяйки нея и съмишленичките й като \"апологети на изнасилването\". Да се каже, че #MeToo е пуританска и е движено от \"омраза към мъжете\" е \"презрение\" към жертвите на злоупотреба и сексуален тормоз, настояват феминистите, обвинявайки своите противнички, че се опитват да \"затръшнат капака\", отворил се от скандала с Уейнстейн. Те заявиха, че повечето от жените, които са подписали писмото до ежедневника \"Монд\", са \"рецидивисти в защитата на прелъстителите на деца\", имайки предвид филмовия режисьор Роман Полански, когото Деньов подкрепя в дългата му борба срещу екстрадиране в САЩ по обвинения в изнасилване. \"Писмото им е като уморен стар чичо, който не разбира какво се случва\", казват феминистите. \"(Мъжките шовинистки) прасета и техните съюзници имат основание да се притесняват. Техният стар свят бързо изчезва\", добавят противничките на Деньов. В подписаното от нея писмо е изразено недоволството от това, че „някои мъже се сблъскаха с ограничения в работата, бяха уволнени, макар че постъпката им е била в това, че са докоснали нечие коляно, опитали са се да откраднат целувка, да говорят на интимни теми по време на работен обяд или да изпратят съобщение със сексуален характер на жена, която не отговоря на чувствата им”.    ", "date": "2018.01.15", "title": "Катрин Деньов се извини на жертвите на сексуално насилие"}
{"url": "http://epicenter.bg/article/Rusiya--Ukrayna-se-opitva-da-provokira-sblasak-v-Donbas/145111/7/97", "text": "САЩ и Европа ясно виждат, че сегашните украински власти се опитват да провокират силов сблъсък в Донбас. Това заяви руският външен министър Сергей Лавров на пресконференция за дейността на руската дипломация през 2017 г., предава БГНЕС. „Нашите западни колеги от Европа и САЩ, знаем това от разговори, прекрасно разбират тактиката, която сегашните украински ръководители осъществяват по отношение на Минските споразумения. Те [западните колеги] прекрасно виждат, че украинските ни съседи, както и преди се опитват да провокират силова фаза на това противопоставяне и по този начин да отвлекат вниманието от това кой саботира комплексът от мерки от Минск“.  Лавров допълни, че уважава териториалната цялост на Украйна в границите, установили се след референдума в Крим. „Ние трябва да уважаваме териториалната цялост на Украйна в тези граници, които се установиха след референдума в Крим и след обединението на Крим с Руската федерация“.", "date": "2018.01.15", "title": "Русия: Украйна се опитва да провокира сблъсък в Донбас"}
{"url": "http://epicenter.bg/article/Grigor-Dimitrov-pobedi-nabarzo-Novak-za-start-v-Melbarn/145099/8/0", "text": "  Григор Димитров мина лесно през първия кръг на \"Australian Open\", съобщи Дир.бг.   Българинът победи с 3:0 сета (6:3, 6:2, 6:1) квалификанта и абсолютен дебютант на турнири от Шлема - Денис Новак. Австриецът показа добри неща, но разликата в класите си пролича от началото до края на \"Род Лейвър Арина\".   Само час и 40 минути бяха нужни на световния №3 да затвори двубоя и да мисли за втория кръг.    ", "date": "2018.01.15", "title": "Григор Димитров победи набързо Новак за старт в Мелбърн"}
{"url": "http://epicenter.bg/article/Desi-Banova-veche-nyama-da-e-sinoptichka--startira-svoe-predavane/145115/10/0", "text": "Дългогодишното лице на прогнозата за времето на Nova, вече няма е синоптичка. Тя поема по нов път.   Вероятно Банова ще води свое предаване в телевизията, съобщава \"24 часа\", цитиран от Дир.бг. Концепцията за предаването ще бъде обсъждана тази седмица с генералния директор на дирекция \"Информация\" Вяра Анкова. Банова, която отскоро има връзка с президента Плевнелиев, явно е решила, че е време да поеме по нов път. Тя води прогнозата за времето от 20 години, но интересите ѝ в климатичната област не се ограничават с това. Банова често взима участие в конференции и световни форуми, свързани с климатичните промени. Новото лице, което ще заеме мястото на Деси и красавицата Нора Шопова. Тя е модел с успешна кариера и е завършила \"Право\" в УНСС. Шопова е красила кориците на много списания, включително на модната библия Vogue. Тя е носител и на приза \"Жена на годината\" в категория \"Мода\".", "date": "2018.01.15", "title": "Деси Банова вече няма да е синоптичка, стартира свое предаване"}
{"url": "http://epicenter.bg/article/-Tazhniyat-ponedelnik--e-nay-depresirashtiyat-den-v-godinata/145121/10/0", "text": "Днес е най-депресиращият ден в годината, наричан от британците \" \", пише в. \"Метро\". Хората гледат на месец януари по два начина. За  той е ново начало, а за  е изпълнен с неприятности. Причините за депресията са съвсем обективни. Телата ни са изморени от  , а банковите ни сметки са изтънели. Сутрините още са много тъмни и слънцето е твърде слабо, за да регенерира нивата ни на витамин D. Затова съвсем естествено най-потискащият ден от годината е през януари. За най-набеден в това отношение се счита някой от понеделниците от първия месец на годината. Той се изчислява по специална формула. Тази година той се пада на  . До този ден почти всички са нарушили новогодишните си обещания за промени. Макар и  да се отбелязва всяка година, изборът на деня не е строго обоснован научно. Датата е изчислена от психолога Клиф Арнал по формула, отчитаща фактори като студено и влажно време, дългове, изминалите дни след Коледа, общото чувство за ниска мотивация.   Източник: Дарик", "date": "2018.01.15", "title": "„Тъжният понеделник“ е най-депресиращият ден в годината"}
{"url": "http://epicenter.bg/article/Brazilskiyat-Nostradamus--Do-2034-godina-zhivo-shte-ostane-samo-20--ot-segashnoto-naselenie-na-Zemyata-/145129/10/0", "text": "Бразилският Нострадамус ясновидецът Хуселино Нобрега де Лус направи прогноза за 2018 година. Според него през тази година има огромна вероятност да се случи космическа катастрофа. Земята ни може да се сблъска с огромен астероид. Това обаче няма да се превърне в планетарна трагедия, съобщава руското интернет издание dni24.   До 2034 година живи ще останат само 20% от сегашното население на планетата. Останалите 80% ще загинат в резултат на катастрофа, за която ще е виновно самото човечество.   През 1979 година Хуселин за първи път сънува пророчески сън, свързан с принцеса Даяна, която катастрофира с кола, но всичките му опити да предотврати трагедията остават безуспешни. Затова той разпраща писма-предупреждения и до принцесата, и до влиятелните издания в Европа. Нищо обаче не помага - на 31 август 1997 година Даяна загина в катастрофа в Париж.   Приблизително същата е била и картината с атентатите срещу търговския център от 11 септември 2001 година. За неговите прогнози в САЩ си спомнили едва след случилото се.   В Бразилия неговите предсказания са свързани с това, че е предвидил гибелта на състезателя Аертон Сена, авиокатастрофата, при която загива кандидат-президентът Едуардо Кампос, и много други неща. Каквото е било съдено да се сбъдне, се е сбъдвало. Източник: Новини.бг", "date": "2018.01.15", "title": "Бразилският Нострадамус: До 2034 година живo ще останe само 20% от сегашното население на Земята  "}
{"url": "http://epicenter.bg/article/Vogue-se-razdelya-s-Mario-Testino-i-Brus-Uebar--zaradi-obvineniya-v-seksualen-tormoz/145133/10/0", "text": "Списание \"Вог\" прекрати отношенията си със световноизвестните модни фотографи Брус Уебър и Марио Тестино, след като те бяха обвинени в сексуален тормоз.   Ана Уинтур, главен редактор на \"Вог\" и творчески директор на издателството \"Конде Наст\", каза, че ѝ е трудно да приеме обвиненията срещу двама нейни лични приятели. , каза тя. , цитирани от \"Ню Йорк таймс\",   в нежелани сексуални домогвания от страна на Уебър, като най-често това се е случвало по време на фотосесии. Един от мъжете каза, че фотографът е карал моделите да правят дихателни и \"енергийни\" упражнения, при които трябвало да докосват себе си и Уебър.  , каза моделът Робин Синклер. 71-годишният моден фотограф е работил за сп. \"Вог\" и е допринесъл за изграждането на имиджа на известни брандове като \"Калвин Клайн\" и \"Ралф Лорън\".  В изявление, разпространено от адвоката му, самият Уебър казва:  .  63-годишният  , които твърдят, че той ги е опипвал и се е опитвал да ги склони към сексуален акт. Сред тях е моделът Райън Лок, работил с фотографа за рекламни кампании на \"Гучи\", който го определя като \"сексуален хищник\". , каза продуцентът на фотосесии Томас Харгрийв, който е работил с фотографа в периода между 2008 г. и 2016 г. .  , добави той. Бившият асистент на Тестино Роман Барет твърди, че сексуалния тормоз е бил постоянен, когато са работили съвместно в края на 90-те години на XX век. Марио Тестино е известен с фотографиите на членове на британското кралско семейство, сред които на покойната принцеса Даяна. Той засне и официалната годежна снимка на принц Уилям и Кейт Мидълтън. Негово дело е и фотографията на звездата на тениса Серина Уилямс с дъщеричката й, която краси корицата на февруарското издание на сп. \"Вог\".  От правната фирма, която представлява Марио Тестино, също подлагат под съмнение правдоподобността на обвиненията.  Десетки мъже от развлекателната индустрия бяха обвинени в сексуални посегателства през последните месеци. Скандалът започна с холивудския продуцент Харви Уайнстийн. След това последваха подобни обвинения срещу много видни мъже, много от които изгубиха работата си.   Източник: Дир.бг  ", "date": "2018.01.15", "title": "Vogue се разделя с Марио Тестино и Брус Уебър заради обвинения в сексуален тормоз"}
{"url": "http://epicenter.bg/article/Pochina-aktrisata-Mariana-Alamancheva/145144/10/0", "text": "Почина актрисата Мариана Аламанчева, съобщиха от Сатиричния театър във Facebook страницата си.    , пишат от театъра.    Мариана Аламанчева е родена в София на 23 май 1941 г. Първоначално завършва механотехникум, а след това и актьорско майсторство във ВИТИЗ „Кръстьо Сарафов“ през 1964 г. в класа на професор Желчо Мандаджиев.   Аламанчева е сред участниците в популярните мюзикъли на Българската национална телевизия „Криворазбраната цивилизация“ (1974) по класическата пиеса на Добри Войников и „Вражалец\" (1976) по Ст. Л. Костов.   През 2017 г. е отличена от Министерството на културата с почетно отличие „Златен век“ в категория „Звезда“.", "date": "2018.01.15", "title": "Почина актрисата Мариана Аламанчева"}
{"url": "http://epicenter.bg/article/Rasistki-skandal-s-godezha-na-balgarkata-Radina-s-Maykal-Dzhordan-mladshi/145145/10/100", "text": "Истински расистки скандал се заформи в социалните мрежи, след като светът научи, че българката Радина Анева ще става снаха на баскетболната легенда Майкъл Джордан, пише в. \"България днес\".   Една от най-култовите рапърки на всички времена – Трина, побесня, след като видя заглавие в американски сайт. В него синът на Въздушния - Джефри Джордан, е зачислен към \"Отбора, който казва \"не\" на черните жени\".   Въпросният хаштаг всъщност е в защита на смесените връзки и бракове, но името му оставя неприятен вкус сред афроамериканското население, което възнегодува и изкритикува остро заглавието на статията.   \"Как се чувствате, когато видите този хаштаг\"? , попита видимо разочаровано рапърката Трина, а публикацията й предизвика истински фурор.   В стотици коментари хората възнегодуваха срещу начина, по който е описана връзката между красивата Радина и 29-годишния известен наследник Джефри.   В текста се разказва как Джефри едва ли не е поел по стъпките на баща си, който през 2013 година се ожени за кубинския модел Ивет Прието.   На двамата влюбени въобще не им пука как останалите приемат новината за годежа им, защото най-хубавото за тях тепърва предстои. Източник: Новини.бг", "date": "2018.01.15", "title": "Расистки скандал с годежа на българката Радина с Джордан-младши"}
{"url": "http://epicenter.bg/article/Dvegodishnata-printsesa-Sharlot-govori-ispanski/145151/10/100", "text": "Миналия месец британските медии съобщиха, че принцеса Шарлот е \"природно надарен тенисист\", въпреки че е само на две годинки.   Източници от двореца към днешна дата твърдят, че младата кралска особа вече говори испански, благодарение на нейната бавачка Мария Тереза ​​Турион Боррало, която е родена в Испания.   Талантливото дете също така се смята за \"сладко и уверено\" малко момиченце, което вече се гордее с \"добри маниери\", съобщава Daily Mail.   Според списание People, младата принцеса вече е научила няколко испански фрази, като източникът добавя: \"Тя е много сладка и много уверена. Тя винаги разговаря.\"   Източникът също така я описва, като \"учтива, забавна и енергична\". Шарлот изглежда следва стъпките на по-големия си брат принц Джордж, който на три години вече броеше на испански.     Двете малки кралски величества вече посещават училище, след като семейството на принц Уилям се премести в двореца Кенсингтън в Лондон през миналата година.   Миналия месец пък се появи информация, че принцеса Шарлот вече е започнала да тренира тенис в един от най-ексклузивните клубове в страната.   И въпреки че принцесата бързо напредва, членовете на Hurlingham Club далеч не са щастливи, че тя е в редиците им. Според The Sun, нейните майка и баща не са членове на клуба, така че и тя не би трябвало да тренира там. Основан през 1869 г., правилата на Hurlingham Club гласят, че нечленове могат да играят на корта, само ако са поканени директно от друг член на клуба, което Уилям и Кейт изглежда са заобиколили.   От двореца Кенсингтън заявяват за Daily Mail, че \"интересът на Шарлот към спорта не е изненада, тъй като майка й е запален тенисист и покровител на Лондонската тенис асоциация, след като поема поста от кралицата\". Кралицата е нейн патрон в продължение на 64 години.   Източник: Profit.bg.", "date": "2018.01.15", "title": "Принцеса Шарлот - само на 2 години и вече говори испански"}
{"url": "http://epicenter.bg/article/-quot-Levski-quot--podkrepi-Borislav-Mihaylov-za-shef-na-BFS/145127/8/0", "text": "ПФК \"Левски\" обяви официалната си позиция преди конгреса на БФС. В нея от клуба заявяват, че няма да подкрепят претендента за нов президент Любослав Пенев, а \"номинират\" досегашния - Борислав Михайлов, за нов мандат, като застават \"на страната на клубовете, които ясно и явно искат да водят разговор за бъдещето на българския футбол\". \"Уважаеми дами и господа, В изминалия месец в публичното пространство вече активно се водят кампании, свързани с избора на президент на Българския футболен съюз. Изборът привидно е сведен до двама кандидати и е поляризиран в публичното пространство до това дали да има промяна в българския футбол или не. Съвсем скоро, без да е потърсен дори разговор с нашия клуб, представител на един от кандидатстващите екипи заяви, че е сигурен, че ПФК Левски ще подкрепи тях. След въвличането на клуба в груби спекулации, ние бяхме изправени пред избора дали да заемем пасивна позиция или за разлика от почти всички останали ясно да заявим какво е виждането на клуба ни. Промени в българския футбол са необходими. Нашият клуб през изминалия и настоящия сезон нееднократно се е обръщал към БФС по различни проблеми, а в медийното пространство темата е достатъчно широко дискутирана. Предстоящият избор на президент на БФС не е сведен до това. За нас е свързан с няколко кратки въпроса – Кой? Какво? Защо? и Как? Ние бяхме изправени пред дилема. Дали да подкрепим подпомагания от цска-софия г-н Любослав Пенев, който идва с обещания за независимост, избягване на конфликт на интереси и гръмки общи думи за промяна, изразени дори в нов формат на шампионата? Или да подкрепим г-н Борислав Михайлов и без да сриваме всичко до основи, да предложим и насърчим всички български клубове заедно да положим усилия и отговорно да утвърждаваме и развиваме българския футбол на национално и международно ниво? Управителният съвет на ПФК Левски реши да номинира г-н Борислав Михайлов за президент на БФС и да застане на страната на клубовете, които ясно и явно искат да водят разговор за бъдещето на българския футбол.\"", "date": "2018.01.15", "title": "\"Левски\" подкрепи Борислав Михайлов за шеф на БФС"}
{"url": "http://epicenter.bg/article/Vtora-pornozvezda-tvardi--che-e-bila-pokanena-v-hotelskata-staya-na-Donald-Tramp-/145116/7/0", "text": "Втора порнозвезда твърди, че е била поканена в хотелската стая на Доналд Тръмп през 2006 г., по време на турнир по голф, пише днес сайтът \"Дейли бийст\", цитиран от ДПА.   Вчера в. \"Уолстрийт джърнъл\" написа, че адвокат на Тръмп платил през 2016 година 130 000 долара на бившата порно актриса Стефани Клифърд, за да си мълчи за сексуална връзка с магната на недвижими имоти по време на същия турнир.   Порнозвездата Алана Еванс заяви пред сайта, че се засякла през 2006 г. с Клифърд, която й казала, че по-късно вечерта ще ходи при Тръмп и я поканила да се присъедини. След това, по думите й, Клифърд й се е обадила.   \"Звъня ми пет пъти, последните два от които бе с Доналд и аз го чух да казва по телефона \"О, хайде, Алана, нека се позабавляваме! Хайде да се позабавляваме! Ела на купона, чакаме те\", каза Еванс.    Източник: Новини.бг", "date": "2018.01.15", "title": "Втора порнозвезда твърди, че е била поканена в хотелската стая на Доналд Тръмп "}
{"url": "http://epicenter.bg/article/Makedonskiyat-parlament-obsazhda-dvustranniya-dogovor-s-Balgariya/145118/7/0", "text": "  Македонският парламент се очаква днес да ратифицира Договора за приятелство, добросъседство и сътрудничество с България, подписан на 1-ви август миналата година от премиерите на двете страни - Бойко Борисов и Зоран Заев.   Има ли пречки и \"подводни камъни\", които да спънат ратификацията на договора, коментира в предаването \"Преди всички\" по програма „Хоризонт“ на БНР д-р Бисер Банчев, историк от Института за балканистика при БАН. Той посочи, че едва ли документът ще срещне съпротива в пленарната зала на македонския парламент и ще бъде приет без проблеми, а опозицията вероятно ще отсъства.   „Дали ще има сериозна съпротива в македонския парламент срещу ратификацията зависи от това дали опозицията ще влезе в зала - знаете, че те в момента започват серия от протестни действия и лично аз се съмнявам, че те ще влязат. И от тази гледна точка предполагам, че управляващата коалиция лесно ще гласува закона, което формално е добре, но може би наистина би било по-полезно да се проведе един по-пълноценен дебат. Но така или иначе законопроектът е втора точка в един дневен ред от около 20-30 точки, така че при всички положения очевидно, че управляващите са планирали да го приемат“, заяви анализаторът в ефира на националното радио.   Впоследствие, съгласно договора, ще бъде създадена съвместна комисия по исторически въпроси, като Банчев е на мнение, че учените от двете страни, в крайна сметка ще постигнат нужния консенсус, въпреки политическите пречки.   „Нещата са ясни - учените от двете страни знаят каква е историческата истина, въпросът е, че трябва да преодолеят някои исторически натрупали се съмнения, подозрения. Но мисля, че няма проблем. Всичко това е свързано и с волята на политическите сили, за съжаление, защото още от 60-те и 70-те години със сигурност историята е била заложник на политиката, поне в отношенията между двете страни и това няма как съвсем да изчезне като с магическа пръчка“, предупреди Банчев.   Според него ратификацията на договора за добросъседство между Македония и България може да бъде разчетен и като сигнал към Атина в спора за името на югозападната ни съседка и да покаже, че дори дълготрайни политически проблеми могат да намерят решение. Анализаторът смята, че в спора за името от страна на Скопие по-скоро \"пътят е извървян\", като биха приели всяко име, което съдържа като елемент Македония.  ", "date": "2018.01.15", "title": "Македонският парламент обсъжда двустранния договор с България"}
{"url": "http://epicenter.bg/article/Makedoniya-ratifitsira-dogovora-s-Balgariya/145131/7/51", "text": "С 61 гласа македонският парламент ратифицира договора Договора за добросъседство и приятелство между Република Македония и България, предаде БГНЕС.   Документът беше подписан от премиерите на двете страни Зоран Заев и Бойко Борисов на 1 август 2017 г. Македонският външен министър Никола Димитров заяви, че „договорът защитава нашите интереси и интересите на България“. Той определи като хубав знак това, че договорът се ратифицира на днешния ден, на който през 1992 г. България първа в света признава независимостта на Република Македония под нейното конституционно име.   На днешното заседание не участваха депутатите от най-голямата опозиционна партия ВРМО-ДПМНЕ. Според наблюдатели причината за забавянето на ратификацията от македонска страна се дължи на факта, че управляващите изчакваха промяната в ръководството на ВМРО-ДПМНЕ и завръщането им в парламента, след като те обявиха бойкот на заседанията.   Причината за бойкота бе, че политици от ВМРО-ДПМНЕ бяха арестувани по искане на прокуратурата заради тяхното участие в погрома срещу парламента от 27 май 2017 г. Министерството на външните работи на Република България приветства решението на парламента на Република Македония да ратифицира Договора за приятелство, добросъседство и сътрудничество между двете държави.   С този акт се потвърждава волята за изграждане на добросъседски отношения, които са важен елемент от европейската перспектива на всички държави от Западните Балкани. Република България ще продължи да бъде активна в подкрепата си за европейската интеграция на Република Македония. Това е стратегически избор на нашата държава, залегнал и в приоритетите на българското Председателство на Съвета на ЕС. Договорът за приятелство, добросъседство и сътрудничество с Македония е основан на споделени европейски ценности, които правят региона по-единен и по-силен.", "date": "2018.01.15", "title": "Македония ратифицира договора с България"}
{"url": "http://epicenter.bg/article/Karles-Puchdemon-iska-da-upravlyava-Kataluniya-ot-Belgiya/145136/7/50", "text": "Испанският премиер предупреди в понеделник, че Мадрид ще продължи непопулярния директен контрол над Каталуния, ако бившият регионален лидер Карлес Пучдемон се опита отново да управлява от изгнание в Белгия, предаде БГНЕС. В разговор с членовете на партията в Мадрид Мариано Рахой каза, че Пучдемон \"трябва да бъде физически присъстващ\" в Каталуния, за да поеме поста, а ако това не се случи, централното правителство ще запази прякото управление, след като каталунските лидери обявиха независимост през октомври.   Пучдемон е предпочитаният кандидат от сепаратисткия лагер да води отново Каталуния, след като партиите за независимост спечелиха абсолютно мнозинство на регионалните избори през декември. Но той е в самоналожено изгнание в Белгия и рискува да бъде арестуван ако се върне в Испания. по обвинения в бунт, подбудителство и злоупотреба с държавни средства за ролята си в неуспешния опит за обявяване на региона за независим. За да бъде избран за регионален президент, той трябва на теория да присъства на парламентарната сесия, на която се провежда гласуването, но той иска да се яви чрез видеовръзка или да напише реч, която да бъде прочетена от някой друг. Ако това бъде позволено, в което експерти се съмняват, Пучдемон официално ще поеме поста, докато е в Белгия и може да се опита да ръководи региона дистанционно. Директното управление от Мадрид е много непопулярно в Каталуния, доколкото регионът се ползваше от значителна автономия преди неговите лидери да се опитат да се отцепят от Испания. Това принуди премиера Рахой да поеме директния контрол върху региона, да уволни правителството, да разпусне парламента и да обяви провеждането на предсрочни избори.", "date": "2018.01.15", "title": "Карлес Пучдемон иска да управлява Каталуния от Белгия"}
{"url": "http://epicenter.bg/article/Rusiya---Turski-potok--shte-mine-prez-Balgariya-samo-pri--zhelezni-garantsii--ot-ES/145137/7/97", "text": "Втора тръба на газопровода „Турски поток”, която да захранва Европа, ще се строи само при твърда гаранция от ЕС, като Русия е готова да обсъжда маршрута на трасето. Това обяви на пресконференция в Москва руският външен министър Сергей Лавров, предадоха БТА и БТВ.   „В момента се строи само първата тръба, която е предназначена за потребителите в Турция. Втора може да се изгражда само ако получим железобетонни гаранции от Европейската комисия, че няма да ни извъртят същия номер като този с „Южен поток”, по отношение на България. Тя сега отново е готова да обсъжда вариант, при който да приеме на своя територия втората тръба на „Турски поток”, обясни Лавров.   Той визира решението на президента Владимир Путин да се откаже от „Южен поток” през 2014 г., след като ЕК поиска проектът да съответства на европейските разпоредби. У нас газопроводът преди това предизвика сериозен вътрешнополитически скандал, след като стана ясно, че БСП се опитва да прокара законови промени, с които голяма част от тръбата да е извън законодателството на общността.   Отново по газовата тема Лавров днес заяви, че САЩ „не издържат на честната конкуренция на Русия” и именно поради тази причина притискат политически европейските страни да строят съоръжения за получаване на втечнен газ, който, по думите му, ще е по-скъп.     Преговорите между Македония и Гърция за названието на бившата югорепублика са се активизирали, защото САЩ са решили, че тя трябва да влезе в НАТО, смята руският външен министър. След близо 30 години буксуване, тежкият въпрос за името „Македония” изглежда по-близо до решаване. Атина не би допуснала влизането на Скопие в ЕС и НАТО без окончателно решение на спора.   „Съвсем не става дума за това, че се отчитат близките специфични черти на два народа, а всъщност причината е, че едната от тези страни обезателно трябва да бъде направена член на НАТО”, заяви Лавров. Според него Македония ще направи отстъпки, за да стане част от Алианса – позиция, която и в Македония се тиражира от по-близката до Москва опозиционна ВМРО-ДПМНЕ и гравитиращите около нея медии, които твърдят, че сегашното правителство предава интересите на страната.     Всички големи страни увеличават военната си мощ, за да защитят суверенитета си, смята Лавров. Според него причината е, че системата на международното право е девалвирала. „Наблюдаваме девалвация на международното право, намаляване на ролята на международните институции; наблюдаваме и ситуация, в която по-голямата част от държавите увеличават военната си мощ, в която в момента виждат едва ли не единствената гаранция за съхранението на суверенитета си”, отбеляза Сергей Лавров.   В основата на всичко това според него е желанието на САЩ и техните съюзници да водят политика „изключително на основата на диктата, на ултиматумите, без да търсят гледната точка на другите центрове на световната политика и без да признават реалностите на многополюсния свят”.   Според него „недобросъвестни намерения” стоят зад разгръщането на системата за противоракетна отбрана, прилагането на закони извън териториите, в които са били приети (вероятно се визира законът „Магнитски” – б.р.) и самоволно търсене на решение на сложни проблеми, което може да стигне до употреба на груба военна сила.", "date": "2018.01.15", "title": "Русия: „Турски поток“ ще мине през България само при „железни гаранции“ от ЕС"}
{"url": "http://epicenter.bg/article/Pochina-vokalistkata-na-The-Cranberries/145155/7/0", "text": "Долорес О'Риърдън - вокалистката на рок групата The Cranberries, е починала внезапно на 46-годишна възраст, съобщи ирландската държавна телевизия. Певицата е била в Лондон, за да прави записи.  Групата набра популярност през деветдесетте години на ХХ век още с първия си албум Everybody Else Is Doing It, So Why Can't We? и ще бъде запомнена с песента Zombie от втория си албум No Need to Argue. През 2003 г. групата обяви творческа пауза и О'Риърдън започна и солова кариера, като през 2007 г. излезе дебютният й албум Are You Listening?. През 2009 г. след шестгодишна пауза The Cranberries се събраха отново.", "date": "2018.01.15", "title": "Почина вокалистката на The Cranberries"}
{"url": "http://epicenter.bg/article/Pochina-aktrisata-Mariana-Alamancheva--Otide-si-Kaka-Mariana/145157/6/0", "text": "На 76 години   Мариана Аламанчева, която отдаде творческата си съдба на Сатиричния театър, съобщи Новини.бг. Тя бе позната на поколения деца като Кака Мариана от предаването \"Сладкарница Захарно петле\", където си партнираше с Бате Николай - Николай Николаев.   Тъжната вест бе съобщена от театъра. \"Ех, Мариана, Мариана... Почивай в мир! Дано душата ти намери покой!\", пишат още от театъра.   Мариана Аламанчева е родена в София на 23 май 1941 г. Първоначално завършва механотехникум, а след това и актьорско майсторство във ВИТИЗ „Кръстьо Сарафов“ през 1964 г. в класа на професор Желчо Мандаджиев. Аламанчева е сред участниците в популярните мюзикъли на Българската национална телевизия „Криворазбраната цивилизация“ (1974) по класическата пиеса на Добри Войников и „Вражалец\" (1976) по Ст. Л. Костов.   През 2017 г. е отличена от Министерството на културата с почетно отличие „Златен век“ в категория „Звезда“. Българският зрител я помни от ролите й във филмите „Баш майсторът фермер\", „Година от понеделници”, „Темната кория”; „Два диоптра далекогледство”; „Не си отивай!”; „Последният ерген”; „Селянинът с колелото\"; „С особено мнение”; „Мъже в командировка” (1968) „Свобода или смърт” (1969).  ", "date": "2018.01.15", "title": "Почина актрисата Мариана Аламанчева. Отиде си Кака Мариана"}
{"url": "http://epicenter.bg/article/Samoten-voyn-v-poleto--Shansovete-na-Zeman-da-specheli-vtoriya-tur-na-prezidentskite-izbori-v-Chehiya/145094/11/0", "text": "  Една от заглавните статии на страниците на руското издание “Известия“ носи заглавието „Самотен войн в полето“ и подзаглавие „Какви са шансовете на проруския кандидат Милош Земан да победи на втория тур от президентските избори в Чешката република.\"   Статията започва с припомняне, че на 12 и 13 януари в Чешката република се проведоха избори за държавен глава, на които Земан получи най-голяма подкрепа. Според официални данни, за него са гласували 38,57 от упражнилите правото си на глас, докато главният му опонент Иржи Драхош, настроен проевропейски и антируски, има подкрепа от 26,6%.    Нормално е действащият държавен глава да има по-голяма подкрепа, но да разтопи сърцата на болшинството от избирателите не се отдаде на Земан, отбелязва руското издание.  Трябва да се има предвид, че страната е парламентарна република и държавният глава има главно представителни функции, дори не би било грешка да се каже, че той няма почти никакви функции, пише още вестникът. Но, както доказа Земан, все пак има значение кой е президент.   По време на мандата си, чешкият държавен глава успя да формира обществено мнение сред населението и медиите, насочено в подкрепа на Русия. Така че, според руското издание, спечелилият втория тур на изборите ще има силата да влияе върху развитието на държавата в следващите години.  Според мнението на чешки народен представител, дал интервю за вестника, „изборите са от изключително значение, тъй като ще определят дали Чешката република ще поддържа отношения със всички държави в света, или ще се подчинява на Брюксел“.  След първия тур, всички загубили кандидати призоваха подкрепилите ги да дадат гласа си за Драхош на втория. Преди насрочения за 26 и 27 януари вот ще бъде проведен и дебат между двамата, като той ще е от голямо значение за резултата от втория тур, завършва изданието, цитирано от \"Фокус\".    ", "date": "2018.01.15", "title": "Самотен войн в полето: Шансовете на Земан да спечели втория тур на президентските избори в Чехия"}
{"url": "http://epicenter.bg/article/Prof--Bozhidar-Dimitrov--Otnosheniyata-mezhdu-Balgariya-i-Makedoniya-se-razviha-prekrasno/145110/11/0", "text": "  Отношенията между България и Македония се развиха прекрасно. Бойко Борисов ще остане в историята не само с магистралите си, но и с новото началото в отношенията ни. С договора, който Бойко Борисов застави македонците да подпишат започна постепенна ерозия на идиотщината в отношенията ни. Това заяви бившият шеф на Националния исторически музей проф. Божидар Димитров пред Novini.bg.   „Думата „Македония“ идва от гръцката култура. Това е име на една антична гръцка държава. Филип и Александър Македонски са гърци и се борят и реализират една гръцка политическа идея. Те се борят за създаване на единна гръцка държава върху амалгамата от други гръцки градове-държави. Това, което се създава след тях се нарича елинистически държави, които се разпадат на 4-5 големи царства империята на Александър Македонски. Македонците да посягат на тази история е глупаво. Това в световната наука е познато като македонска империя. Тя се изучава в десетки научни институти от Ванкувър до Владивосток и няма да се намери учен, който да каже, че тези хора са славяни, че имат собствена народност, собствена държавност. Затова Алексис Ципрас е прав“, заяви историкът, по повод думите на гръцкия премиер, който призова за сдържаност в спора между двете държави.   Проф. Димитров съобщи, че македонците са на път да преименуват пистата си в Скопие, която носи името „Александър Велики“. „Няма решение, с което се признава македонската църква. Българската православна църква отказа и то правилно, защото това е признаване на македонизма. Как ще признаваме нещо, което не е съществувало? Кой ще го признае? И църквата не би могла. Това могат да направят само историците, а те казват, че не е имало Охридска архиепископия никога. Това, което е със седалище в Охрид е българска автокефална архиепископия. Предстоятелят й се нарича архиепископ Юстиниан, ако има.   Проф. Димитров коментира и признаването на българското малцинство в Албания, което беше голям удар за Скопие. „Българското малцинство в Албания без дори да е признато отдавна си работеше - имаше културно-просветни дружества, имаше организации „Голо бърдо“, „Иван Вазов“ и т.н. тук идваха студенти да учат, дори една от тях ми стана съветник като бях министър. Така, че следва смях за македонизма. Не може 120 000 българи в Албания и още българи от Осогово до Беласица и по средата да няма кьорав македонец. Те осъзнаха това и затова толкова плакаха“. Относно управлението на Бойко Борисов и това дали са извършени някакви реформи, проф. Димитров заяви: „Кой знае какви реформи не бяха извършени. Може ли в една нормална, цивилизована държава циганката Анка със 100 лева регистрирала някаква фирма, да спира обществени строежи за 28 милиона лева? Може ли трима вечно пияни еколози да имат възможност 16 години да спират строителството на втори лифт в Банско и да ги лишават от милиони левове? Очевидно нещо не е наред с формата на управление. Затова неща, които не заслужават никакво внимание се превръщат в център на общественото недоволство. Истанбулската конвенция е толкова дребен проблем. Какви права искат още гейовете? Това не бива да се разглежда от правителството и да бъде проблем. Да го решава съответният министър“. Според историкът най-важно по време на европредседателството е да не се изложим с нищо. „Нищо няма да решим, можем само да правим добра физиономия - нищо повече. Тези неща се решават в Европейската комисия, в Европейския парламент. Приемането на Западните Балкани в ЕС няма да го решим“, каза още проф. Димитров.  ", "date": "2018.01.15", "title": "Проф. Божидар Димитров: Отношенията между България и Македония се развиха прекрасно"}
{"url": "http://epicenter.bg/article/Kakvi-stsenarii-kriyat-predsrochnite-izbori-v-Gartsiya/145126/11/0", "text": "  Макар гръцкият премиер Алексис Ципрас да твърди, че кабинетът му ще изкара своя мандат до 2019-а, всичко показва, че вот ще има по-рано, съобщава \"Филнюз\".   Отговорът на въпроса колко по-рано може да са изборите зависи от това как ще се развият нещата в икономиката и по националните въпроси на страната, които управляващата в Атина коалиция даде заявка, че иска да реши, като се започне от спора със Скопие за името на Македония.   В. \"Та неа\" смята, че съществуващият в момента политически климат в Гърция дава индикации за избори. В правителствената партия СИРИЗА повечето депутати вече мислят за това, а очертаващото се гласуване тази вечер на законопроекта с нови мерки за икономии е знак, че те са обезпокоени за запазване на постовете си и за оставане на власт, коментира вестникът.   Някои депутати преценяват, че предсрочните избори могат да са \"някакво решение\", ако се установи, че бремето от следващия преглед на спасителната програма или от това, какво ще последва за страната, след като изтече сегашната трета програма, тревожи до голяма степен левите функционери от СИРИЗА.   В главната опозиционна партия Нова демокрация нейният лидер Кириакос Мицотакис също е обявил предизборна тревога, като демонстрира желание този вот на всяка цена да е още тази година. Останалите от опозицията също са запретнали ръкави и обмислят своите ходове в случай на предсрочен вот, който ще зависи още и от това кога и колко бързо в Германия ще бъде съставено правителство, тъй като от него зависи и по-нататъшния дебат между европейци и МВФ за Гърция и нейния външен дълг.   Тази възможност не се изключва от самия премиер Ципрас и неговия екип, които оглеждат резултатите от всевъзможните социологически анкети, някои от които показват, че партията СИРИЗА е скъсила дистанцията от консерваторите до 10 пункта, пише още в. \"Та неа\". Най-ново проучване, цитирано от в. \"Прото тема\", показва, че ако сега има избори в Гърция, Нова демокрация ще ги спечели с преднина от 10,1 на сто, а СИРИЗА ще е втора. Социолозите отреждат трета позиция за новия лявоцентристки алианс, известен като Движение за промяна, а непосредствено след него са крайнодясната Златна зора и Комунистическата партия, докато Съюзът на центристите и партия Независими гърци, която сега е част от управляващата коалиция, се очаква да се борят за влизане в парламента.   Големият залог при евентуална изборна надпревара се очертава около неизвестността дали при такъв вариант консерваторите ще съумеят да съставят самостоятелен кабинет, тъй като гръцките избиратели показват, че главната опозиция ще спечели, но в същото време заявяват, че не искат това да стане в рамките на предсрочен вот.   \"Филнюз\" изрежда четири възможности за парламентарни избори: през юни тази година, през есента и по-специално през октомври, през май догодина заедно с евроизборите, или през септември, когато изтича мандатът на сегашната коалиция.    ", "date": "2018.01.15", "title": "Какви сценарии крият предсрочните избори в Гърция"}
{"url": "http://epicenter.bg/article/Nedzhmi-Ali--Tryabva-da-dadem-svoya-prinos-za-normalizirane-na-dialoga-Ankara---Bryuksel/145139/11/34", "text": "  България засега е предпазена от прекомерен бежански натиск, поради сключеното споразумение между ЕС и Турция, като двете страни изпълняват поетите задължения. Така нашата страна може да се справя с относително малки затруднения с такива предизвикателства за сигурността, каквито са бежанските потоци. Това стана ясно по време на среща на евродепутата от Алианса на либералите и демократите Неджми Али с изпълнителния директор на Европейската служба за подкрепа в областта на убежището (EASO) Жозе Карейра.   - Неджми Али: Европредседателството е изключителен шанс за България да покаже възможностите си като пълноправен член на най-мощната икономическа организация на планетата, който се дава веднъж на 14 години при сегашната конфигурация на Съюза. По принцип, при пoемане на Председателството се работи в тясно сътрудничество в групи от по 3 държави-членки, наречени „тройки“. Тези тройки се формират от предишното, настоящото и следващото председателство. Тройката определя дългосрочни цели и изготвя общ план, в който се набелязват темите и основните въпроси, които ще бъдат разгледани от Съвета в рамките на 18-месечен период. Настоящата тройка, както знаем, се формира от Естония, България и Австрия.   Разбира се, това не значи, че безконтролно ще се управлява ЕС, а по-скоро ще се насочва и стимулира работата на Съвета по законодателството на ЕС, както и ще се подпомагат законодателните процеси и ще се координира сътрудничество между отделните държави членки. Много е важно да се каже, че като председател нашата страна трябва да действа като честен и неутрален посредник, защото освен нашите национални приоритети, ние трябва да съблюдаваме наличието на приемственост в общите политически насоки на ЕС.   Най-общо казано Председателството има две основни задачи, като първата от тях е планиране и ръководене на заседанията на Съвета и на неговите подготвителни органи, а втората му задача е представляването на Съвета в другите институции. Като казвам други институции визирам Европейският парламент и Европейската комисия. Там България ще трябва да постига съгласие по законодателни инициативи чрез така наречените триалози, или тристранни срещи, между представители на трите институции чрез неформални преговори. Също така се  провеждат и срещи на помирителни комитети. Разбира се, Председателството работи в много тясна координация и с председателя на Европейския съвет и с Върховния представител на Съюза по въпросите на външните работи и политиката на сигурност.   Всяка държава-членка с поемането на председателството на ротационен принцип, което се случва веднъж на 14 години, се съсредоточава върху избрани от нея основни приоритети. Нашите приоритети са регламентирани в четири области:   - Неджми Али: Нека накратко да опишем основните приоритети и защо са избрани точно те за България, за да можем да изясним малко общата картина.   Първият приоритет, който споменах, е бъдещето на Европа и младите хора. Той е особено важен, защото мерките са насочени към осигуряването на икономическия растеж и социалното сближаване. Вече няколко поредни години икономиката на Съюза отбелязва растеж, но е необходимо той да бъде ускорен, за да може да генерира повече работни места и да нараснат устойчиво доходите на хората. Особено на младите хора, защото безработицата в Съюза все още е доста висока. Усилията за социално сближаване, намаляването на различията между държавите, за което способства именно това сближаване, може да стане чрез Кохезионната политика, която е едно от основните средства за гаранция на успеха на европейския модел. Искам да запозная слушателите с подробности за едно събитие от миналата седмица. Преди няколко дни в Комисията в Брюксел беше проведена конференция на високо равнище на тема „Формиране на нашето бъдеще“. Тя беше във връзка с подготовката на следващата Многогодишна финансова рамка. Това, което направи много силно впечатление, бе изказването на Комисаря по бюджет и човешки ресурси Гюнтер Йотингер. Той беше категоричен, че трябва така да се насочват ресурсите, че да се намалят бързо различията между БВП на човек на населението между държавите-членки например като Люксембург и България. Това се стараем да постигнем чрез ускорено икономическо развитие и чрез Кохезионната политика. Мисля, че в този контекст може да видим ползите от членството, а и от основните приоритети. Въпреки, че за  Кохезионната политика има доста обструкции от някои от страните-членки, с по-голямата част от колегите имаме общо разбиране по този въпрос. Това е така сред основните ни партньори в общността.   Другият приоритет, за който споменах, са Западните Балкани, който е също много важен. Мисля, че през последните няколко дни, с оглед на последните събития в геополитически аспект, стана ясно, че тези държави имат нужда и трябва да им се даде ясна европейска перспектива и да има свързаност както помежду им, така и с държавите-членки, което да гарантира траен мир, сигурност и просперитет в този регион. Очевидно е, че периодът на българското председателство е крайно недостатъчен за постигането на някакви радикални резултати, но има разбиране в рамките на тройката и мисля, че тази политика ще продължи. Както заяви при откриването на Председателството Жан-Клод Юнкер, България има достатъчно натрупан опит от членството си и ще може да предложи план за действие с конкретни стъпки за този регион. Същото мнение и становище изрази с още по-голяма категоричност и Председателят на Европейския съвет Доналд Туск при тържественото откриване в София.   По отношение на сигурността и стабилността, особено в светлината на неотдавнашната миграционна криза, ролята на Председателството е от особено значение за европейските граждани. Нашето  председателство следва да работи за трайни и справедливи решения в политиката за убежище, за ефективни политики за реадмисия, за комплексен подход, насочен основно към източниците на проблема с миграцията, а не само към последиците от него, защото видяхме, че ако се занимаваме само с последиците, наистина може да се окажем в доста проблемна ситуация. Тук отново трябва да бъде подчертана ролята на споразумението за бежанците между ЕС и Турция, което способства за рязкото намаляване на бежанския поток от Близкия изток. За нас, като външна граница на ЕС и първа страна, в която пристигат бежанците, това споразумение е от жизненоважно значение.   Цифровата икономика също е поставена като приоритет. Говорейки за приоритетите, преди малко започнах с икономическия растеж във връзка с бъдещето на Европа и младите хора. В наше време този растеж е немислим без изпреварващо технологично развитие, в основата на което са единният цифров пазар, достъпът до иновации и модерното образование. Обвързването на образованието на младите хора с усвояване на информационните и комуникационните технологии е пътят към постигането на конкурентна, гъвкава и успешна Европа. Мисля, че ние сме облагодетелствани, защото българският еврокомисар Мария Габриел, доскорошна наша колежка в Европарламента, отговаря точно за този ресор.   Ние, като евродепутати, разбира се, ще участваме в помощ на българското председателство, в зависимост от възможностите, които ни се представят. Както ние, така и нашите сътрудници, не бихме се поколебали да споделим своя опит и да окажем съдействие на колегите от председателството.    - Неджми Али: Освен изброените основни приоритети, искам да акцентирам, както Вие отбелязахте коректно, че за нас има няколко аспекта, които също са много важни от гледна точка на нашия национален интерес и с оглед на определянето на други подприоритетни области.   На първо място, следва да се ускори процесът на присъединяване на страната към Европейския валутен механизъм, или така наречената чакалня на еврозоната. Това е сериозна перспектива, която би донесла на страната сериозни позитиви. По този начин ще се увеличат възможностите за привличане на стратегически инвеститори, които биха видели потенциал за развитие, защото влизането в Еврозоната значи и по-голяма предвидимост и възможности за правене на бизнес. Освен това, както споменахте и Вие, следва да се работи активно по присъединяване към европейската зона за свободно придвижване. В момента има разбиране сред ръководството на Европейската комисия, че мястото на България е в Шенген и това беше споменато отново вчера от председателя на ЕК Юнкер. Тази възможност трябва да бъде реализирана, надяваме се още по време на нашето Председателство. Друг много важен аспект, който трябва да бъде отбелязан, е свързан с Брекзит. Това не е маловажен въпрос. В момента текат преговорите и започват да навлизат във фазата на конкретните детайли. Вземането на правилните решения по въпроса е от съществено значение най-малкото защото към настоящия момент във Великобритания живеят около 100 000 български граждани и процесът на евентуално напускане на Великобритания трябва да се развива така, че да не пострадат интересите на нашите сънародници.   Смятам, че трябва да поставим акцент и върху още един много важен момент - той може да бъде дори един от приоритетите. Говоря за актуализацията на митническия съюз, за новото митническо споразумение между ЕС и Турция. С годишен стокообмен в размер на близо 150 млрд. евро Турция е шестия по големина търговски партньор на ЕС. От съществено значение за развитието на икономическите отношения между ЕС и Турция, което е от полза и за двете страни, е напредъкът по подготовката на новото митническо споразумение. Мисля, че тук също можем да окажем достатъчно сериозна подкрепа за ускоряването на този процес. България като съседна страна, за която Турция е сред най-големите търговски партньори, може да бъде един от основните печеливши в Съюза в икономически план. С оглед на потенциалните възможности мисля, че това може да се определи като един от основните приоритети. Бихме могли да отправим една препоръка към българското правителство - да се помисли в този насока.   Подготовката е в доста напреднала фаза, виждаме и в новите послания от страна на Република Турция, че започва процес на сближаване на отношенията и има желание за по-сериозна комуникация с ЕС като цяло. Смятам, че това е добре и че ние трябва да се възползваме от тази възможност.   - Неджми Али: Не знам какво е очакването от формулировката „посредник“, но в крайна сметка мисля, че ние сме страна, която от една страна е външна граница на ЕС, а от друга страна Турция е един от най-големите стратегически партньори, както се определя в редица документи на ЕС. От тази гледна точка мисля, че нормализирането на комуникацията между двете страни е от жизненоважно значение и за самата Турция, и за ЕС. През 2014-2015 комуникацията ни беше на съвсем друго равнище, но видяхме, че през последните две години, когато започна бежанската криза, Турция изигра много важна роля за стабилността и сигурността както в региона, така и в рамките на цялата Общност. Видяхме до какво се стигна при опита за квотно разпределение на 160 хиляди бежанци - не можа да се намери общо решение и консенсус между страните-членки. Като се има предвид, че в Турция има над 3 милиона регистрирани сирийски бежанци, да не говорим за тези, които не са регистрирани, властите там полагат големи усилия, за да задържат тези хора на едно място. Този факт трябва да бъде отчетен. Както казах преди малко, Турция е шестият по големина партньор на ЕС, и в този аспект мисля, че на нас ни се отрежда ролята да посредничим и да дадем своя принос за нормализиране на взаимоотношенията. Все пак, нека не забравяме, че около 1 милион турци живеят в рамките на Република България като български граждани. Ние сме мостът за приятелство.   - Неджми Али: България е предпазена от миграционен натиск именно поради споразумението, което е сключено между Европейския съюз и Турция. Доколкото виждаме, има разбиране и от двете страни и ангажиментите се изпълняват. Както споменах преди малко, в Турция в момента има над 3 милиона регистрирани бежанци. Ресурсът, който е заделен по принцип за подпомагане на бежанците, не на Турция, искам да направя това разграничение, е около 3 млрд. евроза периода 2016-2017 година. По данни от Европейската комисия към 22 декември 2017 г. са сключени 72 договора на обща стойност над 2.75 млрд. евро, от които повече от 1.78 млрд. евро вече са изплатени. Останалата част все още не е изплатена, така че предстои още работа по реализацията на проектите и реалните плащания.   В този аспект трябва да се отбележи, че Турция е направила разходи от над 15 милиарда долара за издръжката на тези бежанци. Виждаме, че се полагат много сериозни усилия. На база на гореспоменатото споразумение между двете страни, Турция изпълнява много коректно своя ангажимент да опазва границите си и да не позволява бежанци да напускат пределите на Република Турция и така да навлязат в Общността. Това беше отбелязано на срещата с господин Карейра, защото говорим за факти, които не могат да бъдат отречени.", "date": "2018.01.15", "title": "Неджми Али: Трябва да дадем своя принос за нормализиране на диалога Анкара – Брюксел"}
{"url": "http://epicenter.bg/article/Finansoviyat-ministar-vnasya-strategiya-za-darzhavniya-dalg-ot-23-5-mlrd--evro/145108/4/0", "text": "Министърът на финансите Владислав Горанов ще внесе в парламента стратегия за управление на държавния дълг за периода 2018 - 2020 г. Той беше задължен от депутатите да представи документа при дебат в края на миналата година.   От 2015 г. до октомври 2017 г. държавният дълг се е увеличил с 1.4 млрд. евро или от 22.1 млрд. евро към края на 2014 г. до 23.5 млрд. евро към 31 октомври 2017 г. Същевременно относителният дял на държавния дълг за този период пада от 26.4% към 31 декември 2014 г. на 23.3% към края на октомври 2017 г., предаде Канал 3.   По време на дебата през декември Горанов потвърди, че е против увеличаването на преразпределението през бюджета, защото това означава покачване или на държавния дълг, или на данъците, а ГЕРБ е против такава политика.   По думите му харченето на държавни пари никога не може да увеличи икономиката с по-голям процент от размера на разхода. Горанов посочи още, че за последните години рисковата премия на държавните ценни книжа на България е паднала в пъти и се доближава на страни като Словения и Чехия.", "date": "2018.01.15", "title": "Финансовият министър внася стратегия за държавния дълг от 23,5 млрд. евро"}
{"url": "http://epicenter.bg/article/Zapochva-deloto-za-tragediyata-v-Hitrino/145092/3/0", "text": "  Започва делото за трагедията в Хитрино.   Разпоредителното заседание стартира в 9.30 часа. То ще се проведе в Окръжния съд в Шумен. Подсъдими по него са машинистите. Те предизвикаха железопътната катастрофа в населеното място на 10 декември 2016 г. Предмет на делото е престъпление по транспорта. То ще се разглежда по новия процесуален ред, който е в сила от 5 ноември.  ", "date": "2018.01.15", "title": "Започва делото за трагедията в Хитрино"}
{"url": "http://epicenter.bg/article/Otnovo-vzriviha-bankomat--Otkradnati-sa-70-000-leva-/145096/3/0", "text": "От банкомата, който е бил взривен през изминалата нощ в столичния квартал \"Дружба\" по първоначална информация липсват около 70 хиляди лева, съобщава БЛИЦ. Сигналът за взрива е подаден минути след 3 часа през нощта. Устройството е било поставено в помещение със свободен достъп в супермаркет в квартал \"Дружба“. Способът за взривяване е чрез вкарване на въздух в банкомата. След това неизвестните нападатели са взели парите – около 70 хиляди лева и са избягали, информира БНР. Полицията извършва оглед на мястото на инцидента. Извършителите се издирват. Преди дни МВР съобщи, че в София са задържани две млади момчета, които са се занимавали с подобна дейност в столицата. Именно те са взривили банкомат преди Нова година. Тогава извършителите не успяха да вземат пари, тъй като устройството ги оцвети с мастило.", "date": "2018.01.15", "title": "Откраднати са 70 000 лева от взривения банкомат в София"}
{"url": "http://epicenter.bg/article/Burgaski-zhurnalisti-na-protest--sadyat-gi-za-publikuvano-saobshtenie-ot-sada/145104/3/0", "text": "Журналисти от регионални медии в Бургас излязоха на протест пред съдебната палата в града. Причината са две присъди, които са получили миналата седмица две от регионалните медии по дела, заведени от Петър Низамов – Перата.   И по двете дела съдия е Калин Кунчев. Представители на осъдените медии твърдят, че в материалите, заради които Перата ги съди, са цитирали прессъобщения на полицията и прокуратурата.   Журналистите настояват Висшият съдебен съвет да вземе отношение по тези дела и поведението на съдия Кунчев, който по думите им разрешавал на Петър Низамов – Перата да ги обижда в съдебната зала.", "date": "2018.01.15", "title": "Бургаски журналисти на протест, съдят ги за публикувано съобщение от съда"}
{"url": "http://epicenter.bg/article/Prokuraturata-proveryava-shefa-na-NSO-za-zloupotrebi/145120/3/0", "text": "Прокуратурата проверява началника на Националната служба за охрана (НСО) Ангел Антонов за злоупотреби.   По информация на OFFNews проверката е започнала по сигнали на служители в НСО, които са съобщили за разхищение на средства. Говорителят на Военно-окръжна прокуратура – София полк. Елин Алексов каза, че „има проверка, касаеща НСО“. Той отказа да даде повече подробности и дали обект на проверката е Антонов. Алексов поясни, че ако бъдат установени нередности, от държавното обвинение ще оповестят това.   През годините стана ясно, че службата е готова на всичко, за да угоди на властимащите. НСО беше намесена в скандала със скъпите джипове на държавните горски стопанства. Тогава стана ясно, че вместо по предназначение автомобилите се използват от НСО.   Преди Нова година името на Антонов се появи във връзка с намеренията на президента Румен Радев да го отстрани от поста. Този опит обаче беше пресечен след появата на медийни публикации, които извадиха на светло опитите на президентската администрация да проведе съгласувателна процедура с администрацията на Министерския съвет.   Преди да поеме НСО Антонов беше директор на Главна дирекция „Национална полиция“, но при правителството на Пламен Орешарски беше отстранен от тогавашния вътрешен министър Цветлин Йовчев. Антонов получи генералски пагони в мандата на президента Росен Плевнелиев при опорочена процедура по силата на постановление на Министерския съвет, което приравнява полицейските длъжности във военни звания. Важен детайл тук е, че постановлението важи за резервисти от МВР и ДАНС, какъвто Антонов не беше към онзи момент. Все пак Антонов беше заведен като резервист по силата на текст от Закона за отбраната, който важи само за военно време.    От престараване за назначаването му на всяка цена от администрациите на МС и на президента тогава не съобразиха, че Антонов ще получи военно звание, което е с една степен по-висока от тази, която се изисква за началник на НСО. Тази ситуация беше в разрез със Закона за отбраната, което наложи три месеца след назначаването на Антонов президентът Росен Плевнелиев да промени друг указ, с който се определят изискванията за военни звания за отделните служби. Така официално Антонов беше \"закован\" за поста.  ", "date": "2018.01.15", "title": "Прокуратурата проверява шефа на НСО за злоупотреби"}
{"url": "http://epicenter.bg/article/Psiho-prebi-do-smart-priyatelkata-si-v-Haskovo/145128/3/0", "text": "Жена на средна възраст е починала от побой, нанесен й в неделя на ул. \"Щерю Вапцаров\" 2-4 в Хасково. По неофициална информация става въпрос за домашно насилиe. 38-годишната Тони била пребита до смърт от 61-годишния мъж, с когото живеела на съпружески начaла.   В момента апартаментът на петия етаж е запечатан с жълта охранителна лента. Съседи разказват, че в жилището живее Борислав, той дели апартамента от година-две с жената, с която са двойка на съпружески начала. Партньорката му е била жестоко бита вчера от него и издъхнала на място. Сигналът за инцидента подал около 10.30 часа самият Борислав на спешния телефон, на който съобщил, че е счупил черепа на жената, с която живее е тя е мъртва.   Дошлите на адреса медици  констатирали смъртта. Назначената аутопсия, потвърдила насилствената смърт, вследствие от нанесен побой. От проведените процесуални действия е установено, че след пиянски запой в петък двамата са се скарали и са си разменили удари. Жената направила забележка на мъжа си, че е пуснал висока музика. Той отказал да я намали, а тя го ритнала в устата. После мъжът започнал да я налага с юмруци.   61-годишният мъж е задържан, съобщиха от Областната дирекция на МВР. Според полицията до драмата се стигнало след пиянски запой. След скандал двамата са се скарали и дори са си разменили крошета.   Криминалистите са образували досъдебно производство за смърт по непредпазливост, вследствие на умишлено причинена телесна повреда. Мъжът, познат на органите на реда, е задържан за 24 часа. Работата по случая продължава, назначени са експертизи. Мъжът е криминално проявен. В досието му фигурират няколко закани за убийство, занимавал се е и с незаконни взривни материали.   Съседи разказаха, че мъжът често стигал до ексцесии. Чували се и друг път викове от апартамента му. Комшия на Борислав дори е виждал с очите си, че когато се ядоса е хвърлял столове от терасата на 5-я етаж. Съседи твърдят, че побойникът има психично заболяване и дори лежал в Приходиспансера в Болярово.", "date": "2018.01.15", "title": "Психо преби до смърт приятелката си в Хасково"}
{"url": "http://epicenter.bg/article/Plovdivchanin-se-zapali-i-izgorya-na-parkinga-na-hipermarket/145130/3/0", "text": "58-годишен пловдивчанин се замозапали в събота посред бял ден в колата си на паркинга на магазин от голяма търговска верига. Мъжът е починал на място. Сигналът за горящ автомобил \"Ауди\" в пловдивския жк \"Тракия\" бил подаден около 15.30 часа на 13 януари, съобщи \"Марица\". На място били изпратени екипи на пожарната. При погасяването на пламъците, в купето на унищожения автомобил е открит труп на мъж. Установена е самоличността му - 58-годишният Стоян Христев.  Пловдивчанинът пристигнал на паркинга на магазина, паркирал в единия край и заключил вратите. След това се полял със запалителна течност и драснал клечката.    При аутопсията е установено, че смъртта на мъжа е настъпила от задушаване. По случая е образувано досъдебно производство и е уведомена Районната прокуратура. По неофициална информация Христев е имал три неуспешни опита за самоубийство. Той се е опитал да сложи край на живота си с медикаменти, но близките му го открили навреме. Причината за фаталното му решение не е ясна. Мъжът има съпруга и деца, семейството живее в \"Тракия\". Днес той ще бъде погребан.", "date": "2018.01.15", "title": "Пловдивчанин се запали и изгоря на паркинга на хипермаркет"}
{"url": "http://epicenter.bg/article/Rumanski-tir-katastrofira-u-nas--minuvachi-obraha-shofyora--video-/145132/3/0", "text": "Румънски тир и микробус се удариха леко на пътя Русе-Велико Търново, край Полски Тръмбеш в понеделник сутрин, съобщи Нова тв. Камионът превозвал портокали, които се разпилели на мястото на инцидента.   Причината за сблъсъка вероятно е непочистеният участък от пътя. Шофьорът не успял да спре навреме и се ударил в движещия се пред него бус – също с румънска регистрация. Пред медията водачът на тежкотоварното превозно средство разказа, че веднага след катастрофата, преминаващи спрели уж, за да помогнат, но всъщност са го обрали.   Задигнали портфейла му, в който имало около 1500 евро. Заради инцидента и разпилените по платното портокали движението край Полски Тръмбеш временно се извършваше в едната лента.", "date": "2018.01.15", "title": "Румънски тир катастрофира у нас, минувачи обраха шофьора (видео)"}
{"url": "http://epicenter.bg/article/Avtomobil-padna-v-reka-kray-Strazhitsa/145146/2/0", "text": "Лек автомобил падна в река край Стражица. Произшествието е станало около 13:30 ч. днес, предаде bTV.   По първоначална информация колата с ловешка регистрация, движеща се в посока към Разград, в зоната на завой е излязла от пътното платно и е паднала в реката.   Пострадала е 55-годишната съпруга на водача, която е пътувала на предната седалка. Откарана е за преглед във великотърновската болница. Водачът е без наранявания.  ", "date": "2018.01.15", "title": "Автомобил падна в река край Стражица"}
{"url": "http://epicenter.bg/article/Tsvetanov--Makedoniya-glasuva-za-evropeyskoto-si-badeshte--kato-podkrepi-dogovora-s-Balgariya/145147/2/48", "text": "Гласуването на Договора за приятелство, добросъседство и сътрудничество с България в македонския парламент е гласуване за европейското бъдеще на Македония. Така Цветан Цветанов, председател на парламентарната група на ГЕРБ и заместник-председател на ПП ГЕРБ, коментира за \"Фокус\" ратифицирането на документа в македонския парламент.   \"Има нещо безкрайно символично в днешното гласуване на Договора за приятелство, добросъседство и сътрудничество с България в македонския парламент, защото то идва точно 26 години след като на 15 януари 1992 г. именно България стана първата държава, която с решение на Народното събрание призна независимостта на Македония и нейното неотменно право на самостоятелна и суверенна политика\", заяви Цветанов.   \"Нека заедно с нашите македонски приятели да благодарим на всички политици, правителства, които участваха в процеса на подобряване на нашите отношения през тези 26 години. Извървяхме един нелек и продължителен път, който в крайна сметка благодарение на волята и настоятелността на правителствата на премиерите Борисов и Заев успя да се материализира с подписването и ратифицирането на междудържавен Договор за приятелство, добросъседство и сътрудничество, въпреки всички недоразумения, подозрения и бойкоти, които очевидно винаги са по-силни, когато сме си по-близки\", каза още той.   \"Искам да поздравя лично премиера на Македония Зоран Заев и неговата коалиция, които докрай отстояваха необходимостта от подписването на този договор като единствено възможно средство за слагане на край на годините на недоверие и протакане, продиктувано от външни сили и интереси, които в никакъв случай не са заинтересовани от добрите отношения между България и Македония\", добави Цветанов.   \"Имам уверенията на председателя на Комисията по външна политика Джема Грозданова, че в сряда Договора за приятелство, добросъседство и сътрудничество с Македония ще бъде приет на заседание на Комисията по външна политика, а в петък ще бъде гласуван в българския парламент. Това ще бъде продължение на това, което днес направи македонският парламент\", отбеляза председателят на ПГ на ГЕРБ.", "date": "2018.01.15", "title": "Цветанов: Македония гласува за европейското си бъдеще, като подкрепи договора с България"}
{"url": "http://epicenter.bg/article/Zdravnoto-ministerstvo--Falshiva-e-novinata-za-nov-moratorium-varhu-lekarstvata/145148/2/45", "text": "Фалшива е новината, че здравните власти въвеждат нов мораториум върху иновативни лекарства за онкоболни пациенти. Това се посочва в позиция на Министерство на здравеопазването.   Епицентър.бг. публикува позицията на министерството без редакторска намеса:      ", "date": "2018.01.15", "title": "Здравното министерство: Фалшива е новината за нов мораториум върху лекарствата"}
{"url": "http://epicenter.bg/article/Ilham-Aliev-vozi-lichno-Boyko-Borisov/145149/2/48", "text": "Президентът на Азербайджан Илхам Алиев лично подкара лимузината,с която пътува българския министър -председател Бойко Борисов. Снимки от това сподели премиерът в профила си в социалната мрежа „Фейсбук“.   Борисов написа още: „ .   По-рано днес двамата разговаряха на четири очи.   На съвместния брифинг след пленарнато заседание между двете делегации стана ясно, че Алиев отпуска един милиард кубически метра азерски газ на изключително ниски цени за България. Това ще даде възможност да не премахне отоплението на дърва и въглища, което замърсява въздуха в София и страната, подчерта Борисов.   На официална церемония утре ще бъде открита директната самолетна връзка между София и Баку.", "date": "2018.01.15", "title": "Илхам Алиев вози лично Бойко Борисов. Договориха се за доставка на азерски газ на ниски цени"}
{"url": "http://epicenter.bg/article/Azerbaydzhan-proyavyava-interes-kam-investirane-v-balgarskata-gazoprenosna-mrezha/145150/2/48", "text": " Това стана ясно след срещата на министър-председателя на България Бойко Борисов и президента на Азербайджан Илхам Алиев в Баку.       А това означава премахването на посредниците, заради които газта в България е на най-високите цени в Европа.   , обяви президентът на страната Илхам Алиев по време на общия брифинг с българския премиер Бойко Борисов, който в понеделник пристигна в Баку на двудневно посещение, придружаван от четирима министри. Българският министър-председател допълни, че на ресорните министри Емил Караниколов и Теменужка Петкова е разпоредено да проучат възможностите за газифициране. \"Процесите са в напреднал стадий. Всичко вече е готово\", заяви пред Епицентър. Бг министърът на икономиката Емил Караниколов. Енергийната министърка Теменужка Петкова вече проведе разговори с президента на СОКАР Ровнаг Абдулаев.    Още през 2014 г. Баку прояви интерес към разширяването на газовата ни мрежа и хранилището в Чирен, а година по-късно Борисов и Алиев обсъдиха в София възможността страната ни да стане транзитьор на азерски газ до Европа чрез плановете си за хъба \"Балкан\".       „   След срещата енергийните и икономическите министри на двете страни ще разработят план за инвестиране в газопреносната мрежа на България.     Президентът Алиев подчерта, че Азербайджан и България са стратегически партньори в реализацията на проекта за изграждане на Южния газов коридор, който ще гарантира енергийна сигурност за Европа.   „Очакваме през месец юни да стартира изграждането на междусистемата газова връзка Гърция-България, а през месец юли да е готово разширението с Турция. т втората фаза на находището \"Шах Дениз“, каза министър-председателят   Видимо доволен от разговорите с Алиев премиерът  Казвайки, че едва 3 процента от територията на България е газифицирана, премиерът подчерта, че в същото време въздухът в страната ни е замърсен най-вече заради използването на дърва за огрев и въглища. Затова, според него, България трябва да си постави амбициозната цел да използва материали за отопление, които са екологични. Борисов отбеляза, че близо 90 на сто от територията на съседната на Азербайджан Грузия е газифицирана, като се надява в най-близко бъдеще с подобен резултат да се похвали и България.     \" , коментира премиерът Бойко Борисов пред Епицентър.бг договореностите с дърпжавния глава на Азербайджан.  По думите му има възможност Азерската компания СОКАР и доставяното от нея гориво по домовете в България да бъдат включени в социални пакети за подпомагане на енергийно бедните. В момента енергийните помощи в България се плащат във ваучери за закупуване главно на дърва и въглища за огрев през зимата.   \"Целта е да се доставя газ за огромен брой домакинства, за да се отопляват и да си готвят, защото азерската газ е най-евтината“, заяви Борисов. Не стана ясно обаче на каква цена е договорена доставката на природен газ от Азербайджан.    \"Още от тази година ще бъде възможно азерският газ да стига вече до България, защото ще бъде завършен газопроводът ТАНАП, който свързва азерските находища с Адриатика през Турция и Гърция\", обясни президентът Алиев. През юли пък ще бъде завършен интерконекторът между България и Турция и така вече доставките ще могат да се осъществяват и от Турция към България. Досега посоката бе само към южната ни съседка.   \"Много обич има между нашите два народа, хубавото е, че до този момент с президента Алиев - каквото сме се разбрали, всичко се е случило. Директната въздушна връзка Баку-София ще е много голяма крачка да работят бизнесът и туризмът. Но това е завършена задача, вече ще имаме нова и се надявам президентът да разпореди към СОКАР. Проучихме вашия опит в газоразпределителните мрежи, които изграждане и в Грузия, и на други места\", каза Борисов. Той допълни, че се очаква се тази година, освен старта на строежа на интерконектора с Гърция, и да се финализират и преговорите за газовата връзка с Турция. Разговори за този интерконектор се водят от години, но досега нищо конкретно не е била договорено. Алиев посочи, че главното, което обединява двете страни, са приятелските отношения, но има и много общи интереси в областта на икономиката и енергетиката. С Борисов двамата са обсъдили и европредседателството на страната ни, както и перспективите пред транспортния жп коридор, изграден със съдействието на Азербайджан, който е най-краткият път през България до Европа.     Премиерът Борисов и президентът Алиев подчертаха важността и на транспортните коридори номер 8 и 10, които ще свържат Европа и Азия. Директната авиолиния София-Баку, която утре ще бъде открита официално, беше договорена през 2015 г., когато Алиев беше на посещение у нас. Новата транспортна връзка ще помогне за бизнеса между двете държави и ще укрепи още по-здраво икономическите, търговските и културните отношения.   Грузия и Черно море към Европа, поиска още премиерът Борисов. В отговор президентът Алиев заяви, че ЖП-връзката Карс-Баку-Тбилиси вече е готова и чрез нея стоките могат да стигат от Китай до Европа и обратно за 2 седмици. Това е най-късият път от Азия за Европа, подчерта Алиев. \"Над 300 км от нашата жп мрежа вече са реконструирани, в момента се работи по останалите. И всички трасета от Китай през Казахстан, Иран и останалите държави ще влизат образно казано във фунията на българската железопътна мрежа\", образво разказа премиерът Бойко Борисов. През коридорите номер 8 и номер 10, които трябва да бъдат изградени като част от интеграцията на Западните Балкани към ЕС реално стоките от Китай ще могат да стигат до Вльора в Албания и до всички останали държави в Европа, обясни още той.    като е изразил увереност, че България ще се представи по най-добрия начин. От своя страна българският премиер пое пред Алиев ангажимента да говори с останалите държави от ЕС за сваляне на визовия режим за граждани на Азербайджан. „Не мога да обещая, че това ще стане, но ще говоря с тях да направим за Азебрайджан това, което направихме с визите за Украйна, Молдова и още други страни“, заяви Борисов пред медиите в Баку. В изказването си пред журналисти от двете страни президентът на Азербайджан със задоволство припомни, че Борисов бе един от малкото чужди държавници, които през 2015 г. уважиха поканата му да присъстват на откриването на европейските олимпийски игри в Баку. Тогава повечето държавници от ЕС отклониха поканата, след призиви за бойкот на игрите заради авторитарния режим в Азербайджан.  Борисов обаче прие, а в понеделник Алиев припомни, че не е забравил жеста на българския министър-председател.  и приятелство с България, който бе подписан през август миналата година.   В делегацията, придружаваща Борисов, са министрите на енергетиката Теменужка Петкова, на икономиката Емил Караниколов, на земеделието, храните и горите Румен Порожанов и на транспорта, информационните технологии и съобщенията Ивайло Московски, които ще имат пленарни сесии с колегите си в своите области.   След брифинга министър-председателят представи на Илхам Алиев главния редактор на Епицентър.бг Валерия Велева с думите: \"Тя е един от водещите журналисти в България\".   Утре предстои откриването на самолетната линия Баку-София, като официалната делегация ще се върне в България с първия полет по тази линия. Полетът от София до Баку ще се стига за три часа и той е една прекрасна възможност първо за развитие на бизнеса между двете страни, азерски туристи да идват на нашите ски и морски курорти, а български да посещават древната азерска земя, посочи Борисов.    ", "date": "2018.01.15", "title": "Азербайджан отпуска 1 милиард кубически метра газ на изключително ниски цени за България (снимки)"}
{"url": "http://epicenter.bg/article/Biznesmen--Zaplata-ot-700-800-lv--ne-sashtestvuva/145152/2/0", "text": "Заплати от 700-800 лева не съществуват. Аз не знам кой получава такива ниски заплати. В България заплатите са съвсем различни. Това коментира пред \"България он Ер\" бизнесменът Ивайло Пенчев, който е един от българските предприемачи, показани в клипове на успели хора от посолството на САЩ у нас. По думите му, дори чистачките в неговите фирми получавали повече от тази сума.   \"Проблемът в страната ни не са ниските заплати, а липсата на хора. Все още няма и достатъчно предприемачи в България, които да създават успешни предприятия. Трябва да се създават условия и постепенност ще има по-високи заплати, но това вече се случва\", допълни бизнесменът.  Ивайло Пенчев уточни, че не вярва в минималната заплата, защото ако човек не може да прави нищо и има много малко умения - \"то той не заслужава и 510 лв\".   \"Ако повече българи в държавата са като мен - страната ни ще е доста по-добре. Няма достатъчно успели българи. Дълго време хората не са вярвали, че могат да успея. Нещата обаче вървят на добре. След 10 години ще е много по-добре от сега\", категоричен бе Пенчев. Според него българската държава не поставя кой знае какви пречки пред хората, които искат да се развият и да натрупат богатство. \"България поставя много по-малко пречки, отколкото други държави, като например Франция. Всеки, който не може да постигне целите си, си е виновен сам\", сподели Пенчев.", "date": "2018.01.15", "title": "Бизнесмен: Заплата от 700-800 лева не съществува"}
{"url": "http://epicenter.bg/article/Elen-Gerdzhikov--Sobstvenikat-na-saorazheniyata-na-Vitosha-nyama-zadalzhenieto-te-da-rabotyat/145153/2/0", "text": "Собственикът на зимните спортни съоръжения на Витоша няма задължението те да работят. Това посочи Елен Герджиков, председател на Общинския съвет на София, който бе гост в предаването \"Лице в лице\" по БТВ.   Герджиков уточни, че общината няма механизми за контрол върху това дали работят, а в договора за приватизация няма изискване за това. „Задълженията на купувача са съвсем елементарни – да плати цената, да запази определен брой работни места и да направи инвестиция 500 хил. лв. за първата година, която бих нарекъл смешна”, добави Герджиков и уточни, че задължението им е за запазване предмета на дейност, но не и задължение за осигуряване на услугата. Няма клауза договорът с тях да се обяви за нищожен, каза още той. „От 2008 г. Агенцията по приватизацията е осъществила 11 проверки по следприватизационен контрол. Изпълняват се разпоредбите - задълженията са елементарни. Със 120 хил. лв. е глобено веднъж дружеството 2009 г. за едно неизпълнение във връзка с работните места”, добави Герджиков. Според него е непочтено е да се прехвърля отговорността за тази приватизация, защото от 50 присъствали на гласуването й са я одобрили 47.   Той се обяви за даване на възможност да се развива планината, но и да могат други потенциални инвеститори, ако искат да инвестира в съоръжения. „По никакъв начин не говорим за нова леглова база, хижи и т.н. „Витоша ски” са купили едни железа, не земя, просеки или трасета. Ако се приеме нов план за управление на Витоша или актуализиран план и след това започне процедура по устройствен план, ще могат да се разглеждат инвестиционни намерения. И само така може да има контрол и да се изисква модернизация и монтиране на нови модерни бързи и безопасни съоръжения”, поясни Герджиков.   Той е категоричен, че ако това не се случи и няма нов устройствен план, то сегашната фирма ще остане завинаги единствената фирма във Витоша. Дори и да направим приватизационния договор по-добър, то пак ще има противоречие между устройствения план и закона за горите. Планът за управление изключва възможността да се променя предназначението на земята под лифтовете и изключва да има строителство. А законът за устройство на територията третира нови стълбове като строителство, обясни още той. По думите му новият устройствен план категорично повтаря рестрикциите и не предвижда ново застрояване на Витоша. Продажбата на Общинска банка е станала по ясна и прозрачна процедура, заяви той и уточни, че това дали фирмата отговаря на изискванията се произнася КЗК и БНБ. През последните години ние направихме всичко да си върнем контрола на общината върху банката, изтъкна той.   По повод мерките за чистота на въздуха Герджиков посочи, че една от най-важните са инвестициите в градски транспорт и изграждане на столичното метро.  ", "date": "2018.01.15", "title": "Елен Герджиков: Собственикът на съоръженията на Витоша няма задължението те да работят"}
{"url": "http://epicenter.bg/article/Prof--Atanas-Semov--Ako-ne-napravim-golemi-gafove--balgarskoto-predsedatelstvo-shte-e-uspeshno-/145154/2/0", "text": "\"Ако не направим големи гафове, българското председателство ще бъде успешно.\" Това каза в предаването „Лице в лице” по БТВ проф. Атанас Семов, преподавател по европейско право. Председателството на ЕС не е привилегия, а задължение. То не е управление, а е просто ръководство, каза проф. Семов.   Според него внушенията, че председателството може да бъде пряко полезно за гражданите, са вредни и непочтени. „Никое председателство не може да донесе никакви преки ползи на гражданите на своята държава. Никое председателство не може да повиши заплати, да намали цени или дори да построи два завода, не това му е работата”, отбеляза той.   „Неверни са внушенията, че – видите ли, сега България определя дневния ред на Европа. Нищо такова. Дневният ред на Съвета на ЕС се определя в Брюксел, основно от ЕК, която внася законопроекти, в съгласие между отделните институции”, каза още проф. Атанас Семов.   По думите му ползите от председателството могат да бъдат две съществени групи. „Първо, светът все пак спомена България с добро, което рядко се случва. Втората голяма полза се случи в Народния театър – не друг, а първият човек в ЕС,  председателят на Европейския съвет Доналд Туск каза две неща – едното е: Вие сте най-старата държава в Европа. Подобно официално признание никога не сме получавали. Второто, още по-същественото: Именно и само вие, българите, имате право да бъдете естествен лидер на Балканските държави, които не членуват в ЕС”, посочи проф. Семов. Според него много добро постижение на председателството ще бъде, ако в рамките на тези 6 месеца има по-голяма яснота за разширяването на ЕС на Балканите, ако се стигне до някакъв вид пътна карта за Балканите. „А ако успеем да допринесем и да я наречем Софийска пътна карта за Балканите в Европа, ще бъде много голямо постижение”, допълни той. „Много добър резултат от председателството би било, ако отношенията между ЕС и Турция се очистят от това празноговорене, от което страдат досега, от това бягане от големите въпроси. Ако има среща между ЕС и Турция на ниво външни министри в София, това ще бъде още един много голям успех”, каза още проф. Семов.    ", "date": "2018.01.15", "title": "Проф. Атанас Семов: Ако не направим големи гафове, българското председателство ще е успешно!"}
