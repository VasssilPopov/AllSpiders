{"url": "http://epicenter.bg/article/Radev--Balgariya-shte-prosperira--kogato-zapochnem-da-uvazhavame-i-spazvame-zakonite/198267/2/0", "text": "Моите действия и мотивите ми относно указа са изцяло в рамките на моите правомощия. Това каза президентът Румен Радев в родното си село Славяново, предаде Агенция „Фокус“.   „България ще просперира, когато започнем да уважаваме и спазваме законите. Оценката за професионалните и етични качества на кандидатите и техният избор са изцяло в правомощията на Висшия съдебен съвет. Негова е отговорността пред обществото“, посочи президентът. По думите му в България всеки трябва да започне да носи своята отговорност. На въпроса дали ще сезира Конституционния съд, той посочи: „Нека не спекулираме. Не искам да влияя по някакъв начин с прогнозни действия. На ход сега е ВСС“.", "date": "2019.11.08", "title": "Президентът Радев след като не подписа указа за Гешев: На ход сега е ВСС!"}
{"url": "http://epicenter.bg/article/Borisov--Pomirenieto-i-satrudnichestvoto-sa-klyuchovi-za-evropeyskata-integratsiya-na-Zapadnite-Balkani/198271/2/0", "text": "Помирението, регионалното сътрудничество и поддържането на добросъседски отношения са ключови фактори за европейската интеграция на Западните Балкани, заяви министър-председателят Бойко Борисов в речта си пред участниците в лидерската среща „Стратегически диалог за Западните Балкани“ в Женева. Това съобщи Правителствената информационна служба.    Според премиера Борисов, за да има стабилност и икономически прогрес и за да се промени имиджа на региона в положителна посока, старите дрязги и напрежения, както и езикът на омразата и ксенофобията трябва да останат в миналото. По думите на българския министър-председател, превъзмогването на наследството от миналото може да се случи на основата на споделените ценности като толерантност, приобщаващите действия и взаимното доверие.    Премиерът Борисов акцентира върху значението на регионалното сътрудничество и посочи Берлинския процес като един от многото успешни примери в тази посока. „България доказа, че е държава-членка, която може успешно да поеме отговорност за развитието на европейския проект. Това ни дава и увереност, че със съвместни усилия ще се справим успешно и с председателството на Берлинския процес, което за нас е следващо предизвикателство“, отбеляза министър-председателят.    Премиерът Борисов напомни, че догодина на страната ни предстои да поеме тази високо отговорна задача, съвместно с Република Северна Македония. Борисов беше категоричен, че като председател на Берлинския процес България ще продължава да насърчава интеграционния процес на страните от Западните Балкани, защото той е инструмент за постигане на устойчива стабилност, сигурност, мир и просперитет в региона.    Министър-председателят Бойко Борисов специално се обърна към Република Северна Македония и към Албания с призив да не се отказват от усилията си по пътя към членството в ЕС. Според премиера, без да се обезкуражават, те следва да продължат да работят с неотслабващ темп в посоката, която гарантира най-голям шанс за успешно развитие на целия регион на Западните Балкани, а именно - европейската интеграция.    Премиерът Борисов фокусира вниманието на участниците в срещата и върху темата за бъдещето на младите хора в Западните Балкани.    „Те желаят да живеят в условията на чиста околна среда, добро образование, стабилни и отворени общества и достойни работни места. Ако тези основни елементи са осигурени, младежите могат да бъдат фактор за просперитет и надежда за региона“, заяви Борисов.    Според него в противен случай разочарованието на младото поколение може да доведе не само до увеличаване на „изтичането на мозъци“ и на емиграцията, но – много по-тревожно и дори опасно – до поддаване на екстремистки и радикални влияния и настроения.    В заключение министър-председателят Бойко Борисов благодари на организаторите на срещата. Премиерът приветства дейността на Световния икономически форум в подкрепа на публично-частното сътрудничество в Западните Балкани.    Борисов изтъкна, че тази активност се вписва и в редица от областите, в които България също работи в региона - по-добра свързаност във всичките й измерения - транспортна, енергийна, дигитална, контакти между хората, постигане на стабилност, икономически растеж и създаване на реални перспективи за младите хора от региона да се реализират в своите национални държави.  ", "date": "2019.11.08", "title": "Борисов: Помирението и сътрудничеството са ключови за европейската интеграция на Западнитe Балкани"}
{"url": "http://epicenter.bg/article/Borisov-shte-uchastva-v-otkrivaneto-na-magistralata-po-Koridor--10-ot-balgarskata-granitsa-do-Nish/198282/2/0", "text": "​Министър-председателят Бойко Борисов ще участва утре, 9 ноември, в официалното откриване на новоизградения участък от автомагистралата от българската граница до град Ниш, Сърбия. Трасето е част от Общоевропейския транспортен коридор №10. Това съобщиха от Правителствената информационна служба.    Премиерът Борисов е поканен на събитието от президента на Сърбия Александър Вучич. С пускането на новия участък приключва процесът по изграждането на автомагистралния път от Белград до българската граница.    На територията на България Коридор №10 продължава чрез основната пътна артерия I-8, която включва изграждащите се участъци – от ГКПП „Калотина“ до Драгоман (14,5 км) и от Драгоман до Сливница (16,98 км). Предвижда се строителните дейности да завършат в края на 2021 г.    Общоевропейският транспортен коридор №10 осигурява пътна, железопътна и дигитална свързаност между България и Сърбия.    Откриването на сръбския автомагистрален участък ще се проведе на входа на тунел Банцарево, който се намира близо до Ниш.    На церемонията премиерът Бойко Борисов ще бъде придружаван от министъра на транспорта, информационните технологии и съобщенията Росен Желязков.  ", "date": "2019.11.08", "title": "Борисов ще участва в откриването на магистралата по Коридор №10 от българската граница до Ниш"}
{"url": "http://epicenter.bg/article/Karakachanov--Danni-za-deynostta-na-chuzhdi-sluzhbi-u-nas---samo-na-zakrito-zasedanie/198283/2/0", "text": "По време на парламентарния контрол към министъра на отбраната и силов вицепремиер Красимир Каракачанов беше отправен въпрос от БСП за разразилия се шпионски скандал и за политиката, която правителството провежда за противодействие на дейността на чужди разузнавателни централи у нас.   Каракачанов заяви, че е готов да даде повече информация дали партньорски разузнавателни централи работят срещу националната сигурност на страната и поясни, че това може да се случи на закрито заседание.    „Ако наистина целта е да се информирате допълнително за това, което се случва, има начини и този начин е да се поиска тази информация да бъде предоставена в специализираната комисия, при закрито заседание. Или да се иска изслушване на ръководителите на службите, или анализите на ръководителите на службите - също при закрито заседание на Народното събрание. През 2015-а година имаше такова в тази зала,“ заяви вицепремиерът и министър на отбраната.  ", "date": "2019.11.08", "title": "Каракачанов: Данни за дейността на чужди служби у нас - само на закрито заседание"}
{"url": "http://epicenter.bg/article/Karayancheva--Za-neumornata-si-ezhednevna-rabota-politsaite-zasluzhavat-nasheto-uvazhenie-i-priznatelnost/198284/2/0", "text": "Поздравявам всички полицейски служители по повод 8 ноември – Празника на българската полиция. Това написа във \"Фейсбук\" председателят на Народното събрание Цвета Караянчева.    \"Пожелавам им здраве и много нови успехи в изпълнението на тяхната мисия по опазване на обществения ред и противодействие на престъпността в страната.    Вярвам, че те отговорно, последователно и всеотдайно полагат усилия за гарантиране на сигурността и спокойствието на българските граждани и за защита на техните права.    За неуморната си ежедневна работа българските полицаи заслужават нашето уважение и признателност. Честит празник\", написа още Караянчева.", "date": "2019.11.08", "title": "Караянчева: За неуморната си ежедневна работа полицаите заслужават нашето уважение и признателност"}
{"url": "http://epicenter.bg/article/Represiya-sreshtu-kandidat-kmet-ot-GERB-v-kazanlashkoto-selo-Ovoshtnik-/198289/2/0", "text": "Срещу кандидата на ГЕРБ за кмет на казанлъшкото село Овощник Георги Данев е извършена репресия от страна на избрания на втори тур кмет от  БСП Иван Колев. На местните избори двамата се явиха един срещу друг на балотаж. Това съобщават от пресцентъра на ГЕРБ.    За по-малко от 48 часа от полагане на клетвата си, Колев вече я наруши, като започна реваншистки действия срещу кандидата за кмет от ГЕРБ Георги Данев, който е секретар на НЧ „Просвета” в с. Овощник. Изведнъж днес се оказва, че започва проверка от Проверителната комисия към читалището, на която председател е съпругата на Иван Колев, а един от членовете е самият секретар на кметството в с. Овощник.    Без предварително уведомление, за няколко часа Комисията бива назначена и сформирана, като в края на работния ден (17:00 часа) започва и проверка на читалищната документацията. На проверката по спешност е извикан и самият кмет на Овощник Иван Колев, който се е държал арогантно. Съгласно Закона за народните читалища кметът няма никакво право да упражнява контрол и/или надзор над читалищното настоятелство, уточняват от ГЕРБ.    В тази връзка ПП ГЕРБ – Казанлък, остро осъждаме всякакви прояви на реваншизъм и оказването на психически тормоз над личността. Категорично се противопоставяме на подобни действия - форма на посегателство върху личността и натиск върху човешката психика, още повече срещу пряк конкурент на местните избори. Подобни действия не помагат за развитието на която и да било институция, дори уронват нейния престиж, пишат още от партията.  ", "date": "2019.11.08", "title": "Репресия срещу кандидат-кмет от ГЕРБ в казанлъшкото село Овощник "}
{"url": "http://epicenter.bg/article/Amerikanskata-poslanichka-Hero-Mustafa-progovori-balgarski--Video-/198293/2/0", "text": "Новата посланичка на САЩ Херо Мустафа се представи пред българската общност за първи път с видео, в което говори на български език. От видеото личи, че дипломатката е усвоила много неща и говори доста добре, въпреки че е у нас от едва 3 седмици.   В емоционалния клип, разпространен от посослството на САЩ, Мустафа представя съпруга си и дъщерите си в семейна обстановка. Чрез снимков материал са показани срещите й с президента Румен Радев и премиера Бойко Борисов.", "date": "2019.11.08", "title": "Американската посланичка Херо Мустафа проговори български език (Видео)"}
{"url": "http://epicenter.bg/article/Georgi-Svilenski--MVR-osiguri-izbornata-pobeda-na-GERB-/198296/2/0", "text": "\"Г-н министър, в държавата, в която вие сте министър на вътрешните работи, нощес беше подпален имот на български гражданин и общински съветник от БСП, който в продължение на седмица е принуждаван да не присъства на днешната сесия на Общинския съвет или, ако присъства, да не гласува по предложението на БСП за председател на Общинския съвет. И понеже не се е съгласил, тази нощ му е опожарен имотът.\" С тези думи в парламента заместник-председателят на ПГ \"БСП за България\" Георги Свиленски се обърна към министъра на вътрешните работи по повод инцидента с имот на общински съветник от БСП в Борован. Това съобщиха от пресцентъра на БСП.    Отправеният въпрос на Свиленски към министър Маринов е - какви мерки ще предприеме от днес нататък за сигурността на този и на всеки един български общински съветник, който бъде принуждаван да гласува под давление за ГЕРБ или за която и да е друга политическа сила.    \"През цялата кампания БСП предупреждаваше, че ГЕРБ използват цялата машина на държавата, за да осигурят победата си и че министерството, което Вие ръководите, положи немалко усилия в тази насока. Примери много - и в Горна Оряховица, и в други места, където Вие, освен да осигурявате изборната победа на ГЕРБ, не положихте абсолютно никакви усилия да предотвратите 6000 купени гласа в район Слатина, в кв. \"Христо Ботев\" за г-жа Йорданка Фандъкова и за районния кмет на Слатина от ГЕРБ. И когато обяснявате, че с 6000 гласа не се избира кмета на София, с 3000 гласа се избира кмета на Слатина обаче\", каза още народният представител.    Свиленски припомни, че предстои не само в Борован, а и в цялата държава да се сформират общински съвети.    \"По същия ли начин ПП ГЕРБ ще упражнява терор върху българските общински съвети за избор на председател, който на тях им е удобен. И МВР ще продължи ли отново безучастно да гледа, да толерира и да оказва подкрепа само когато е удобно за управляващите?\", пита още той.  ", "date": "2019.11.08", "title": "Георги Свиленски: МВР осигури изборната победа на ГЕРБ "}
{"url": "http://epicenter.bg/article/Avtobus-katastrofira-na-patya-Shipka---Sheynovo--nyama-postradali-/198235/3/0", "text": "Автобус е катастрофирал на пътя Шипка - Шейново в област Стара Загора. Това съобщиха от пресцентъра на МВР, предаде Агенция „Фокус“.   При инцидента няма пострадали пътници.   Автобусът се е блъснал в дърво. Катастрофата е станала около 6.30 часа тази сутрин. Движението в района не е затруднено.   Рейсът е излязъл от пътя, след като на шофьора му е прилошало, предаде Нова телевизия.    В момента на инцидента в автобуса имало петима пътници. Никой от тях не е пострадал. Все още няма информация за състоянието на 62-годишния водач, който е приет в казанлъшката болница. Пробата му за алкохол била отрицателна. ", "date": "2019.11.08", "title": "Автобус се удари в дърво на пътя Шипка - Шейново, няма пострадали "}
{"url": "http://epicenter.bg/article/Ivan-Neykov--V-Byudzhet-2020-za-DOO-vazhi-slogana--Oshte-ot-sashtoto--/198316/4/0", "text": "Бюджет 2020 би могъл да бъде характеризиран със слогана „Още от същото“, заяви пред БНР Иван Нейков, бивш социален министър, коментирайки бюджетът на Държавното обществено осигуряване (ДОО), който вчера мина на първо четене в ресорните комисии.    В опит за оценка на степента на реформираност на ДОО той каза в предаването „Хоризонт за вас“:    „От гледна точка на НОИ може да се каже, че оценката за хода на реформата е около – 8, защото имаме набелязан план, набелязани стъпки, които се изпълняват до 2032-33-а. година. От тази гледна точка няма някакви причина за очаквания за някакви радикални промени“.    „В същото време има оценка, която се движи около 2 и 3 по отношение на стари проблеми, които стоят в осигурителната система и които, както се казва, се правим, че не виждаме“, добави Нейков, който е и директор на Балканския институт по труда и социалната политика.    Според него оценката не може да бъде еднозначна.    „Бюджет 2020, всъщност би могъл да бъде характеризиран със слогана „Още от същото“, особено ако го сравняваме с бюджет 2019-а, и бюджет 2018-а. Защото виждаме, че имаме темпове, с които нараства възрастта и стажът, виждаме, че има годишна актуализация приблизително до 3-6-7%. Виждаме едно постоянно нарастване на разходите в бюджета на НОИ за пенсии – тази година вече минахме 10 млрд. лева“.    „И затова казвам - от същото, просто защото може да се каже, че тук има спокойствие по отношение и на приходите в бюджета, и на разходите“, продължи той.", "date": "2019.11.08", "title": "Иван Нейков: В Бюджет 2020 за ДОО важи слогана “Още от същото“ "}
{"url": "http://epicenter.bg/article/Ivan-Granitski--Nikola-Vaptsarov-i-hienite/198242/11/33", "text": "  В началото на така наречения демократичен преход от 10 ноември 1989 година на отечествената литературна сцена се появи една кохорта от нискочели псевдоинтелигенти и хора с лакейски манталитет. С дивашко настървение те се втурнаха да внушават на българското общество, че автори като Христо Ботев, Пейо Яворов, Гео Милев, Христо Ясенов, Христо Смирненски, Никола Вапцаров, Пеньо Пенев трябва да бъдат подложени на цялостна преоценка.   хора, посветили живота и творчеството си на безсмъртната социална идея. Разбира се, причина за скверните попълзновения бе не само духовната нищета на споменатите „преоценители”, а и неудържимото им раболепие да обслужват чужди интереси и да изпълняват щедро заплатени външни поръчки. Тези литературни ибрикчии се наеха със задача, която не е по оскъдните им духовни силици – да преподредят естетико-художествената и общокултурната йерархия на ценностите в България от Освобождението насам. Но „Не се гаси туй, що не гасне”, прогласява народният поет Иван Вазов. Не се заменя Никола Вапцаров с Марин Георгиев.  понеже още когато се появи преди три десетилетия скверният му опус срещу Вапцаров, обществото бе залято от вълна от омерзение и негодувание. Всеки интелигентен човек може да си припомни десетките публикации, в които лицето бе демаскирано и заклеймено. Тези дни обаче едно негово особено нагло интервю отново привлича вниманието ни към случая.      Даже бил готов да напише предговор към ново издание на книгата. На сцената бил присъствал и Тодор Коруев. И Никола Инджов, и Тодор Коруев с погнуса отхвърлиха тази плоска инсинуация. И ще го потвърдят.    – след „като прочел книгата, казал: „Че какво искат нашите другари?!“. Разбира се, че Трифон Митев като честен човек ще отрече и осъди тази подлост, но, чудим се защо Марин Георгиев накисва във велзевулската си комбинация и наивния и притеснителен поет Таньо Клисуров?    че писателите Виктор Пасков и Христо Калчев в ресторанта на СБП му били заявили“ „Написал си най-добрата документална книга в последните 60 години“.  Има живи свидетели, които ще потвърдят, че и Калчев, и Пасков тогава така се погнусиха от споменатата книга, че нееднократно заявяваха, че лицето даже не заслужава тяхното презрение, толкова низко е паднал.   В злополучното интервю са споменати поетесата Миряна Башева, белетристите Христо Карастоянов и Неда Антонова, и литературния критик Георги Янев, също в опит да бъдат оплетени и оцапани с пръските на клеветата и инсинуацията.    Сигурен съм, че те ще отговорят по достойнство на плебейщините на лицето. Все по-неприятна става вонята, която се разнася от публичните изяви на този самопровъзгласил се „борец“ за истината и справедливостта. Ако беше продължил почтено пътя си на литератор (какъвто беше в книгите „Село“ и „Праг“) днес нямаше да се жалва и да хленчи, че бил несправедливо нападан. И вече в пристъп на опасни девиации да твърди, че зад него стоял сам Бог.   Неслучайно всички приятели литератори от студентските години на Марин Георгиев се омерзиха от поведението му и не искат и да го чуят даже. Става дума за такива достойни писатели като Панко Анчев, Минчо Минчев, Паруш Парушев и др.   Суетата, себелюбието и самооблъщението явно не дават мира на лицето и то отчаяно търси начини и поводи да привлече към себе си нечие внимание.   Продалият душата си на Мамона автор на злополучната книга „Третият разстрел“ жадува отново да опита подло да откърши клонче от венеца на безсмъртието на Вапцаров. Люде като това лице много напомнят на естетическите хиени, които са лаели в различни исторически периоди и срещу автори като Христо Ботев, Пейо Яворов, Гео Милев и Христо Смирненски.   Драскачът на споменатото сквернословие не може, а и не желае да разбере, че животът и творчеството на Вапцаров повтарят по изумителен и загадъчен начин нравствения Път и социалния Избор на други големи български поети.   Подобно на тях Вапцаров отказва да приеме живуркането в една филистерска действителност и посвещава целия си живот на социалната и нравствената промяна на обществото. И неговата поезия, както поезията на споменатите поети, отразява върхови и крайно напрегнати състояния на българския дух, на конкретното социално и екзистенциално време.   Затова тя е тревожна, драматично заредена, взривообразно разгръщаща се, тя улавя и художествено претворява посланията на действителността. А тези послания са жестоки. Човекът, този уж венец на мирозданието, е запокитен в бездната на мизерията. Насилието тържествува над неговия стремеж към хармония. Несвободата става всекидневие.   на неговите безбройни превъплъщения.    задавени в пръските на собственото си раболепие, не могат да накърнят величието на поезията и да омаловажат геройския подвиг и саможертвата на Никола Вапцаров.   Съдбата на хиените е, че остават в канализацията на историята, а бъдещите поколения долавят само неприятната воня на размазани тахтаби.  ", "date": "2019.11.08", "title": "Иван Гранитски: Никола Вапцаров и хиените"}
{"url": "http://epicenter.bg/article/Aktsentite-v-programata-na-Kinomaniya-33-1-2/198249/6/0", "text": "Тазгодишното издание на Киномания се открива с прожекция на филма „Засукан свят“ с режисьор Мариус Куркински – екранизация по едноименния разказ от сборника „Диви разкази“ на Николай Хайтов.    Филмовата панорама ще се проведе между 14 и 28 ноември, а акцентите в програмата са повече от любопитни.    Киномания 2019 вече зарадва публиката с първото издание на Танц Филм Фест, който предшества фестивала, затова и изданието се нарича 33 ½.    Сред акцентите в програмата на 33 ½ издание на Киномания, е и „Нарисувай ми тъга“ – вечер на Тео Ушев. Технически екип от 5 човека от Университета по изкуства в Токио пристига специално за вечерта на Теодор Ушев, която Киномания представя на 17 ноември в зала 1 наНДК. Специалистите ще предоставят специален софтуер.    На 17 ноември от 19:00 ч. в зала 1 на НДК ще станем свидетели на две събития – българската премиера и единствена прожекция на филма на Тео Ушев „Физика на тъгата“ по едноименния роман на Георги Господинов.    Филмът имаше своята световна премиера на фестивала в Торонто, а вчера беше отличен със специална награда в категория „Късометражно кино“ от престижния международен фестивал.    В рамките на Киномания ще има Фестивал на френското кино, в който наред с вълнуващи нови заглавия, зрителите ще могат да видят трилогията на режисьора Клод Льолуш – „Един мъж и една жена”, „Един мъж и една жена – 20 години по късно” и „Най-хубавите години от един живот”.    Програмата ще покаже дългоочакваните нови филми на Педро Алмодовар, Уди Алън, Андрей Кончаловски, Ксавие Долан и др.  Киномания представя най-новия филм на руския режисьор Андрей Кончаловски „Грехът на Микеланджело”. Заснет в Италия, филмът пресъздава по майсторски начин най-вълнуващите моменти от живота на ренесансовия гений. Световната премиера на лентата беше преди дни, непосредствено преди закриването на 14-ия кинофестивал в Рим. Премиерата за България ще бъде в зала 1 на НДК на 5 декември от 19:00 ч.    Ще могат да се видят някои от най-великите класически филми на най-голямата руска и съветска кинокомпания „Мосфилм”.    Фестивалът ще представи и селекция от филми, посветена на големия италиански режисьор Франко Дзефирели, който ни напусна тази година на 96-годишна възраст.", "date": "2019.11.08", "title": "Акцентите в програмата на Киномания 33 1/2"}
{"url": "http://epicenter.bg/article/Grigor-Dimitrov--Nadyavam-se--da-igraya-tenis-i-sled-10-godini/198250/8/18", "text": "Надявам се, че ще играя тенис и след 10 години, надявам се тялото ми да позволи. Но никога не си застрахован въобще. Това заяви най-добрият български тенисист Григор Димитров на пресконференция в края на сезона, цитиран от Канал 3.    Запитан дали ще играе за България за Купа Дейвис, Гришо каза: \"Няма да влизам в момента. Дейвис кап си губи вече стойността. За мен дали да играя или не в Дейвис Къп - не виждам как мога да подобря играта, не ми е целта. Ако имах за цел Дейвис къп, или олимпийските игри, но още нямам програма за следващата година. Оставям Дейвис къп за по-късно решение\".    Григор призна, че през тази година най-успешно е играл, когато е бил сам на турнирите. \"В последните месеци правих неща, които не бях правил, беше интересно, тази свобода ти дава да импровизираш повече, да си себе си. Беше много интересно и за мене, какви ли не разговори имах със себе си на корта - но не бих ги споделял\", усмихна се хасковлията.   Димитров направи и тежко признание по време на днешната пресконференция, която даде на българска земя, предаде    Гришо сподели, че през тази година е имало период, в който често се е  . \"Имаше известен период, в който толкова много ме болеше рамото, че  , а пък какво да говоря да държа ракетата. Това не се знае и вижда, но аз често посещавах болниците\", заяви Димитров.", "date": "2019.11.08", "title": "Григор Димитров в София: Надявам се, да играя тенис и след 10 години"}
{"url": "http://epicenter.bg/article/Yahnadzhiev--Dara-Ekimova-i-gayda-za-stotniya-broy-na-Pokana-za-patuvane/198224/10/0", "text": "  Дара Екимова откри празника на „Покана за пътуване“, предаването за пътешествия по БНР, което навърши две години и навъртя 100 предавания, с песента „Мой свят“.   Младата дама сама предложи да изпее песента на баща си, Дими от „Сленг“ вместо авторското си парче „Сагапао“, което цяло лято бе абонирано за първите места в класациите.    Водещата и автор на съвместната продукция на програма „Христо Ботев“ и Интелиджънт мюзик – Магдалена Гигова посрещна гостите си в Къщата на София, елегантното арт-пространство до пл. Журналист, нагиздена в копринен тоалет от Китай.    Тя бе донесла още етно облекла от личната си колекция, натрупана от посещенията на 89 държави, и по-смелите от присъстващите се превърнаха в индийски принцеси или японски гейши.  Но тъй като предаването не е само за екзотични посоки, а съчетава родолюбие и любопитство към света, от Българската национална гайдарска асоциация изненадаха присъстващите с родопска мелодия от Стоян, ученик на Петър Янев.    А президентът на асоциацията и почетен консул на България в Конго, Теодора Игнатова, изпрати дъхава обредна пита.    Художникът Иван Яхнаджиев подари своя картина на съпродуцента на „Покана за пътуване“ д-р Милен Врабевски. Той бе двойно трогнат, защото по време на тържеството звучеше музиката от последния му авторски албум Sorcery inside, създаден заедно със Саймън Филипс от група „Тото“.    Носителки на короната на Мисис България от различни реколти представиха закачливите и стилни тоалети на Lucy fashion.  Шест носителки на титлата Мисис България и куп международни корони дефилираха за Lucy fashion   Първа по \"котешката пътечка\" мина Вики Божилова, която притежава и титлата „Кралица на света“ от международен конкурс в Доминикана. Последваха я Ирина Белчева – „Бизнесдама на света“ от Рига, Илияна Карастоянова Мисис Европа – от Беларус, Малина Димитрова, доктор на науките и Мисис Милениум – от Доминикана, вице Мисис Вселена Мариана Маринова (току-що излязла от „Фермата“) и съвсем прясно избраната Марина Цветанова. Тя още не е имала технологично време да се яви на световна надпревара, за да я спечели.  В тон с пъстрата тематика на „Покана за пътуване“ израелското посолство поднесе фалафел и типични питки с хумус и паста от патладжан. Грузинската посланичка Тамара Лилуишвили изпрати националното печиво хачапури и бутилки с червено вино.   Турското Министерство на културата и туризма подслади празника с несметно количество баклави. А България изпъкна с био сирената и кашкавалите на „Рукатка“. А прекалилите с угаждане и услаждане придобиха енергия с напитките на \"Тонино Ламборгини\".   Програма „Христо Ботев“ бе представена от директора Кирил Калев и съпругата му Елена Филипчева, заместник-главните редактори Ива Дойчинова и Весел Цанков, екипът на предаването и много колеги.    Посланичката на Куба Н. Пр. Каридад Ямира Куето Милиан, председателят на Съюза на журналистите Снежана Тодорова, трикратната носителка на Златна игла София Борисова с дъщеря си Доротея, бившият шеф на Магистрална полиция и експерт в парламента полк. Красимир Занев, актрисата Гергана Стоянова, режисьорът Клара Армандова, писателката Йова Станкова, Мис България Елена Тихомирова и Мисис Глоуб Румяна Маринова, собственичката на Ивет-фешън Ивета Григорова, бяха само част от гостите, пожелали на Магдалена Гигова да направи поне сто пъти по 100 издания на „Покана за пътуване“.    Деси Тенекеджиева, която живее в Лондон, дойде със сина си Йосиф    С тогата си на дипломиран теолог събра погледите Поета от факултета, Боби Асенов. Ромският пастор има две висши образования като второто е при проф. Алгауер, преподавател и на германския президент пастор Гаук.    Продуцентът на 20 конкурса за красота Меги Савова пристигна с почти пълен комплект „короновани особи“ с титлата Мисис България.    Първата Мисис Баба Капка Амзина и половинката й Явор Цаков поднесоха на Маги армаган от Австралия с пожеланието да стигне и до там.  Понеже домакинята на партито изрично бе помолила гостите да не носят букети, повечето бяха развихрили въображението си в посока цветя от шоколад.      Създателката на „Вино на годината“ Снежана Спасова я изненада с еликсир, вписан в Книгата на Гинес с най-високо съдържание на антиоксиданти. Красимира и Огнян Илиеви пък създадоха бутилка-уникат с оригинален етикет – честитка и снимки от пътешествия на Маги.    8-годишната Мила собственоръчно бе нарисувала поздравителна картичка.    Но най-нетрадиционният дар пристигна от Пловдив.    Солистката на ансамбъл „Тракия“ Дарина Славчева-Славова бе шофирала до София с едничката цел да поздрави „Покана за пътуване“ за втората годишнина.    Тя въодушеви за право хоро дами, облечени в индийски и китайски носии, както и в официални тоалети.", "date": "2019.11.08", "title": "Яхнаджиев, Дара Екимова и гайда за стотния брой на Покана за пътуване"}
{"url": "http://epicenter.bg/article/Rangelov-hlyab-za-Arhangelovden/198240/9/0", "text": "   за закваската:   2 с. л. брашно 3/4 кубче прясна мая 1 ч. л.  захар щипка сол   за тестото:  1 кг брашно 1/2 кофичка кисело мляко 4 яйца + 1 жълтък за намазване 1/4 кубче мая 125 г меко масло 1 ч. л. сол 1/2 ч. л. захар   Закваската се приготвя от втасала мая, сол, захар, брашно и топла вода. Трябва да се получи смес, гъста като боза, която втасва половин час. Яйцата се разбиват заедно с млякото и останалата част от маята, после се прибавя и закваската. Слага се постепенно и омекналото масло. Тестото трябва да втаса добре, докато удвои обема си. Разделя се на части. От едната се прави малко топче и плитка. Плитката се прави във формата на конска подкова, а в средата се слага топчето. Останалото тесто се слага в намаслена тава, украсява се и се маже с жълтък. Оставя се да втаса на топло.  Хлябът се пече около 40 минути на 180-200 градуса.", "date": "2019.11.08", "title": "Рангелов хляб за Архангеловден"}
{"url": "http://epicenter.bg/article/Bazikat-Helan-Miran--che-hodi-s-Kianu-Riyvs/198248/10/100", "text": "  Носителката на Оскар Хелън Мирън поразително прилича на Аликзандра Грант, отбелязаха феновете в социалните мрежи.   \"Много съм поласкана от това, защото тя очевидно е прекрасна“, заяви с усмивка британката пред \"Ентъртейнмънт тънайт“.     Източник: Канал 3", "date": "2019.11.08", "title": "Бъзикат Хелън Мирън, че ходи с Киану Рийвс"}
{"url": "http://epicenter.bg/article/Dzheyn-Fonda-sled-arestite--Chervenoto-palto-e-poslednata-dreha--koyato-si-kupuvam-nyakoga/198254/10/100", "text": "Тя е известна на червения килим с неподправения си стил, но Джейн Фонда каза, че повече никога няма да купува дрехи, за да се бори с промените в климата.    Легендарната актриса говори пред протестиращите и заяви, че червеното палто, с което бе облечена по време на арестите ѝ, е последната дреха, която си е купила, като се пошегува, че ще живее до 100 години.    Нюйоркачанката заяви, че е израснала във времена, когато консуматорството не е изглеждало проблем, но сега е притеснена от вредите, които нанася на планетата, като допълни, че ще спре да допринася на затворения кръг на бързата мода.    Тя каза, че палтото е много символично. Дългото червено палто бе избрано от Джейн заради оттенъка и връзката му с огъня. Това пък е препратка към изказване на Грета Тунберг, че хората трябва да действат сякаш къщата им гори, когато става дума за климатичните промени.    Все още не е ясно какъв е произходът на палтото на Фонда, тъй като нейната стилистка Таня Джил все още не е разкрила бранда му, но модни експерти смятат, че е на марката Mackage.    В клип на журналиста Никълъс Беласи, публикуван в YouTube, Джейн казва: \"Виждате това палто, имах нужда от нещо червено, така че излязох и намерих това палто на разпродажба. Това е последната дреха, която си купувам оттук нататък.\"    Тя допълни, че решението ѝ е било инспирирано от младата активистка Грета Тунберг, която я накарала да се замисли за консуматорството.    В последно време Фонда бе арестувана 4 пъти в рамките на месец. Приятелките ѝ актриси Розана Аркет и Катрин Кийнър също бяха арестувани.   Източник: Дир.бг", "date": "2019.11.08", "title": "Джейн Фонда след арестите: Червеното палто е последната дреха, която си купувам някога"}
{"url": "http://epicenter.bg/article/Pochina-lyubimiyat-dizayner-na-Bridzhit-Makron-Patrik-Lui-Vyuton/198256/10/100", "text": "Модният дизайнер Патрик Луи Вютон, правнук на основателя на модната къща Louis Vuitton, почина във Франция на 68-годишна възраст. Това беше съобщено на страницата в Instagram на Louis Vuitton.    Причините за смъртта на дизайнера не се съобщават. Модната къща заяви, че Патрик Луи продължава семейната традиция, когато се присъединява към Louis Vuitton през 1973 година.    Модната къща Louis Vuitton е основана от Луи Вютон през 1854 г. във Франция. Тя е специализирана в производството на куфари и чанти, модни дрехи, парфюми и луксозни аксесоари под същата марка.   Източник: Канал 3", "date": "2019.11.08", "title": "Почина любимият дизайнер на Бриджит Макрон Патрик Луи Вютон"}
{"url": "http://epicenter.bg/article/Alen-Delon-na-84---krasivoto-losho-momche-s-angelsko-litse-i-dyavolska-dusha-/198260/10/100", "text": "Романтичен пронизващ поглед, иронична усмивка – какво повече се иска за едно лице, изтъкано от греховност?   Милиони жени по цял свят въздишали над снимките на френския секс-символ. Дори и днес Ален Делон е еталон на мъжката красота за много представителки на нежния пол.   Актьорът никога не криел пороците си – алкохол, връзки с мафията, престъпления и опасни интриги с жени. И признавал, че държи постиженията си именно на дамите. Влюбчивият Ален не можел да живее без страстни трепети в сърцето, но дори и когато бил обвързан, не се и опитвал да пази вярност. Делон не вярва в моногамията и има свободни възгледи за брака. Официалните връзки изобщо не променяли стила му на живот и той прекарвал свободното си време в компанията на манекенки и проститутки.   Ален имал късмет с постоянните си партньорки – случил на интелигентни жени, които прощавали „малките“ му слабости. Сега вече Ален се е пенсионирал и заявява публично, че жените са зло. Но при това необходимо и задължително зло.   Легендата на френското кино днес навършва 84. Чудесен повод да си припомним за един от най-големите секссимволи на миналия век... Тайните на прелъстяването Ангелско лице и дяволска душа – това е взривоопасният коктейл. И Ален Делон винаги го е знаел.   На актьора изобщо не му се налагало да прелъстява някого – момичетата сами му се нахвърляли, очаровани от образа му на герой-любовник... И чак по-късно забелязвали втората му природа, но не намирали сили да зарежат „лошото момче“. Та злото е толкова привлекателно и вълнуващо! Но кого всъщност е обичал Ален? В едно интервю той изпуска следната реплика: „Бих искал всички да ме обичат толкова, колкото аз сам се обичам“. Източник: woman.bg", "date": "2019.11.08", "title": "Ален Делон на 84 – красивото лошо момче с ангелско лице и дяволска душа "}
{"url": "http://epicenter.bg/article/I-Lepa-Brena-se-kachi-na-trotinetka--Video-/198295/10/100", "text": "Популярната сръбска певица Лепа Брена може и да е 58 години, но нищо младежко и иновационно не ѝ е чуждо. И тук не говорим за начина, по който изглежда. Причината този път е, че се оказа, че Лепа Брена не успя да устои на модерния и в Сърбия начин за придвижване - електрическите тротинетки. Певицата пусна видео как кара тротинетка. Клипът е дело на по-малкия ѝ син Виктор, който подсеща майка си да натисне спирачката. Лепа Брена пусна буквално преди дни поредния си хит \"Odiseja ljubavi\". По всичко личи, че клипът е правен с голям бюджет, а текстът е емоционален и романтичен. Интересна подробност е, че песента е предложена първоначално на певицата Александра Прийович, която е снаха на Лепа Брена. Когато Александра разучила песента, била убедена - тя е само и единствено за свекърва й. На промоцията на песента Лепа Брена се появи в оранжево-червени дрехи, а косата ѝ беше вързана на опашка.   \r\n   \r\n   \r\n   \r\n \r\n \r\n \r\n \r\n Публикация, споделена от   (@lepabrenaa) на  \r\n   \r\n   \r\n   \r\n   \r\n \r\n \r\n \r\n \r\n Публикация, споделена от   (@telegraf_jetset) на  \r\n   Източник: Дарикнюз", "date": "2019.11.08", "title": "И Лепа Брена се качи на тротинетка (Видео)"}
{"url": "http://epicenter.bg/article/Badeshtata-kralitsa-na-Ispaniya-vpechatli-s-parvata-si-ofitsialna-rech-/198297/10/0", "text": "Макар все още на 14 години, бъдещата кралица на Испания - принцеса Леонор де Бурбон - впечатли испанските и световни медии с първата си официална реч. Това се случи по време на визитата ѝ в размирната област Каталуния.    На тържествена церемония в Барселона принцеса Леонор изнесе речта си на каталунски, английски и арабски, признавайки, че ситуацията около независимостта на Каталуния я тревожи и увери, че Каталуния винаги ще заема специално място в сърцето ѝ.    ,,Още когато бяхме много малки, родителите ни разказваха на мен и на сестра ми София много неща за Жирона и Каталуния и винаги го правеха с такъв плам. Благодарение на тях съм запозната с доста неща от историята и културата на каталунците'', заяви принцеса Леонор.    Принцеса Леонор бе придружавана от родителите си - крал Фелипе VI и кралица Летисия.", "date": "2019.11.08", "title": "Бъдещата кралица на Испания впечатли с първата си официална реч "}
{"url": "http://epicenter.bg/article/Ivet-Lalova-i-Rayna-Kabaivanska-vlizat-v-nadprevarata-za-priza-BG-Modna-ikona-2019/198304/10/0", "text": "За единадесета поредна година ще бъдат връчени най-престижните награди за стил и елегантност на Академията за мода – „БГ модна икона\". По утвърдена традиция Експертен съвет на Академията за мода, включващ изявени лайфстайл, модни и светски журналисти, и редактори от водещите печатни и електронни медии, даде своите предложения за номинации на най-стилните и успели българи през 2019 година. Както досега, критериите известни български личности да получат статут на БГ модни икони, са качества и добродетели като изискан и модерен вкус и стил, високи професионални постижения, безупречна култура, морал и репутация.  За най-стилни и елегантни български жени са номинирани (по азбучен ред): Александра Петканова, Александра Сърчаджиева, Десислава Стоянова, Диана Димитрова, Ивет Лалова, Мария Илиева, Мира Добрева, Михаела Филева, Райна Кабаиванска, Славена Вътова.   Номинациите за най-стилни и елегантни български мъже включват (по азбучен ред): Александър Кадиев, Башар Рахал, Ваня Джаферович, Васил Петров, Влади Ампов-Графа, Григор Димитров, Димитър Бербатов, Ивайло Захариев, Иво Аръков, Николай Дойнов.  Проф. Любомир Стойков, председател на Академията за мода, сподели: “Вярвам, че с избора на най-стилните и успешни българи тазгодишната надпревара ще даде новите естетически, културни и социални ориентири за успех и добра репутация. Обичайно сред номинираните преобладават личности, които са се превърнали в еталон за отлично публично поведение и висока визуална култура. Те са не само от медийните среди, но и от артистичната, музикалната и спортната сфера. Особено съм удовлетворен, че е номинирана за своя уникален стил и великата оперна певица Райна Кабаиванска. Благодаря на всички колеги – лайфстайл журналисти от реномирани медии, които предложиха тези номинации!“. Онлайн гласуването започва на 6 ноември и ще продължи до 26 ноември т.г. Всеки, който желае да се включи в гласуването, може да го направи на следния интернет адрес: http://www.fashion-lifestyle.bg/igra.php. Организатори и спонсори са предвидили атрактивни награди за позналите резултатите от гласуването. Наградата, която ще получат отличените с приза „БГ модна икона“, е пластика, изработена от уникалния български бижутер – Анжело Красини. Статуетката е интерпретация на първото облекло на Адам и Ева – смокиновия лист – с образите на най-прочути дизайнери и модни икони.  Връчването на приза „БГ модна икона 2019” ще бъде през месец декември т.г. на изискана церемония във „Витоша Парк Хотел\".   В ревю-спектакъла, непосредствено преди официалната церемония, ще бъдат показани и актуални колекции на известни български и чуждестранни дизайнери и модни къщи, както и – по традиция – дебютни произведения на студенти по мода на проф. Любомир Стойков от Националната художествена академия. „БГ модна икона 2019“ се реализира с любезното съдействие на: Кафе „Лаваца\", А1, „Коника Минолта Бизнес Солюшънс България“, „Витоша Парк Хотел\", сладкарници „Неделя\", MAC Cosmetics, салон за красота „Бюти клуб“, фризьорски салон Hair Box, „Рай кетъринг“, „Жарден Флорист“ и агенция за недвижими имоти „Фендора“.     За периода на своето съществуване призът „БГ модна икона\" се утвърди като най-авторитетната годишна награда за стил, елегантност и визуална култура в България. Сред досегашните носители на това високо отличие са: Мая Манолова, Мая Антова, Юлияна Дончева, Жаклин Вагенщайн, Кристина Патрашкова, Яна Маринова и Орлин Павлов за 2018 година; Илиана Раева, Гала, Илияна Захариева, Йордана Димитрова, Капка Амзина, Ники Кънчев и Ники Илиев за 2017 година; Йоана Буковска-Давидова, Диляна Попова, Таня Скринска, Антон Хекимян и Любен Дилов-син за 2016 година; Виктория Петрова, Галена, Илияна Алипиева, Ники Сотиров, Орлин Горанов и Пламен Константинов за 2015 година; Григор Димитров, Валерия Велева, Мария Силвестър, Алисия и Велизар Соколов – Заки за 2014 година; Евгения Живкова, Ива Екимова, Теодора Духовникова и Мариан Кюрпанов за 2013 година; Лили Иванова, Александра Раева, Анелия, Орлин Павлов и д-р Ангел Енчев за 2012 година; Деница Атанасова-Гергова, Васко Василев, Мария Илиева, Евгения Калканджиева и Владимир Ампов-Графа за 2011 г.; Гала, Владимир Карамазов, Елена Петрова, Калин Врачански и Валентина Войкова за 2010 г.; Диана Любенова, Цветелина Бориславова, Юлияна Дончева, Димитър Бербатов и Миро за 2009 г.;", "date": "2019.11.08", "title": "Райна Кабаиванска и Ивет Лалова влизат в надпреварата за приза БГ Модна икона 2019"}
{"url": "http://epicenter.bg/article/Za-kralitsa-Elizabet-II-veche-nyama-da-se-pravyat-drehi-ot-kozhi/198320/10/84", "text": "За британския монарх кралица Елизабет Втора вече няма да се правят дрехи от кожи, съобщава Дойче веле.   Новината беше приветствана от защитниците на правата на животните. Бъкингамският дворец разпространи изявление, че за новите дрехи на Елизабет няма да бъдат използвани истински кожи. Решението не засяга вече съществуващите дрехи в гардероба й.   Личният гардеробиер на Елизабет Втора Анджела Кели разкри информацията в новата си книга, преди от двореца да я потвърдят. В книгата пише още, че Елизабет Втора има специален служител, който да носи обувките й, преди тя да ги обуе за първи път.   “Развълнувани сме от решението на кралицата са спре да носи кожи.”, каза Клеър Бас, директор на организацията за защита на животните Humane Society International UK.   Бас казва, че се надява такива новини да накарат хората да смятат, че носенето на кожи вече не е модерно.   Отглеждането на животни за кожите им е забранено в Обединеното кралство, но вноса и продажбата на кожи са разрешени.   Източник: БГНЕС", "date": "2019.11.08", "title": "За кралица Елизабет II вече няма да се правят дрехи от кожи"}
{"url": "http://epicenter.bg/article/Dimitar-Nikolov--Na-tezi-izbori-mestnite-strukturi-na-GERB-imaha-golyama-svoboda--VIDEO--/198247/2/0", "text": "На отминалите избори местните структури на ГЕРБ са имали много по-голямо свобода да редят листите си. Това стана ясно от думите на преизбрания за четвърти мандат кмет на Бургас и заместник-председател на ГЕРБ Димитър Николов в сутрешния блок на бТВ.    На въпроса дали бившият втори в партията Цветан Цветанов е оказвал влияние върху реденето на листите, Николов каза, че той е бил един от хората, които са контролирали процеса при предишните избори. Даването свобода на местните структури беше оценено от редовите членове и те дадоха максималното от себе си да спечелим изборите, обясни заместник-председателят на ГЕРБ.    „Нелогично е поведението на т. нар. градска десница. Очаквахме подкрепа на втория тур, не получихме такава. Това ни смути. Това е партия, характерна в столицата, в другите градове положението е съвсем различно”, коментира Николов по повод разочарованието от поведението на десните в София, за което вчера говори и лидерът на ГЕРБ и премиер Бойко Борисов.    Николов е съгласен и с предложението на Борисов кандидатите за кметове на ГЕРБ да имат не повече от три мандата. Той обяви, че повече няма да се кандидатира за кмет на Бургас.    „Трябва да се дава възможност на нови лица да поемат по пистата. Всеки следващ вот е по-труден от предходния, тъй като има наслагване на недоволство”, обясни Николов.    По думите му за Ямбол и Русе в партията имало индикации, че нещата не вървят още от изборите за европарламент. Тогава започват разговори дали не е време да се направят промени в местните структури на партията.  ", "date": "2019.11.08", "title": "Димитър Николов: На тези избори местните структури на ГЕРБ имаха голяма свобода (ВИДЕО) "}
{"url": "http://epicenter.bg/article/Ninova--BSP-ne-si-e-pozvolyavala-da-savetva-prezidenta-za-izbora-na-glaven-prokuror/198251/2/48", "text": "„Не си позволяваме да даваме съвети на президента, той изпълни конституционната възможност, която му е дадена. Позицията на БСП, изразена от нас още преди три месеца тук, от трибуната на Народното събрание, е: „Състезание с един кандидат не е състезание. Единственият човек, който можеше да осигури истинско състезание е премиерът Борисов - по закон предложенията се правят или от прокурорите, или от правителството. Надявахме се Борисов да прояви здрав разум и да внесе втора кандидатура. Уви, тежките му зависимости не му позволиха тази смелост – за нас той е участник в договорката за издигане на един-единствен кандидат“. Това цитира от стенограмата на НС председателят на БСП Корнелия Нинова, съобщиха от пресцентъра на партията.   По думите й БСП в такива уговорки не участва и законът не дава това право на партиите – нито да предлагат, нито да въздействат на този процес.    „Уважаваме решението на президента, той има това право по Конституция. Бих искала да се обърна към лидерите на другите партии – не упражнявайте партиен натиск върху членовете на ВСС - за партийни, икономически или лични интереси. Те са висши магистрати и трябва да действат единствено водени от закона, вътрешното си убеждение и от съвестта си. Нека те да решат оттук нататък как да процедират“, завърши Нинова.  ", "date": "2019.11.08", "title": "Нинова: Борисов е участник в договорката за издигане на един-единствен кандидат за главен прокурор"}
{"url": "http://epicenter.bg/article/Borisov-pristigna-v-glavnata-tsentrala-na-Svetovniya-ikonomicheski-forum-v-Zheneva-/198252/2/0", "text": "Министър-председателят Бойко Борисов пристигна в главната централа на Световния икономическия форум в Женева, където участва в лидерската среща „Стратегически диалог за Западните Балкани“. Това съобщиха от Правителствената информационна служба.    Премиерът Борисов, заедно с държавни и правителствени ръководители и външни министри от Балканите и от страни-членки на ЕС, ще проведат дискусия за регионалното сътрудничество и насърчаване на помирението, които са ключови за стабилността и икономическия прогрес.    Участниците също ще бъдат информирани за инициативите на Световния икономически форум за подкрепа на публично-частното сътрудничество в региона.   Продължава участието ми във форума „Стратегически диалог за Западните Балкани“. ЕС има стратегически интерес от интеграцията на региона. Необходимо е да развиваме модерна инфраструктура, дигитална свързаност и контакти между хората, а инвестициите в човешкия капитал и младите хора са дългосрочна инвестиция от изключително значение, които ще се изплати в бъдеще, написа премиерът във Фейсбук.    От наш интерес е разширяването на транс-европейската транспортна мрежа към региона, както и цялостното изграждане на Коридор No 8, който ще свърже Черно с Адриатическо море, за да можем да отключим потенциалния пазар от 18 милиона потребители в Западните Балкани, подчерта премиерът.   ", "date": "2019.11.08", "title": "Борисов в Женева: ЕС има стратегически интерес от интеграцията на Западните Балкани"}
{"url": "http://epicenter.bg/article/Tsipov--Kolkoto-po-malko-polititsite-prikazvat-za-izbora-na-glaven-prokur--tolkova-po-dobre/198253/2/0", "text": "Добре е да напомним, че тази реформа се случи с промените в Конституцията и Закона за съдебната власт и именно тези, които протестират срещу избора на нов главен прокурор, бяха в основата на тези предложения, визирам представители на „Демократична България“. Това каза пред журналисти народният представител от ПГ на ГЕРБ Красимир Ципов във връзка с решението на президента Румен Радев да върне за преразглеждане на Висшия съдебен съвет предложението за назначаване на Иван Гешев за главен прокурор, предаде Агенция \"Фокус\".   Ципов посочи, че връщането на предложението към ВСС е конституционно пълномощие на президента. „Оттук-насетне процедурата трябва да продължи. Всичко е в ръцете на ВСС. Оттук насетне трябва да изчакаме какво ще бъде решението на ВСС“, добави той. По отношение на това защо правителството не предложи свой кандидат Ципов отбеляза, че това е законова възможност, но не и задължение и ангажимент на правителството.“Всички представители на правителството: министърът на правосъдието и премиерът казаха, че ако бяхме упражнили такова правомощия, щяха да възникнат много въпроси. Колкото по-малко политиците приказват по тази процедура, толкова по-добре.", "date": "2019.11.08", "title": "Ципов: Колкото по-малко политиците приказват за избора на главен прокурор, толкова по-добре"}
{"url": "http://epicenter.bg/article/600-otmeneni-poleta-vav-vtoriya-den-ot-stachkata-v--quot-Lufthanza-quot--/198233/7/0", "text": "Нови 600 полета на германската авиокомпания \"Луфтханза\" са отменени в петък - втория ден от стачката на кабинния персонал. Сред тях са три от Мюнхен и Франкфурт до София. Няма да бъдат изпълнени и три полета от столицата ни до Германия.    В четвъртък бяха анулирани 700 полета, което предизвика хаос по летищата в Европа, информира Нова телевизия.", "date": "2019.11.08", "title": "600 отменени полета във втория ден от стачката в \"Луфтханза\" "}
{"url": "http://epicenter.bg/article/Globiha-Tramp-s-2-8-miliona-dolara/198244/7/0", "text": "Президентът на САЩ Доналд Тръмп трябва да плати 2 милиона долара глоба по делото на щата Ню Йорк срещу негова благотворителна организация, съобщи съдът, цитира Канал 3.    Главният прокурор на Ню Йорк поиска 2,8 милиона долара от фонда, който беше събран от благотворителната фондация на Тръмп и след това прехвърлен в централата на предизборната му кампания през 2016 г. След това средствата отидоха за благотворителност. Прехвърлянето в централата на първоначално събраните средства за благотворителност обаче е нарушение на закона, констатира съдът.    \"Въпреки това, като се има предвид, че в крайна сметка средствата са отишли при получателите, за които са били предназначени, а именно организации в подкрепа на ветерани, нареждам на г-н Тръмп да плати 2 милиона долара без лихва като компенсация за нарушаване на задълженията на попечителя.\", се казва в решението от седем страници, което беше подписано от съдията на Върховния съд на Ню Йорк Салиан Скарпула.    Страните вече бяха постигнали споразумение за уреждане на делото, без да водят процес, а изплащането на обезщетение беше оставено на преценката на съдията.    Тръмп многократно обвинява властите в Ню Йорк в политически пристрастия и заявява, че възнамерява да спечели делото. Тръмп все още не е отговорил на днешното съдебно разпореждане.", "date": "2019.11.08", "title": "Съд задължи Тръмп да изплати 2 млн. долара на благотворителни организации"}
{"url": "http://epicenter.bg/article/Mezhdunaroden-doklad--52-mln--dushi-v-Afrika-gladuvat-/198269/7/0", "text": "Повече от 52 милиона души в 18 африкански държави са изправени пред глад в резултат на изменението на климата, бедността и въоръжените конфликти, се казва в доклад на международната организация Oxfam, цитиран от БГНЕС.    Страни като Зимбабве, Замбия, Ангола, Малави, Мозамбик, Мадагаскар и Намибия заедно претърпяха средни годишни загуби от 700 милиона долара в резултат на бедствия, свързани с климата, се казва в доклада.    „Общностите, засегнати от климатичната криза, са претоварени и биха могли да бъдат изправени пред потенциални унищожение. Въпреки това местните жители правят всичко възможно за преодоляване на кризата“, каза Митика Мвенда, изпълнителен директор на партньор на Oxfam.    В доклада се казва, че части от южната част на Зимбабве са преживели най-ниските валежи от 1981 г. насам, което довело до изправянето на над 5,5 милиона души пред несигурност за прехраната.    В Замбия 2,3 милиона души са били осъдени за несигурност на храните, тъй като земите за отглеждане на царевица са намалели и износът е забранен, добавя се в доклада.    Сушата засегна особено Етиопия, Кения и Сомалия.    За да обсъдят екологичната устойчивост и просперитет, експертите се събират на африканска министерска конференция в Дърбан от 11 до 15 ноември.  ", "date": "2019.11.08", "title": "Международен доклад: 52 млн. души в Африка гладуват "}
{"url": "http://epicenter.bg/article/Polovinata-britantsi-smyatat--che-Obedinenoto-kralstvo-mozhe-da-ne-sashtestvuva-do-deset-godini/198280/7/0", "text": "Обединеното кралство може да не съществува в настоящата си форма до десет години, смятат половината от британците. Това сочи проучване, цитирано от Ройтерс и БНР.    Вотът, който подкрепи британското напускане на ЕС с 52 на 48% през 2016 г., напрегна връзките, които държат Англия, Шотландия, Уелс и Северна Ирландия в Обединеното кралство: Шотландия и Северна Ирландия гласуваха за оставане, а Англия и Уелс за развод с Брюксел.    И докато Лондон се движи към поредния краен срок за Брекзит – 31 януари, има все по-сериозни искания за референдум за независимост в Шотландия, както за обединяване на Северна Ирландия с Република Ирландия.    Шотландците отхвърлиха независимостта с 55 на 45% през 2014 г., но управляващата Шотландската национална партия смята да организира през 2020 г. ново допитване. По закон, за да бъде референдумът законен, Шотландия трябва да получи разрешение за вота от британското правителство. Премиерът Борис Джонсън е на мнение, че ще е \"тотално погрешно\" да се организира втори референдум за независимост на Шотландия.  Сред партиите в Северна Ирландия има дълбоко разделение по темата с независимостта. Републиканските партии настояват за повторно обединение с Ирландия, докато т.нар. юнионисти не желаят да прекъсват връзката с Великобритания.  Белфасткото споразумение, сключено през 1998г., предвижда Северна Ирландия да може да напусне Кралството с референдум при мнозинство. В случай на ‘“твърд” Брекзит тази клауза може да бъде активирана. Ирландският премиер Лео Варадкар несъмнено може да си представи обединението със северната част на острова като възможност за оставане в ЕС. Дори либералните протестанти биха имали съмнения дали ще се чувстват у дома си в една бъдеща националистическа Великобритания, обяснява Вардакар.", "date": "2019.11.08", "title": "Половината британци смятат, че Обединеното кралство може да не съществува до десет години"}
{"url": "http://epicenter.bg/article/Hamid-Hamid--Ne-komentiram-nezavisimata-sadebna-sistema--koyato-si-izbira-glaven-prokuror-/198255/2/0", "text": "Народни представители и политически партии не трябва да коментират това производство, защото сме извън процедурата. Това заяви юристът от правната комисия в парламента Хамид Хамид във връзка с решението на президента да не издаде указ за избора на Иван Гешев за нов главен прокурор, предаде Novini.bg.    Той добави, че независимата съдебна система си избира главен прокурор, президентът подписва или не указ. „Къде е ролята на народните представители? Отказвам да коментирам“.    „Аз съм юрист, но всеки коментар от политик в хода на процедурата е начин на влияние, затова отказвам“, категоричен бе Хамид.", "date": "2019.11.08", "title": "Хамид Хамид: Не коментирам независимата съдебна система, която си избира главен прокурор "}
{"url": "http://epicenter.bg/article/Ninova-do-evropeyskite-poslanitsi--Da-prevarnem-Balgariya-v-svobodna-i-demokratichna-darzhava-/198258/2/48", "text": "\"Отново бяхме свидетели на кампания и гласуване в разрез с основните стандарти за честни и свободни избори. Отново трябваше да се борим с купен вот, корпоративен натиск и гласуване от страх\". Това се казва в писмо, изпратено от Корнелия Нинова до посланиците на европейските държави, ОССЕ и Съвета на Европа относно проведените местни избори, съобщиха от пресцентъра на БСП.    Председателят на БСП подчертава, че въпреки усилията на правителството да постави БСП в ъгъла чрез намаляване на държавното финансиране за партиите и упражняване на натиск върху кандидатите, БСП отбеляза значителен ръст в подкрепата за кандидатите си. Нинова отбелязва, че на места резултатите са били откровено фалшифицирани, имало е изкривяване на вота и посочва за пример София, където по нейните думи манипулациите на гласуването и резултатите са били безпрецедентни.    \"Нещо повече, след като изборите минаха, репресиите срещу поддръжниците на БСП не спряха. Кандидатът за кмет на Ловеч Радина Банкова е със запорирани от НАП сметки. Изпълнителното производство се основава на неправилни данни, подадени от НАП. Един от нашите поддръжници, детска учителка, беше незабавно уволнена дисциплинарно\", продължава Корнелия Нинова. Със заплахи от уволнение са се сблъскали и други симпатизанти на партията, заети в общински дружества и администрация.    В писмото Нинова ясно заявява готовността на партията да защити всеки неин поддръжник с всички политически и законови средства. \"Моля Ви за подкрепа в мисията ни да превърнем България в свободна и демократична държава, където основните принципи като свобода на волята, честните избори и върховенството на закона са норма\", завършва тя.        Както вече знаете, в България се проведоха редовни избори за местна власт и бяха избрани членовете на общински изборни органи. Въпреки усилията на правителството да постави БСП в ъгъла чрез намаляване на държавното финансиране за партиите и упражняване на натиск върху кандидатите, БСП отбеляза значителен ръст в подкрепата за кандидатите си.    Бих искала да използвам случая да Ви информирам за нашата оценка за проведените избори. Отново бяхме свидетели на кампания и гласуване в разрез с основните стандарти за честни и свободни избори. Отново трябваше да се борим с купен вот, корпоративен натиск и гласуване от страх.    Не само тези практики изкривиха резултата от гласуването, на места резултатите бяха откровено фалшифицирани. Един очевиден пример бяха резултатите в София, където манипулациите на гласуването и резултатите бяха безпрецедентни.    Нещо повече, след като изборите минаха, репресиите срещу поддръжниците на БСП не спряха. Кандидатът за кмет на Ловеч Радина Банкова е със запорирани от НАП сметки. Изпълнителното производство се основава на неправилни данни, подадени от НАП. Един от нашите поддръжници, детска учителка, беше незабавно уволнена дисциплинарно. Подобно е положението със свекървата на кандидат за общински съветник. Други наши симпатизанти, заети в общински дружества и администрация, също са били заплашвани с уволнение. Имаме случаи, когато започва данъчна проверка срещу наши кандидати.    БСП е твърдо решена да защити всеки наш поддръжник с всички политически и законови средства. Но това не може да продължава повече. Още веднъж Ви моля за подкрепа в мисията ни да превърнем България в свободна и демократична държава, където основните принципи като свобода на волята, честните избори и върховенството на закона са норма.           ", "date": "2019.11.08", "title": "Нинова до европейските посланици: Репресиите срещу БСП продължават и след изборите!"}
{"url": "http://epicenter.bg/article/Parlamentat-prekrati-palnomoshtiyata-na-shestima-deputati-/198259/2/0", "text": "Парламентът прекрати пълномощията на четирима народни представители от левицата, които са депозирали оставки, тъй като са избрани за кметове - Йордан Младенов, Пенчо Милков, Станислав Владимиров и Денчо Бояджиев.    НС прие депозираната оставка и на Анелия Клисарова /БСП/.    Парламентът прие и подадената оставка на Христо Грудев /ГЕРБ/, който също е избран за кмет, предаде Novini.bg.", "date": "2019.11.08", "title": "Парламентът прекрати пълномощията на шестима депутати "}
{"url": "http://epicenter.bg/article/Grupa-ot-DPS-Shumen-v-Evropeyskiya-parlament-po-pokana-na-evrodeputata-Atidzhe-Alieva-Veli/198261/2/0", "text": "Група от Шумен посети Европейския парламент и взе участие в представяне на работата и политиките на европейските институции по покана на евродепутата Атидже Алиева-Вели. Групата посети още и културни и научни забележителности в „столицата на Европа“ - Брюксел.    По време на посещението на гостите, бе представена също така работата на парламентарната група „Обнови Европа“ и евродепутатите на Движението за права и свободи в нея. „Групата си поставя амбициозни цели, като същевременно осъзнава, че компромисите ще бъдат ключът за успешна работа и отговаряне на очакванията на избирателите. Представителите на Движението за права и свободи са се доказали като стабилен и надежден партньор в групата на либералите с категорично про-европейска ориентация, водещ последователна политика и отстояващ европейските ценности“, заяви пред посетителите Алиева-Вели.   Като член на Комисията по Заетост и социални въпроси и Комисията по Земеделие и развитие на селските региони, Атидже Алиева-Вели сподели основните теми, по които работи, които са от изключителна важност за България. В частност, тя информира гостите за преговорите по предложението за изменение на Регламент за Координация на системите са социална сигурност и работата й по пакета за реформа на Общата селскостопанска политика 2021-2027. Алиева-Вели сподели, че ще работи за гарантирането на плавен преход към новата земеделска програма и подчерта, че в ЕС има над осем милиона земеделски производители, които генерират значителен дял от брутния вътрешен продукт на страната и следва да бъдат подкрепяни. В допълнение, тя заяви, че модернизацията на земеделието, подкрепата за младите фермери, развитието на биоземеделието и биоикономиката са сред основните й приоритети.   „В основата на своята работа представителите на Движението за права и свободи поставят постоянния диалог със своите избиратели и насърчаването на активното им участие в изготвянето на националните и европейски политики“, подчерта българският евродепутат. В допълнение, тя изтъкна, че делегацията на ДПС ще следи важните за България теми като модерно земеделие, кръгова икономика, дигитализация, транспорт и развитие на селските региони.", "date": "2019.11.08", "title": "Група от ДПС Шумен в Европейския парламент по покана на евродепутата Атидже Алиева-Вели"}
{"url": "http://epicenter.bg/article/Noviyat-SOS--Dzhambazki-ostava-evrodeputat--dvama-novi-ot-GERB-vlizat-/198263/2/0", "text": "От вчерашно решение на ОИК-Столична стана ясно, че на мястото на избраната Валя Чилова, която е депозирала заявление за прекратяване на пълномощията, в столичния общински съвет ще се закълне директорът на 119-о училище Диян Стаматов, а на мястото на Йорданка Фандъкова влиза мениджърът Борис Петров.    Водачът на листата на ВМРО Ангел Джамбазки остава евродепутат, а на негово място общински съветник става председателя на Националния младежки комитет на ВМРО Михаил Петров.    Първото заседание на новия Столичен общински съвет е насрочено за вторник. Тогава новоизбраните съветници и кметове ще положат клетва. Председателят на СОС ще бъде избран с тайно гласуване.", "date": "2019.11.08", "title": "Новият СОС: Джамбазки остава евродепутат, двама нови от ГЕРБ влизат "}
{"url": "http://epicenter.bg/article/Mladen-Marinov--Politsiyata-e-edna-ot-institutsiite--koito-polagat-osnovite-na-modernata-ni-darzhavnost/198264/2/0", "text": "Приветствени думи на церемонията по повод Празника на полицията поднесе министърът на вътрешните работи Младен Маринов, предаде репортер на Агенция \"Фокус\".    \"На днешния ден празнува българската полиция. Преди 140 години, когато се създава Министерството на вътрешните работи, полицията е една от институциите, които полагат основите на модерната ни държавност. И тогава, и сега, ние имаме нелеката задача да следим за сигурността на хората, за реда и за спазването на закона\", заяви той.    По думите му, за близо век и половина е извървян дълъг път, натрупан е опит, но независимо от превратностите на времето, полицията винаги е следвала своята основна мисия - прилагането и спазването на закона.    \"Скъпи дами и господа полицаи, въпреки всички трудности, вие се справихте успешно. Благодаря ви за усилието и професионализма, с които работихте. Понесли сте много критики, но нито за миг не се отклонихте от закона и достойно защитихте професията полицай\", направи обръщение Младенов.    Той допълни, че този ден е празник и техните семейства, които ги подкрепят през цялото време: \"Нека днес преклоним глава и пред нашите колеги, които загинаха в изпълнение на своя професионален дълг. Те остават завинаги в нашите сърца и винаги ще бъдат пътя, по който ще продължим да вървим. На всички тях благодаря!\", изказа благодарност министърът на вътрешните работи.", "date": "2019.11.08", "title": "Младен Маринов: Полицията е една от институциите, които полагат основите на модерната ни държавност"}
{"url": "http://epicenter.bg/article/Gyokov--Kakvi-sa-politikite--koito-pravitelstvoto-shte-predprieme-za-dostoen-zhivot-na-vazrastnite-hora/198266/2/0", "text": "„Според статистиката в България съотношението между работещи и пенсионери към момента е 3:1. Прогнозите са, че след 40 години съотношението ще бъде 1,71:1, а според прогноза на БАН, след 10 години хората на възраст над 80 години ще бъдат 7 процента от населението на България. До 2050 – твърди се, че хората над 80 години ще са една десета от всички българи.   Освен демографската криза, емиграцията, ниската раждаемост, високата смъртност, набира скорост и друг проблем – застаряването. Това променя структурата на обществото и няма как да не буди притеснения, да представя предизвикателства пред икономиката, пенсионната система, здравноосигурителната система и националната ни сигурност“. Това заяви народният представител от ПГ на „БСП за България“ Георги Гьоков във въпрос към Марияна Николова, заместник министър-председател по икономическата и демографската политика, съобщиха от пресцентъра на БСП.   По думите му липсват адекватни политики, насочени към възрастните хора и има сериозно забавяне на прилагане на политики за справяне с тенденцията на застаряващото население.   „Какви ще бъдат политиките и мерките, които правителството ще предприеме за създаване на условия за достоен живот на възрастните хора и за активното им участие в икономическия и социален живот“, попита Гьоков.", "date": "2019.11.08", "title": "Гьоков: Какви са политиките, които правителството ще предприеме за достоен живот на възрастните хора"}
{"url": "http://epicenter.bg/article/Mladen-Marinov--Opredelyam-kato-savsem-normalna-podkrepata-na-MVR-za-Ivan-Geshev-/198268/2/0", "text": "Определям като съвсем нормална подкрепата на МВР за Иван Гешев – те работят ежедневно с прокуратурата и отлично с г-н Гешев, с който и аз съм работил. Това каза министърът на вътрешните работи Младен Маринов пред журналисти в кулоарите на Народното събрание, предаде Агенция \"Фокус\".   „Кой, ако не те, могат да дадат оценка за неговите професионални качества? И предполагам, че от това е продиктувана и подкрепата им за него. Аз работил добре с Иван Гешев и знам, че е човек, който притежава всички необходими качества“, добави още той.   Младен Маринов отказа да коментира решението на президента Румен Радев да върне за преразглеждане на Висшия съдебен съвет предложението за назначаване на Иван Гешев за главен прокурор. „Не мога да коментирам, това са си конституционни правомощия на държавния глава и той ги упражнява, съгласно Конституцията“, добави още той.", "date": "2019.11.08", "title": "Младен Маринов: Определям като съвсем нормална подкрепата на МВР за Иван Гешев "}
{"url": "http://epicenter.bg/article/Vremeto-ostava-toplo-za-noemvri/198227/2/0", "text": "Времето у нас е необичайно топло за сезона. Преди дни най-високата температура беше измерена в Кнежа - 28 градуса. Докога ще се задържат високите температури и ще настъпи ли скоро застудяване обясни синоптичката на БНТ Христина Балинска.   Необичайно топло остава времето за сезона. Максималните температури вчера бяха на стойности, типични повече за лятото. В Кнежа, Монтана, Плевен, Ловеч и други градове те достигнаха над 20 градуса.   Т. нар. циганско лято е в разгара си, но високите температури и липсата на валежи будят тревога, защото стойностите на валежите са много под обичайните за сезона.   Днес в по-голямата част от страната отново се очакват стойности от 25-26 градуса. В близките пет дни ще има слабо понижение на максималните температури, но те ще останат по-високи от обичайните за сезона.   Захлаждане ни очаква към 14-15 ноември, но въпреки това температурите ще се запазят по-високи от обичайните за това време на годината.   ", "date": "2019.11.08", "title": "Времето остава топло за ноември"}
{"url": "http://epicenter.bg/article/Balgarskata-pravoslavna-tsarkva-pochita-dnes-pametta-na-Sveti-Arhangel-Mihail/198228/2/0", "text": "Българската православна църква почита днес паметта на Свети Архангел Михаил. Църковният празник е наричан от народа Архангеловден. Според православната църква Свети Михаил е един от седемте първенстващи ангели, стоящи винаги пред престола на Господ.   Денят на Свети Архангел Михаил - военачалник на цялото небесно войнство от ангели и архангели, е вторият по значимост след Димитровден есенен празник на Българската православна църква.   Архангелската закрила е необходима на вярващите в духовно-нравствения им живот и в борбата им с изкушенията. Затова светецът символизира тържеството на доброто, на светлината и на справедливостта. В църковната иконография е изобразен с копие в ръка, тъпчещ с краката си дявола. В народната митология Рангел (както обикновено го наричали) бил един от шесте братя юнаци, които разделили света, земята и небето. На Рангел се паднало царството на мъртвите. Той отнасял душите на умрелите на небето, затова му казвали Вадидушник. И заедно със събрата си Петър отреждали коя душа къде да отиде – в Райската градина или в ада. В съботата преди празника е Архангелова задушница - една от големите задушници през годината. В много райони на страната на този ден се коли курбан за светеца и се правят обредни хлябове, чиято пластика напомня тази на хлябовете, приготвяни за погребение или помен. Най-възрастният в дома чупи обредния хляб, полива го с вино и благославя: \"Свети Архангеле, Свети Никола и вси светци, помагайте ни, почитаме ви и сечем колач, да се роди ръж до тавана!\".   Сипва отгоре вино от пръстена паница, а домакинята събира с шепи виното и го разпръсква навсякъде в къщата за берекет. Тя също изрича думите ”Свети Архангеле, Свети Никола и вси светци, помагайте ни, почитаме ви и сечем колач да се роди жито до пояс! Сега с що можахме, а догодина с що искаме! Сега с паница, догодина с бакъра!”.   На някои места в родината ни домакинята разчупва обредния хляб и дава на всекиго. Къшеят хляб трябва да се поеме с две ръце и да се изрече благослов. Българите са вярвали, че ако умиращият се усмихва, значи Архангел Михаил му е подал златна ябълка.   Днес празнуват всички, които носят имената Ангел, Ангелина, Ангелинка, Архангел, Гавраил, Гаврил, Емил, Емилия, Емилиян, Емилияна, Лина, Мила, Миладин, Милан, Милана, Миланка, Милен, Милена, Мильо, Михаел, Михаела, Михаил, Михаила, Михо, Огнян, Огняна, Пламен, Пламена, Рада, Ради, Радивой, Радка, Радко, Радмила, Радослав, Радослава, Радостин, Радостина, Райко, Райна, Райчо, Рангел, Рафаил, Рая, Руси, Руска, Руслан и Серафим.", "date": "2019.11.08", "title": "Българската православна църква почита днес паметта на Свети Архангел Михаил"}
{"url": "http://epicenter.bg/article/Boyko-Borisov--Tryabva-da-prodalzhim-dialoga-i-usiliyata-po-razshiryavaneto-na-ES/198229/2/0", "text": "\"С другите участници в лидерската среща, посветена на стратегическия диалог за Западните Балкани, обсъдихме европейската перспектива на региона.\"   Това написа премиерът Бойко БорисовБойко Борисов на страницата си във Фейсбук. Българският министър председател участва в лидерската среща, посветена на Западните Балкани в Женева.  \"Страната ни полага последователни усилия по темата като по време на Българското председателство на Съвета на ЕС свършихме огромна работа. Предстои ни и съвместно с Република Северна Македония председателство на Берлинския процес. Трябва да използваме пълноценно времето до срещата на върха в Загреб и да продължим диалога и усилията по разширяването\", написа още той. \"Не бива да се обезкуражаваме, при толкова важен за бъдещето на ЕС въпрос като Западните Балкани. Заедно трябва да бъдем решителни и целенасочени, да продължим да работим, докато целта ни в Европа да има стабилност, сигурност и просперитет не бъде постигната\", заяви Борисов.", "date": "2019.11.08", "title": "Бойко Борисов: Трябва да продължим диалога и усилията по разширяването на ЕС"}
{"url": "http://epicenter.bg/article/Stefan-Danailov-veche-disha-sam--V-saznanie-e-i-govori/198230/2/0", "text": "Жизнените показатели на Стефан Данаилов леко са се подобрили и лекарите са го изключили от апаратното дишане, за да продължат лечението. Той е в съзнание и говори.    Свижданията с актьора обаче са силно ограничени, за да се избегне риск от инфекции за отслабения му организъм.    Племенницата му Росица Обрешкова се е видяла само за 5 минути с него и сподели за \"Монитор\", че според нея няма развитие нито в посока подобрение, нито в посока влошаване. Рехабилитационните процедури и масажи не спират, за да не получи големият актьор рани от залежаване и да не се обездвижат ставите му.    Актрисата Ирен Кривошиева пък нито потвърди, нито отрече да го е посетила. \"Напишете добро и добро ще се случи\", прибави своето пожелание тя към добрата енергия на почитателите му.    Голяма метастаза в лимфен възел в областта на белия дроб е причината за тежкото състояние на Стефан Данаилов, който се бори за живота си в реанимацията на Военномедицинска академия. Дихателната недостатъчност, заради която се е наложило да му бъде направена трахеотомия и да бъде поставен на апаратно дишане, затруднява и сърдечната и бъбречната дейност на актьора. Метастазата е открита още при приемането на 76-годишния Стефан Данаилов във ВМА.    През 2013 г. Мастера бе диагностициран с Неходжкинов лимфом - заболяване, при което злокачествените клетки се образуват в лимфната система. Тогава засегнатият лимфен възел е в коремната област, но въпреки лечението сега медиците са открили голямо образувание в областта на белия дроб.    Посещенията при актьора са строго забранени, защото имунната му система практически не функционира. Лекарите отказват да предоставят информация освен на най-близките му - племенницата му Росица Обрешкова и доведения му син Росен Цанков.", "date": "2019.11.08", "title": "Стефан Данаилов вече диша сам. В съзнание е и говори"}
{"url": "http://epicenter.bg/article/Dimitar-Uzunov-Spazena-e-protsedurata-po-izbor-na-glaven-prokuror--Ne-mozhe-da-se-izlivat-kofi-s-pomiya/198231/2/0", "text": "Спазена е процедурата по избора на нов главен прокурор. Държавният глава не мотивира ясно решението си да не подпишем указа за назначението му. Стар принцип е, че това което законът не го забранява, е разрешено. Дори процедура с един участник е законосъобразна.   Това каза бившият представляващ ВСС Димитър Узунов пред БТВ по повод решението на президентът Румен Радев да не подпише указ, с който да назначи избрания на 24 октомври единствен кандидат за поста.    „Припомням, че когато избирахме г-н Цацров за главен прокурор, имаше двама кандидати. Въпреки това и тогава същите хора бяха недоволни. Използват се плакати срещу Иван Гешев от това време, стана ясно от думите му. Най-интересното е, че протестиращият срещу този избор, лично препоръча да се променят правилата и закона за тази процедура“, разясни той.    „Стотици прокурори подкрепиха Иван Гешев. В коша ли да я хвърлим тази подкрепа? Да се каже, че подкрепата в собствената държава е негатив, а позицията на БХК е позитив - това не го разбирам“, заяви Узунов.    „Ако по този начин се подхожда към административните ръководители, няма да има желаещи за тези постове. Не може върху всеки кандидат да се изливат кофи с помия. Излиза така, че е нежелан прокурорът, който се старае престъпниците да влязат в затвора, а срещу този, който ги пуска, се мълчи“, отбеляза Димитър Узунов.    „Сега този състав на ВСС ще трябва да преповтори процедурата. При повече от 17 гласа \"за\" държавният глава няма да има друг избор освен да подпише указа за назначението на нов главен прокурор. Заради уважението, което дължа към президента, няма да споделя мнението си за мотивите му“, завърши Узунов.", "date": "2019.11.08", "title": "Димитър Узунов:Спазена е процедурата по избор на главен прокурор. Не може да се изливат кофи с помия"}
{"url": "http://epicenter.bg/article/Goranov--Prezidentat-dade-atestatsiya-za-kachestvata-na-glavniya-prokuror/198232/2/0", "text": "Президентът имаше много тежка позиция дали да даде мандат или да го върне. В случая той даде атестация за качествата на главния прокурор. Но процедурата, описана в Конституцията, е такава, че при президента няма как да отидат двама или десетима човека. Един ще бъде избран за главен прокурор. Това заяви в сутрешния блок на Нова телевизия финансовият министър Владислав Горанов по повод отказа на държавния глава Румен Раден да подпише указа за назначението на новия главен прокурор.    По думите му текстовете в закона, според които изпълнителната власт в лицето на правосъдния министър трябва да номинира кандидатура за главен прокурор са неуместни, които в случая само тежат на правителството.    ,,Когато трябва да се избира между ляво управление, хората вдясно винаги са имали ясна позиция. Сега обаче те се обърнаха срещу ценностите, които винаги сме изповядвали. В един момент някой предпочита да избере Мая Манолова. Кандидатът на ГЕРБ беше единственият, който можеше да победи Мая Манолова и слава богу, че се случи. Истината е, че от времето, когато Иван Костов напусна СДС и създаде свой политически проект, в дясното не могат да намерят покой и всеки ден виждаме его върху его'', коментира Горанов избора на някои десни формации и в частност Демократична България да подкрепи кандидатурата на Мая Манолова за кмет на София.    ,,Концептуално погледнато, изграждането на местна инфраструктура трябва да се финансира от имуществените данъци. Знаете ли колко е годишният приход от данък недвижими имоти? Малко под 300 милиона. В България местните данъци са изключително ниски, няма как в едно населено място със 100 000 лева годишен приход да се очаква да се развива местната инфраструктура. Така че там, където живеят повече и се плащат повече данъци, ще има по-добра инфраструктура. Кметовете са тези, които трябва да преценят каква политика ще водят. Да, намаляването на местните данъци е винаги лесно решение, но в крайна сметка местната власт трябва да поеме своята отговорност. Изкушението да разказваш приятни за ухото истории възпитава грешни представи у българските граждани, че всичко може да бъде евтино или безплатно'', обясни финансовият министър по отношение на местните данъци.    Относно бюджета за следващата година Горанов заяви, че приходите за следващата година нарастват, а не намаляват.    ,,Ние ще съберем с три милиарда и половина повече. Нито един лев преизпълнение на приходите не може да бъде изхарчен от правителството. Правителството има възможност да размества отделните разходни пера и спестените лихви да ги насочим към ДОО, но това не означава преизпълнение на приходите. Ако се получи преизпълнние на приходите все пак, то отива към подобряване на бюджетното салдо'', посочи Владислав Горанов и категорично заяви, че ще има коледни добавки за пенсионерите.    ,,Увеличението на пенсиите е такова, каквото произвежда пенсионният модел. Увеличението в размер на 6,7% е половината от инфлацията и половината от ръста на средния осигурителен доход. Но за да има по-високи пенсии, трябва да има по-високи заплати и ние работим именно в тази насока'', допълни Горанов.    На въпрос кога България би могла да догони държави като Гърция, Хърватия, Румъния и Унгария по доходи финансовият министър отговори, че това би могло да се постигне, ако бъдем по-работливи и по-амбициозни.    ,,Повече инвестиции в образованието като икономическа и демографска мярка. Няма да сме по-успешни, ако не сме по-образовани. За жалост късно го разбрахме това'', отбеляза в заключение министър Горанов.", "date": "2019.11.08", "title": "Горанов: Президентът даде атестация за качествата на главния прокурор"}
{"url": "http://epicenter.bg/article/Borisov--Blagodarya-na-politsaite-za-uspeshnata-im-rabota--pozdravyavam-gi-za-profesionalniya-im-praznik/198236/2/0", "text": "Благодаря на полицаите за успешната им работа и ги поздравявам за днешния професионален празник. Това написа премиерът Бойко Борисов в профила си във \"Фейсбук\" по случай професионалния празник на полицията.   \"Българските полицаи успешно се борят с престъпността, контрабандата, нелегалната миграция и резултатите от тяхна работа са много добри. Благодаря им и ги поздравявам за днешния професионален празник. Честит имен ден на всички именици, бъдете живи и здрави!\", пожела премиерът.", "date": "2019.11.08", "title": "Борисов: Благодаря на полицаите за успешната им работа, поздравявам ги за професионалния им празник"}
{"url": "http://epicenter.bg/article/Gerdzhikov--Prezidentat-ne-motivira-svoya-ukaz--prosto-izrazi-stanovishte-zashto-e-otkazal-da-podpishe/198238/2/0", "text": "„Президентът не мотивира своя указ, просто изрази становище защо е отказал да подпише – заради липсата на състезателност. Но това не е достатъчно основание. Не виждам никакви нарушения на процедурните правила“. Това коментира пред БНР Огнян Герджиков, професор по гражданско и търговско право, бивш председател на парламента и бивш служебен премиер, по повод върнатото от Румен Радев решение на Висшия съдебен съвет (ВСС) за избор на Иван Гешев за главен прокурор.    В предаването „Преди всички“ проф. Герджиков подчерта:    „Законът предвижда правна възможност изпълнителната власт в лицето на министъра на правосъдието да издигне кандидатура за главен прокурор. Тази възможност може да се осъществи, може и да не се осъществи. Това вече е личен избор на министъра. Може би обаче това решение не е най-доброто, но то съществува“.    Според проф. Огнян Герджиков няма пречка ВСС да се събере и да прегласува решението си:    „Възможно е ВСС да върне процедурата на по-предишен етап, доколкото знам, но аз смятам, че с оглед на категоричното гласуване във ВСС първия път резултатът ще бъде същият“.    На въпрос дали има основание да бъде питан Конституционният съд по тази тема, при положение че вече се е произнесъл по тази тема, проф. Герджиков заяви, че това би било „удар във въздуха“.", "date": "2019.11.08", "title": "Герджиков: Липсата на състезателност не е достатъчно основание за отказа на Радев"}
{"url": "http://epicenter.bg/article/Sidi--VMRO-predlaga-ezhemesechna-dobavka-kam-nay-niskite-pensii-/198239/2/0", "text": "„Това, което сме заложили като решение в Закона за възрастните хора, е всички, които получават доходи под прага на бедност, да получават допълнително държавно плащане, което да изравни пенсията с прага на бедност. Водим разговори с нашите партньори от ГЕРБ дали би могло да се заложи в бюджета за догодина сума, с която да започне плавно и поетапно да се организират такива плащания“. Това каза пред БНР Александър Сиди, депутат от ВМРО, по повод предложение на партията.    В предаването „Преди всички“ Сиди уточни, че ако се стигне до изравняване на пенсиите с прага на бедност, отпадат всички останали плащания по различни програми за подпомагане на най-бедните пенсионери като помощи за отопление или за пътуване:    „За да облекчим бюджета, сме предложили това да се случи в три стъпки… Ние сме предвидили не увеличение на пенсиите през НОИ, а това да са допълнителни плащания през държавния бюджет. Така няма да има дисбаланс в системата, говорим за допълнителни плащания. Пенсията няма да се преизчисли, а ще се получава добавка... Надявам се до края на годината предложението ни да мине на първо четене в парламента“.    По изчисления на ВМРО около 1 млн. пенсионери ще вземат добавка към пенсията си, за да се изравни тя с прага на бедност, която към момента е 349 лева.", "date": "2019.11.08", "title": "Сиди: ВМРО предлага ежемесечна добавка към най-ниските пенсии "}
{"url": "http://epicenter.bg/article/Bozhankov--Falshivi-novini--ochernyane-i-kupuvane-na-glasove---tova-li-e-vrashtaneto-na-normalnostta-u-nas/198241/2/0", "text": "\"Ще ви кажа как протекоха изборите в Горна Оряховица. Поканиха ме в полицията по сигнал, който в последствие се оказа фалшив. Още на входа ме посрещна жена с камера и микрофон, която ме попита какво мисля за купуването на гласове. Показаха ми сигнала, който гласеше, че човек е принуждаван с шамари да гласува за мен. По-късно стана ясно, че сигналът е изпратен от имейл на човек с открадната самоличност и такъв сигнал никога не е имало. Викането ми в полицията и тази камера и микрофон в районното бяха постановка\". Това заяви народният представител от ПГ на \"БСП за България\" Явор Божанков пред БТВ, съобщиха от пресцентъра на БСП.   Божанков бе кандидат за кмет на Горна Оряхова от левицата и обясни за очернянето на имиджа му и машинациите по време на предизборната кампания в града.    \"Появиха се статии, че съм предизвикал катастрофа, оставил съм си детето и съм предизвикал гей парад. Всичко това целеше един човек с чиста биография да бъде вкаран в калта, за да може избирателят да бъде отвратен и избирателната активност да падне. Ниската избирателна активност е горивото на тази машина\", обясни социалистът.   Той добави, че големият компромат срещу него е пуснат 2-3 дни преди изборите : \"Същата журналистка направи видео с поставени лица в селска кръчма, с трима души, които говорят за купуване на гласове и споменават моето име. По-късно това стана основание тези лица да бъдат задържани.   Всичко това беше отразено публично и то повлия на моя резултат. Когато изборите минаха, в съда се оказа, че трите лица са заснети от човек със скрита камера, който е работил по граждански инициативи с моя конкурент от ГЕРБ Добромир Добрев. Лицето е многократно осъждано, последната му условна присъда е от миналата седмица и се оказа, че конкурентният кандидат за кмет го е изпратил да снима\", отбеляза Явор Божанков.   Той подчерта, че вече е късно хората да разберат истината, защото щетите са налице, а и същите тези камери ги е нямало в съдебната зала, за да отразят какво реално се е случило.   \"Завършвам с протичането на един изборен ден в България. Според мен Алеко Константинов и в най-смелите си предположения в \"Бай Ганьо прави избори\" не е предполагал, че това може да се случи в модерна България\", коментира Божанков. Той обясни, че в деня на изборите кандидатът от ГЕРБ е измервал резултатите с две социологически агенции.   \"Виждайки, че губи града, в този момент се случи нещо, което съм чувал, че се е случвало през 90-те години, но не съм очаквал да се случи в модерна България. Една частна охранителна фирма, която работи по договор с община Горна Оряховица беше активирана в горнооряховските села и започнаха да обикалят селата с два черни буса, с два Мерцедеса и вадеха хората да гласуват. Така се печелят избори през 2019 г. в България\", заяви народният представител.   Той обясни, че за това деяние е подаден сигнал в прокуратурата, подкрепен с множество снимки.   \"Въпреки че имахме множество сигнали, подадени към полицията, не бяха взети никакви мерки. Това е една скована от страх структура, която по-скоро охранява изборния резултат на управляващите, отколкото да се грижи за провеждането на честни избори\", отбеляза Божанков. Той беше категоричен, че тези действия отвращават хората и изкривяват изборния процес.   \"Това е удар по демокрацията. Ще търся своите права в съда, но исках да обърна внимание как протича целият този процес, защото премиерът Борисов каза, че това е връщане към нормалността. Кое е връщане към нормалността - силова структура, частна охранителна фирма, месеща се в изборите, МВР, което стои безучастно, фалшиви статии и фалшиви новини. Това не е връщане към нормалността, а отчуждаване на българските граждани от изборния процес\", завърши Явор Божанков.  ", "date": "2019.11.08", "title": "Божанков: Фалшиви новини, очерняне и купуване на гласове - това ли е връщането на нормалността у нас"}
{"url": "http://epicenter.bg/article/Emil-Radev--Evroparlamentat-reshitelno-podkrepi-otpadaneto-na-monitoringoviya-mehanizam-za-Balgariya/198243/2/0", "text": "Евродепутатите дадоха зелена светлина за отпадане на мониторинга за България и Румъния в рамките на заседание на комисията по граждански свободи, правосъдие и вътрешни работи на Европейския парламент в Брюксел. Точките на заседанието, които включваха представяне на Комисията за напредъка на двете страни по механизма за сътрудничество и проверка бяха председателствани от българския евродепутат Емил Радев, който е зам.-председател на ресорната комисия, съобщиха от пресцентъра на ГЕРБ.    Представителите на всички политически групи направиха изявления след презентацията от страна на ЕК, като се обединиха около тезата, че този механизъм вече не е ефективен.    „Многократно сме призовавали да се сложи край на този двоен стандарт спрямо България и Румъния. Докладите отдавна изчерпаха положителния си ефект и през последните години се използват единствено като инструмент за политически атаки срещу България и Румъния\", коментира Емил Радев нуждата от отпадането на мониторинга.    Българският депутат отбеляза, че напредъкът от страна на България е достатъчен за изпълнение на ангажиментите, които страната е поела с присъединяването си в Европейския съюз относно реформа на съдебната система и засилването на борбата срещу корупцията и организираната престъпност.    „Свидетели сме, че проблеми с корупцията и върховенството на закона има в целия Европейски съюз, а и борбата с порочните практики далеч не е по-ефективна в другите страни-членки\", посочи Емил Радев, като призова за решителни стъпки от страна на ЕК за окончателното приключване на процедурата.    Мониторингът над България и Румъния продължава вече 12 години, след като по време на присъединяването на двете държави към Европейския съюз през 2007 г. беше създаден като преходна мярка за улесняване на двете страни за реформа на съдебната система, засилване на борбата срещу корупцията и организираната престъпност.  ", "date": "2019.11.08", "title": "Емил Радев: Европарламентът решително подкрепи отпадането на мониторинговия механизъм за България"}
{"url": "http://epicenter.bg/article/Parvoto-zasedanie-na-Stolichniya-obshtinski-savet-shte-bade-na-12-noemvri-/198270/2/0", "text": "Първото заседание на Столичния общински съвет (СОС) ще бъде на 12 ноември от 10.00 часа. Това каза по време на брифинг в Столична община Малина Едрева - избрана за общински съветник от ПП ГЕРБ, предаде Агенция „Фокус“.    На 12 ноември ще се гласува и председател на СОС. Кандидатът на групата на ГЕРБ/СДС е Елен Герджиков.   Представлявам групата като председател на политическата коалиция ГЕРБ/ СДС. Това каза по време на брифинг в Столична община избраният за общински съветник от ГЕРБ/СДС Малина Едрева.   „Заместник-председател е д-р Тони Койчев, който е председател на градската организация на СДС“, допълни тя. „Ще търсим подкрепа на базата на темите, целите, конкретните идеи в конкретните насоки в работата на Общината.   С „Демократична България“ това е по отношение на електронното управление и повишаване на прозрачността на управление на Общината и Столичния общински съвет. По отношение на дигитализацията, електронното управление, възможната политика за превръщането на Витоша в един от най-големите паркове в нашия град и чистотата на въздуха и транспорта.   С ВМРО темите са сигурност и транспорт. Със „Спаси София“ темите са транспортна инфраструктура и обслужване“, обясни тя.   Веднага след като стана ясно какви политически групи и в какъв състав влизат в Столичен общински съвет ние започнахме политическите консултации с оглед на сформирането на новия Общински съвет, каза още Едрева.   „Това е нужно и по настояване на кмета госпожа Йорданка Фандъкова, тъй като отговорността на града ни в този момент при подготовката на следващата календарна година е от голямо значение. Разбира се, първите политически сили към които се обърнахме са тези, които стоят най-близо до нашата политическа идеология – десните партии. Първата среща беше с Демократична България, след което последваха срещите с ВМРО. Продължават срещите с БСП и, разбира се, с представителя на гражданската движение „Спаси София“, посочи тя.", "date": "2019.11.08", "title": "Малина Едрева: Първото заседание на Столичния общински съвет ще бъде на 12 ноември "}
{"url": "http://epicenter.bg/article/Prezidentat--V-Balgariya-nyama-volya-za-provezhdane-na-prozrachen-vot/198272/2/0", "text": "Има защитни механизми при провеждането на избори, но в България няма воля за провеждане на прозрачен вот. Това каза президентът Румен Радев в родното си село Славяново, предаде Агенция „Фокус“.   „Сложността на проблема с проведените избори е, че има над 600 000 недействителни бюлетини, множество сгрешени протоколи от СИК и много сигнали за корпоративен и купен вот, както и изчезнали преференции. Това не може да бъде оценка на един изборен процес. Всичко това ерозира доверието в изборите и отблъсква гражданите от урните. От това страдаме всички, страда и най-вече демокрацията“, посочи Радев.   „По тези причини ще събера и представителите на парламентарно представените партии, и ръководството на ЦИК, и органите на реда. Това ще стане, когато събера достатъчно данни и ги анализираме с моя екип. Имаме рационални предложения, защото очевидно така не трябва да се правят избори. В ХХI век сме все пак“, каза още президентът.   По думите му има защитни механизми за опазването на прозрачността на вота. „Ако това е електронно дистанционно гласуване или машини за гласуване – докато не се попълнят всички полета, не може човек да гласува. Има ги тези защитни механизми, но защо не ги прилагаме е друг въпрос. Справят ли се хората с банкоматите и с телефония, значи трябва да се справят и с машините и електронното гласуване“, добави той. По думите му слуховете, че хората няма да се справят с този вид гласуване са спекулация.   „Това е просто липса на воля да имаме прозрачни избори“, посочи Радев.  ", "date": "2019.11.08", "title": "Президентът: В България няма воля за провеждане на прозрачен вот"}
{"url": "http://epicenter.bg/article/Sotir-Tsatsarov--Prezidentat-e-izpalnil-vazmozhnostta--dadena-mu-ot-Konstitutsiyata/198273/2/0", "text": "Президентът Румен Радев е изпълнил възможността, дадена му от Конституцията, да не подпише указа за избора на Иван Гешев за нов главен прокурор. Това заяви днес главният прокурор Сотир Цацаров, съобщава \"Монитор\". \"Президентът просто изпълни Конституцията. Конституцията дава правото, както да подпише указ, така и да върне кандидатурата. В случая той се възползва от едно от конституционните си правомощия. Аз мога да коментирам мотивите като юрист, като гражданин, но не е редно да ги коментирам, с оглед на това, че към момента съм действащ главен прокурор. Коментирам ги така: Президентът има право да върне, дори без мотиви, в конкретния случай ние чухме изложени мотиви, дали ги споделям, или не - е съвсем отделен въпрос\", коментира Цацаров.   Министърът на правосъдието Данаил Кирилов вече не може да направи предложение за кандидат за главен прокурор, защото това е процедурата, разписана в Конституцията, каза още Сотир Цацаров.    „Процедурата оттук-насетне продължава по следния начин: на първо място – указ на президента, който указ очевидно беше факт. На второ място: публикуване на този указ или обнародването му в Държавен вестник. Оттам-насетне: заседание на Висшия съдебен съвет. Две възможности: гласуване на кандидатурата отново, тоест набиране на не по-малко от 17 гласа и оттам-насетне назначаване на г-н Гешев от президента на републиката с указ. Втора възможност: ненабиране на 17 гласа и започване на нова процедура“, обясни главният прокурор.  Избраният от ВСС за главен прокурор Иван Гешев от своя страна благодари на президента, защото е спазил Конституцията и се е произнесъл в обозрим срок.   \"Благодаря и на професионалната общност на прокурорите и следователите, която явно седи зад мене при този избор, защото този избор е чисто професионален, а не политически. И на последно място мога да кажа, че благодаря на целия ВСС - тези, които гласуваха за мен на изслушването, и тези, които бяха против мен, защото се проведе една открита, прозрачна, публична процедура при спазване на законовите изисквания. Процедурата продължава. Надявам се, че ВСС ще продължи по този начин - със спазване на закона и провеждане на открита и публична процедура\", каза още той.    Според Цацаров, ВСС може да се произнесе за избора на нов главен прокурор веднага след публикуването на отказа на президента в Държавен вестник.    Двамата с Иван Гешев участваха в парламента в регулярна среща с представители на Венецианската комисия.   Председателят на Върховния административен съд Георги Чолаков коментира във Варна ситуацията с избора на нов главен прокурор след връщането за прегласуване от президента. Чолаков каза, че в понеделник изтича срокът за оспорване на решенията от местните избори, но в някои съдилища има вече по 10-11 дела. Все още обаче не е образувано дело за касиране на избора на Йорданка Фандъкова за кмет на София.    \"Президентът не изненадва никого с това свое действие. По-скоро аргументите му за връщане на кандидатурата на Иван Гешев за главен прокурор са политически. Той критикува изпълнителната власт, в лицето на министъра на правосъдието, че не е предложил алтернативна кандидатура“. Това заяви пред Нова телевизия бившият конституционен съдия проф. Пламен Киров. По думите му никъде не е забранено институциите, които официално го подкрепиха, да изразят мнението си за работата с него.    „Има гласове, които подшушват за бъдещо действие на президента срещу ВСС“, каза още той.    „Създаде се впечатлението, че президентът действа в зависимост и под натиск. По отношение на мотивите – виждате, че те се концентрират в три направления. На първо място, че няма алтернативни кандидатури. Такова изискване за процедурата няма. Нито Конституцията, нито Закона за съдебната власт изисква да има две или повече кандидатури.  Не виждам с какво е нарушена Конституцията“, категоричен бе проф. Киров.    „Президентът Румен Радев върна избора на нов главен прокурор за ново гласуване във ВСС. На специална пресконференция той обяви, че няма да подпише указа за назначаването на Иван Гешев. Напълно спазена е процедурата за избора на главен прокурор. Държавният глава не е длъжен да мотивира указа, но на практика той изложи кратки мотиви“, коментира пък пред bTV Димитър Узунов, бивш представляващ ВСС.    При второ успешно гласуване държавният глава няма да има друг изход, освен да подпише указа за назначаване на избрания кандидат, добави той. Законът не въвежда като необходимо условие задължително участие на повече от едно лице. Следователно и процедура с един участник е законосъобразна, поясни Узунов.    „Когато избирахме Сотир Цацаров за главен прокурор, имаше две кандидатури. Тези, които днес са недоволни, и тогава не бяха доволни.  Следователно не е това истинският мотив“, припомни Узунов. Той допълни, че на протестите срещу Иван Гешев дори са използвани плакати от времето на Цацаров. Според него най-странният мотив на Румен Радев е относно подкрепата на МВР и ДАНС.    “Да казва, че подкрепата на институциите е негатив, а липсата на подкрепа на неправителствения сектор в лицето на Българския хелзинкски комитет, да е позитив – не разбирам това“ коментира още Димитър Узунов.    Очаква се днес Висшият съдебен съвет да вземе отношение по казуса. Вчера държавният глава изрази опасения, че в процедурата по избор е участвал само един кандидат. По Конституция, президентът има право само веднъж да върне решението на ВСС. От Висшия съдебен съвет вече заявиха, че отново ще гласуват за кандидатурата на Иван Гешев и отново ще предложат на държавния глава да подпише Указ за назначаването му.    \"Нека да не драматизиране решението на държавния глава Румен Радев за неподписвамето на указа за назначаването на Иван Гешев за нов главен прокурор\". За това призова вицепремиерът и военен министър Красимир Каракачанов на влизането си в Народното събрание за парламентарен контрол. Той смята, че ако нещо не се промени и няма нова процедура за главен прокурор, ВСС ще потвърди своето решение за Гешев.    Според Каракачанов неподписването на указа за Гешев от страна на президента е негово конституционно право. На въпрос дали трябва да бъде издигнат нов кандидат за главен прокурор, Каракачанов отбеляза, че не е приет нито на НС, министъра на отбраната или на Министерски съвет.  ", "date": "2019.11.08", "title": "Сотир Цацаров: Президентът изпълни Конституцията, дали споделям мотивите му, е отделен въпрос"}
{"url": "http://epicenter.bg/article/Marinov--Nyama-neproveren-i-nedokladvan-signal-po-vreme-na-mestnite-izbori/198275/2/0", "text": "Няма непроверен и недокладван сигнал по време на местните избори. Това каза министърът на вътрешните работи Младен Маринов пред журналисти в кулоарите на Народното събрание, предаде Агенция \"Фокус\".   „Всякакви неща и обвинения чух. Има обективни критерии, които могат да се проверят, колегите навсякъде са свършили работата си професионално. Няма непроверен сигнал, няма недокладван сигнал в прокуратурата.   Ако направим сравнение с изборите през 2015 г. за местна власт, можем да направим извода, че процентно досъдебните производства на база на подадените сигнали, се запазват като процент с тези през 2015 г. Единственото, което имаме като увеличение, това са протоколите за предупреждение, те се съставят тогава, когато при проверка на сигнала не са събрани достатъчно данни за образуване на досъдебно производство. Законът за МВР дава правомощия на полицейския служител да състави протокол за предупреждение“, добави още той.", "date": "2019.11.08", "title": "Маринов: Няма непроверен и недокладван сигнал по време на местните избори"}
{"url": "http://epicenter.bg/article/Goranov--Obshtinskite-kmetove-da-ne-se-izkushavat-da-poemat-angazhimenti--koito-ne-mogat-da-izpalnyavat/198276/2/0", "text": "\"Това, което казвам на общинските кметове е, че сега в началото на мандата трябва да определят своята политика по отношение на ангажиментите, които са поемали към своите граждани и към това, че концептуално местната инфраструктура се финансира от местните данъци, да не се изкушават да ги намаляват, или да поемат ангажименти, които не могат да изпълняват\". Това каза министърът на финансите Владислав Горанов пред журналисти в кулоарите на Народното събрание, предаде Агенция „Фокус“.   \"Общините и много общински кметове в предизборната кампания са поемали много ангажименти за изграждане на едно или друго. С 300 милиона приходи от данък върху недвижимите имоти, ако сметнем само тротоарите в 5 000 населени места, едва ли можем да сменим и една плочка“, добави Горанов. Той коментира, че републиканската пътна инфраструктура, която минава през общините, е отговорност на държавата и тя ще си бъде изграждана и поддържана. „Неслучайно от следващата година се надявам на допълнителен ресурс от тол системата да помогне за този процес“, добави още той.", "date": "2019.11.08", "title": "Горанов: Общинските кметове да не се изкушават да поемат ангажименти, които не могат да изпълняват"}
{"url": "http://epicenter.bg/article/Radev--Tsarkvata--Sv--Arh--Mihail--v-Slavyanovo-e-simvol-na-vyarata-i-nepokorstvoto-na-balgarskiya-duh/198277/2/0", "text": "Църквата „Св. Архангел Михаил“ е символ на непокорството на българския дух и несломимата българска вяра. В най-мракобесните времена на робство славяновци са решили да изградят своя храм на вярата - голям като техните мечти и устойчив като тяхната вяра. Това заяви държавният глава Румен Радев в приветствието си по случай празника на храм „Св. Архангел Михаил” в село Славяново, от където са родителите му. Това съобщиха от прессекретариата на държавния глава. Според президента преди 170 години изграждането на толкова голям храм е било недопустимо, затова е разрушаван до основи и съграждан нощем, докато с много упоритост, борбеност и стоицизъм точно на Архангелов ден е бил завършен.    „От тогава са минали много поколения и исторически епохи – всяка със своите превратности, но храмът стои до днес да ни напомня, че българинът е успявал, когато е имал непреклонен дух, силна вяра и най-важното единство“, посочи държавният глава.   Президентът поздрави Старозагорския митрополит Киприан, Българската православна църква и жителите на село Славяново за упоритостта и усилието, с които работят да бъде реставриран този паметник на българщината, за да може още много поколения да бъдат духовно обединявани около него.   „Нека не забравяме, че нашата нация е възкръсвала и след най-тъмното робство, но винаги процесът на възраждане е започвал от вярата. Да следваме примера на предците ни – да пазим вярата си, българщината и да следваме техния пример за достойнство и единение“, призова Румен Радев.   Държавният глава дари на храма икона на св. Архангел Михаил.", "date": "2019.11.08", "title": "Радев: Църквата „Св. Арх. Михаил“ в Славяново е символ на вярата и непокорството на българския дух"}
{"url": "http://epicenter.bg/article/Ministar-Kralev-nagradi-medalistite-ot-Svetovnoto-parvenstvo-po-kikboks-/198318/8/0", "text": "Министърът на младежта и спорта Красен Кралев награди с почетни плакети на ММС медалистите от Световното първенство по кикбокс в стиловете лоу кик, К1 и лайт контакт, съобщиха от ММС.    На шампионата в Сараево (Босна и Херцеговина) националите ни спечелиха 4 медала – 2 сребърни и 2 бронзови. Световни вицешампиони в стил лоу кик станаха Доброслав Радев (кат. до 71 кг) и Димитър Пенчев (кат. до 67кг). В стил лайт контакт Василена Йорданова завоюва бронзовото отличие при 50-килограмовите, а Теодор Христов (кат. до 75 кг) добави още един бронз в стил К1. В Световното първенство взеха участие общо 754 състезатели от 58 държави, като в отделните дисциплини и категории участваха по над 20 кикбоксьори.    Председателят на Българската конфедерация по кикбокс и муай тай Галин Димов заяви, че е изключително доволен от представянето на състезателите. Той подчерта, че отборът е съставен от много млади бойци, които участват за първи път при мъжете и жените. „Успехите на нашите кикбоксьори са забележителни и ще положим големи усилия, за да продължим тяхното развитие“, каза още Димов.    Специален гост на срещата беше 8-годишният Божидар Джермански от Дупница. Божидар страда от аутизъм, но именно чрез спорт се опитва да преодолее тази диагноза. Вече 2 години той тренира кикбокс в родния си град. Министър Кралев запозна Божидар с част от своята работа и му подари ръкавици, с които да практикува любимия си спорт. Малкият състезател покани Красен Кралев на гала вечер по кикбокс в Дупница, която ще се проведе на 30 ноември и подари на спортния министър първите си ръкавици.    Почетни плакети от министър Кралев получиха още националният селекционер Станислав Бахчеванов и треньорите Камен Пенчев, Кирил Чакъров и Калин Мирчев.   В края на ноември стартира и шампионатът на планетата в другите три стила – фул контакт, кик лайт контакт и пойнтфайтинг, който ще се проведе в Анталия, Турция.  ", "date": "2019.11.08", "title": "Министър Кралев награди медалистите от Световното първенство по кикбокс "}
{"url": "http://epicenter.bg/article/Emanyuel-Makron--Bosna-e-bomba-sas-zakasnitel--koyato-tsaka-do-Harvatiya/198245/7/0", "text": "Кабинетът на държавния глава на Босна и Херцеговина Желко Комшич заяви, че ще покани френския посланик в страната Гийом Русон на разговори заради изявлението на френския президент Еманюел Макрон, че \"Босна е бомба със закъснител, която цъка до Хърватия\".    От Русон ще бъде изискано да изясни възгледите на Макрон, съобщиха от кабинета на Комшич.    В интервю за „Икономист“ френският президент каза също, че що се отнася до региона на Западните Балкани, нито Северна Македония, нито Албания не са изправени пред проблема за завръщането на джихадистите, за разлика от Босна, която може да се сблъска с това.    „Ако сте загрижени за този регион (Западните Балкани), първият въпрос не е нито в Северна Македония, нито в Албания, а в Босна и Херцеговина. Босна и Херцеговина е бомба със закъснител, която цъка до Хърватия и е изправена пред проблема за завръщането на джихадистите“, каза Макрон.", "date": "2019.11.08", "title": "Еманюел Макрон: Босна е бомба със закъснител, която цъка до Хърватия"}
{"url": "http://epicenter.bg/article/Maykal-Blumbarg-shte-se-kandidatira-za-prezident-na-SASht-/198262/7/0", "text": "Бившият кмет на Ню Йорк Майкъл Блумбърг се готви да влезе в кандидат-президентската надпревара, за да стане кандидатът на демократите на президентските избори през 2020 г., съобщиха американските медии в четвъртък, предаде БГНЕС.    Очаква се 77-годишният Блумбърг да подаде документи в поне един щат тази седмица, обявявайки се за кандидат, според множество медии, включително „Ню Йорк Таймс“.    Милиардерът Блумбърг беше заявил през март, че няма да се кандидатира, но в продължение на седмици си играе с идеята да се опита да спечели Белия дом, според негов съветник, който беше цитиран да казва, че все още не е взел окончателно решение.    Въпреки това Блумбърг е изпратил служители в Алабама, за да съберат подписите, необходими за регистрация в основния щат преди крайния срок в петък. Този ход е първият ясен знак, че Блумбърг, дълго смятан за възможен кандидат за президент на САЩ, се готви да се изправи срещу президента Доналд Тръмп.    Блумбърг, един от най-богатите хора в САЩ, управлява Голямата ябълка от 2001 до 2013 година. През годините той преминава между Републиканската и Демократическата партии и също така е независим кмет. Той се възприема като центристка фигура, близка до Уолстрийт, която гледа на Елизабет Уорън и Бърни Сандърс, двама от водещите кандидати на демократите, като твърде леви.    Неговото влизане в надпреварата би разпръснало и без това препълнено от претенденти поле, като в момента 17 кандидати се борят за правото да се изправят срещу Тръмп като номинация на демократите. ", "date": "2019.11.08", "title": "Майкъл Блумбърг ще се кандидатира за президент на САЩ "}
{"url": "http://epicenter.bg/article/Orban--Erdogan-e-nay-vazhniyat-igrach-za-Evropa/198281/7/0", "text": "Турция има ключова роля при спирането на милиони мигранти по пътя им към Унгария за Европа, независимо от факта дали унгарската опозиция може или не иска да разбере това нещо.    Това каза унгарският премиер Виктор Орбан ден след визитата на турския президент Тайип Реджеп Ердоган в Будапеща. Според него \"всяко отстраняване от власт на Ердоган ще бъде в полза на миграционните сили\".   \"С подривната си дейност срещу равновесието, сигурността, доверието и редът в Турция, промиграционните сили искат да реализират тяхната мечта за заливането на Европа с милиони мигранти\", каза още Орбан и отново обвини американският милиардер Джордж Сорос, че е \"изготвил план, който предвижда Европа да бъде залята всяка година с един милион мигранти, защото тя имала нужда от тях\".    \"Докато Ердоган е на власт Европа може да постигне споразумение с него. Той ще отвори портите към Сирия, а не към Европа. Засега сме на сигурно място\", подчерта Виктор Орбан.   По време на визитата си в Будапеща Ердоган предупреди, че Турция ще бъде принудена да отвори вратите си за сирийски бежанци към Европа, ако Брюксел не отпусне достатъчно помощ за властите в Анкара.   Източник: Канал 3", "date": "2019.11.08", "title": "Орбан: Ердоган е най-важният играч за Европа срещу миграцията, затова Сорос иска да го свали!"}
{"url": "http://epicenter.bg/article/38-dushi-byaha-spaseni-sled-vzriv-v-mina-kray-Hale-/198286/7/0", "text": "38 миньори са били затрупани след взрив в мина край германския град Хале. Все още не е ясно какво е причинило взрива.    38-те души, които са се намирали под земята по време на инцидента, са изведени успешно на повърхността. Всички са успели да стигнат до едно от специалните помещения в мината, предвидено за аварийни ситуации. То е укрепено и снабдено с достатъчно вода и кислород. Миньорите са прекарали в специалното помещение около 3 часа в очакване на спасителите.    Двама души са пострадали и са откарани в болница, единият е ранен тежко.    В мината Тойчентал обикновено работят 100 души. Тя не работи като мина от 1982 година поради изчерпване на залежите от калиева сол, а от 15 години в нея се складира минерален отпадък. ", "date": "2019.11.08", "title": "38 души бяха спасени след взрив в мина край Хале "}
{"url": "http://epicenter.bg/article/Putin-i-Erdogan-shte-obsadyat-situatsiyata-v-Siriya-v-telefonen-razgovor-/198288/7/0", "text": "Държавният глава на Руската федерация Владимир Путин и турският му колега Реджеп Тайип Ердоган ще проведат телефонен разговор в събота, 9 ноември, в който ще обсъдят ситуацията в Сирия. Това обяви пред журналисти говорителят на Кремъл Дмитрий Песков, предават TACC и Агенция \"Фокус\".    В четвъртък Ердоган обяви, че възнамерява да обсъди ситуацията в Сирия с руския президент Владимир Путин. Съответното той обяви на пресконференция в Анкара.    „Снощи (сряда, 6 ноември – бел.р.) проведох разговор с [президента на САЩ Доналд] Тръмп. След това също ще преговарям с Путин за оценка на ситуацията [в Сирия]\", обясни Ердоган.    Според президента на Турция, Анкара „ще изпълни докрай своята част от задълженията по постигнатите споразумения\".    „Ние не отстъпваме от меморандума“ от Сочи, добави турският държавен глава.    На 9 октомври Анкара обяви, че ще проведе операция „Извор на мира“ в Северна Сирия с цел създаване на буферна зона там. Тя трябва да се превърне в защитен пояс за турската граница. Според плана на Анкара сирийските бежанци, приети в Турция, ще могат да се върнат в зоната за сигурност. Дамаск определи операцията като агресия, а международната общност осъди действията на Анкара.    На 22 октомври президентите на Русия и Турция проведоха среща в Сочи, на която подписаха меморандум за съвместни действия за разрешаване на ситуацията в североизточната част на Сирия. Руската военна полиция и сирийските гранични служители от обяд на 23 октомври бяха въведени в райони, граничещи с 30-километровата зона за сигурност, създадена от Турция.    На 29 октомври руският министър на отбраната Сергей Шойгу обяви, че кюрдите са завършили изтеглянето на въоръжените си части от зоната за сигурност. На 1 ноември руските и турските военни проведоха първия съвместен патрул на изток от река Ефрат.  ", "date": "2019.11.08", "title": "Путин и Ердоган ще обсъдят ситуацията в Сирия в телефонен разговор "}
{"url": "http://epicenter.bg/article/I-v-Saraevo-besni-na-Makron--Iskat-otgovor-ot-Frantsiya-za-izkazvaneto-na-prezidenta-/198292/7/0", "text": "Председателстващия Президиума на Босна и Херцеговина (БиХ) Желко Комшич ще покани посланика на Париж в страната за разговор, в който да бъде изяснена позицията на президента на Франция Еманюел Макрон, след изказването му за The Economist, пише вестник The Sarajevo Times. Френският президент нарече БиХ „тиктакаща бомба със закъснител“ и най-голямото притеснение за Европа на Балканите, заради нейният „проблем със завръщащите се джихадисти“. „Ако си загрижен за този регион, първият въпрос не е нито Македония, нито Албания, а Босна и Херцеговина. Това е бомба със закъснител, която тиктака точно до Хърватия и която е изправена пред проблем със завръщащите се джихадисти“, заяви Маркон.  ", "date": "2019.11.08", "title": "И в Сараево бесни на Макрон! Искат отговор от Франция за изказването на президента "}
{"url": "http://epicenter.bg/article/Novite-predlozheniya-za-evrokomisari-shte-badat-izslushani-na-14-noemvri/198294/7/0", "text": "Европейският парламент съобщи, че ще изслуша на 14 ноември новопредложените за еврокомисари от Унгария, Румъния и Франция, съобщи БТА.    Оливер Вархей е кандидатът за еврокомисар от Унгария, Адина Валеан е предложението от Румъния, а Тиери Бретон - от Франция. Те ще отговарят съответно за разширяването и съседството, за транспорта и за вътрешния пазар, промишлеността и предприемачеството    Предварителната оценка дали предложените отговарят на изискванията срещу конфликт на интереси ще бъде дадена на 12 ноември, се уточнява в съобщението. ЕП отбелязва, че едва след положително становище на правната комисия може да се пристъпи към същинския изпит.    На 21 ноември ще бъде взето окончателно решение дали изслушванията са били успешни, за да може евродепутатите да пристъпят към гласуването на целия състав на Европейската комисия с председател Урсула фон дер Лайен.    Предвижда се гласуването в пленарната зала в Страсбург на цялата комисия да се състои на 27 ноември, а за избора на новата ЕК е необходимо обикновено мнозинство от подадените гласове, пояснява ЕП.   Говорителят на следващата Европейска комисия Ерик Мамер каза още, че новоизбраният председател на ЕК Урсула фон дер Лайен не е получила отговор на писмото си до британския премиер Борис Джонсън, изпратено вчера с искане страната да даде свое предложение за еврокомисар.  ", "date": "2019.11.08", "title": "Новите предложения за еврокомисари ще бъдат изслушани на 14 ноември"}
{"url": "http://epicenter.bg/article/Yunker--Predi-30-godini--vmesto-da-stradat-ot-istoriyata--evropeytsite-sazdadoha-istoriya/198298/7/0", "text": " хората излязоха по улиците под заплаха да изгубят свободата си, за да постигнат  Това се посочва в изявление на председателя на Европейската комисия Жан-Клод Юнкер по повод 30-годишнината от събитията на  Смелостта на европейците срути стени, единството им вдъхнови света, а мирната революция промени завинаги посоката на историята, добавя Юнкер.  и помириха историята и географията на Европа. Вместо да страдат от историята, хората създадоха история. Благодарение на тях младите европейци оттогава живеят в мир и свобода, пътуват и обичат без граници, допълва той.  След тежка катастрофа на пътя и три седмици в кома, се събудих на този ден през 1989 г. с поразителната картина по телевизията от падането на Берлинската стена. Чувството бе неописуемо - това беше повратен момент в световната политика и началото на нов живот за нашия континент, и лично за мен, пише Юнкер.   Източник: Дарикнюз", "date": "2019.11.08", "title": "Юнкер: Преди 30 години, вместо да страдат от историята, европейците създадоха история"}
{"url": "http://epicenter.bg/article/ES-shte-podsili-ohranata-na-vanshnite-granitsi/198299/7/0", "text": "ЕС постигна споразумение за подсилването на охраната на външните граници, съобщиха от Съвета на Европейския съюз.    Съветът прие нов регламент относно европейската гранична и брегова охрана — важен елемент от цялостния подход на ЕС към миграцията и управлението на границите, съобщава БТА.    Европейската агенция за гранична и брегова охрана (Frontex) се подсилва с персонал и техническо оборудване. Агенцията получава също по-широк мандат за подпомагане на дейностите на държавите членки, особено в областта на контрола на границите, връщането и сътрудничеството с трети държави. С новия регламент Европейската система за наблюдение на границите (EUROSUR) ще се интегрира в рамките на европейската гранична и брегова охрана, за да подобри функционирането си.    С цел да се осигури съгласувано управление на външните граници на ЕС и да се даде възможност за реагиране при кризисни ситуации, Frontex ще има на разположение постоянен корпус. Този корпус, който ще бъде създаден постепенно, ще наброява до 10 000 оперативни служители към 2027 г. Той ще включва оперативни служители от Frontex, от държавите членки в рамките на дългосрочни командировки или изпращане за кратък период от време, както и резерв за бърза реакция, който ще се поддържа до края на 2024 г.    Предложените правила ще позволят на Frontex да предоставя техническа и оперативна подкрепа на държавите членки при операции по връщане. Агенцията ще предоставя подкрепа по искане на съответната държава членка или по своя собствена инициатива и със съгласието на съответната държава членка. Тази подкрепа ще обхваща всички области на връщането — от подготвителните дейности до дейностите за връщане и дейностите след връщането и след пристигането.    Предложените правила ще допринесат за засилване на сътрудничеството с трети държави, като дадат на агенцията по-широк периметър за действие, без да ограничават възможностите за съвместни операции до съседните държави.", "date": "2019.11.08", "title": "ЕС ще подсили охраната на външните граници"}
{"url": "http://epicenter.bg/article/Reuters--Pompeo-prizna--che-NATO-tryabva--da-raste-i-da-se-promenya--/198301/7/0", "text": "Държавният секретар на САЩ Майк Помпео заяви, че НАТО трябва да расте и да се променя или рискува да закърнее, предава Reuters, цитирана от Агенция \"Фокус\".  Той каза това по време на втория ден от визитата си в Берлин и ден след като френският президент Еманюел Макрон заяви, че Алиансът се намира в състояние на \"мозъчна смърт\", в което липсва координация между страните-членки. По-рано Помпео заяви, че НАТО е една от най-важните организации в „цялата ни история“. Той беше попитан от журналисти дали смята, че Макрон е прав в своите изявления и дали НАТО е остарял.  „След 70 години (НАТО) трябва да расте и да се променя“, заяви той.  „Алиансът трябва да се изправи пред днешните реалности и предизвикателства“, добави държавният секретар. „Ако държавите вярват, че могат да получат ползи за безопасността, без да предоставят на НАТО нужните ресурси, ако те не изпълняват задълженията си, Алиансът може да стане неефективен и остарял“, каза Помпео.", "date": "2019.11.08", "title": "Reuters: Помпео призна, че НАТО трябва „да расте и да се променя“ "}
{"url": "http://epicenter.bg/article/Vuchich--Pristiga-nashiyat-brat-Boyko-Borisov-i-shte-se-obarna-kam-nego-na-balgarski-/198305/7/51", "text": "Президентът на Сърбия Александър Вучич заяви, че до 1 декември пътуването по източната отсечка на Коридор 10 ще бъде безплатно, предават БНР и БТА.    Вучич отговаряше на въпроси на журналисти след форум, посветен на Западните Балкани, организиран от Световния икономически форум в Женева.    Вучич каза, че откриването утре на отсечка от източното разклонение на Коридор 10 за него ще бъде най-хубавият ден и добави, че е горд от новите 86,9 километра магистрала, които ще свържат Ниш, Бела Паланка, Пирот, Димитровград и ГКПП Градина.    \"Честитя на гражданите новите почти 87 километра. Пристига и нашият български брат Бойко Борисов, а аз ще се обърна към него и на български\", каза Вучич, цитиран от Танюг.    С пускането утре на отсечката Сърбия завършва изграждането на сръбската част на Коридор номер 10.  ", "date": "2019.11.08", "title": "Вучич: Пристига нашият брат Бойко Борисов и ще се обърна към него на български!"}
{"url": "http://epicenter.bg/article/Amerikanski-shpionski-bezpiloten-samolet-e-preletyal-nad-Donbas-/198310/7/0", "text": "Стратегически безпилотен летателен апарат на Американските военновъздушни сили RQ-4B Global Hawk е извършил петчасов разузнавателен полет близо до линията на съприкосновение в Донбас, по време на който на няколко пъти се е приближил до руските граници, предава руската агенция Интерфакс, цитирана от \"Фокус\".    Маршрутът на полета на американския дрон до Донбас е минал през Гърция, България и Румъния. Той премина границата на Украйна на север от Молдова.    Това е първият полет на американския дрон RQ-4 Global Hawk над Донбас през ноември. Миналия месец е имало три подобни полета по линията на съприкосновение в Донбас и в близост до руските граници, включително на 8, 19 и 24 октомври.    Апаратът RQ-4 Global Hawk е проектиран да извършва стратегическо въздушно разузнаване дълбоко в противниковата територия за дълго време.    Когато лети на голяма надморска височина, той е в състояние да изследва големи площи, да извършва разузнаване на точкови цели с висока разделителна способност и да предава разузнавателна информация в реално време.  ", "date": "2019.11.08", "title": "Американски шпионски безпилотен самолет е прелетял над Донбас "}
{"url": "http://epicenter.bg/article/Lavrov--Rusiya-nyama-namerenie-da-se-otkazva-ot-yadrenite-si-orazhiya-/198311/7/0", "text": "Москва счита, че ликвидирането на ядрените оръжия е възможно само в контекста на общо и пълно разоръжаване и следователно не възнамерява да се присъедини към Договора за забрана на ядрените оръжия (ДЗЯО), заяви руския външен министър Сергей Лавров. Той каза това във встъпителното си слово в началото на Конференцията за неразпространението на ядрени оръжия в Москва, предаде ТАСС.   „Искам още веднъж отговорно да подчертая, че Русия няма намерение да се присъедини към това споразумение“, каза той.   „Ние споделяме задачата да изградим свят без ядрени (оръжия), но тази цел трябва да бъде постигната не чрез едностранни и доста арогантни методи, на които се основава този документ. Ние изхождаме от това, че пълната ликвидация на ядрените оръжия е възможна само в контекста на всеобщо и пълно разоръжаване, в условията на осигуряването на равна и неотменна безопасност за всички, в това число и за собствениците на ядрени оръжия в съответствие с Договора за неразпространение (ДНЯО)“, добави министърът. В тази връзка, Лавров нарече „опасна и илюзорна“ тенденцията към „принуждаване на ядрените сили да изоставят съществуващите си ядрени арсенали, без каквото и да е внимание към техните интереси в сферата на сигурността и стратегическите реалности“.   Министърът изрази надежда, че предстоящата конференция през месец май 2020 г. за обзор на ДНЯО ще се проведе с възможно най-малко конфронтации.   „Убедени сме, че рисковете и заплахите от разпространението, с които се сблъскваме днес, трябва да бъдат премахнати именно въз основа на стриктно спазване на това споразумение, разбира се, при осигуряване на баланс между трите му компонента - неразпространение, разоръжаване и мирно използване на ядрената енергия\", подчерта Лавров.      Според министъра, позицията на САЩ по отношение на Договора за всеобхватна забрана ядрените опити (ДВЗЯО) е разрушителна, понеже този документ няма алтернатива. „За политически важно за поддържането на ядреното неразпространение ние считаме напредъка по ДВЗЯО. И факта, че той още не се прилага 23 години след неговото предлагане, разбира се, е сериозен проблем“, добави дипломатът.   „Отговорността е на онези 8 от 44 държави, които трябва да ратифицират договора, за да влезе в сила. И разбира се, позицията на САЩ изглежда особено разрушителна, те директно посочват в своите документи за ядрената си доктрина, че няма да търсят ратификация\", каза руският външен министър.   Той добави, че това застрашава съдбата на този важен документ, който е единственото ефективно международно споразумение, което може да наблюдава дали страните извършват ядрени опити.   „Няма алтернатива за него и не може да има“, подчерта Лавров.      Руският външен министър отхвърли възможността за свят без ядрени оръжия.   \"Това са измислици. Ако питате мен, аз бих бил за\", каза той.  Но засега, продължи Лавров, трябва да се \"мисли за свят, свободен от рискове и заплахи\".   \"И ако в обозримата историческа перспектива гаранциите за сигурност срещу заплахи ще включват запазването на ядрените оръжия под механизми за контрол и проверка и всичко останало, което е необходимо, така че да няма подозрения, значи така ще бъде\", подчерта той.      Както добави Лавров, САЩ не са предоставили спътникови снимки, позволяващи да се потвърди разполагането на руски ракети със среден обсег на действие на нейната територия. „В продължение на няколко години убеждаваме американците да започнат да ни показват конкретни факти, потвърждаващи нарушенията, но те категорично отказват да направят това“, отбеляза руският външен министър.   „А сателитните снимки, които според мен са единственото, което може да потвърди валидността на техните претенции, никога не ни се предоставят“, добави той.   Както дипломатът добави, НАТО е заявила, че няма да отговори на инициативата на Руската федерация за въвеждане на мораториум върху разполагането на ракети със среден обсег на територията на Европа.   „Президентът (на Русия Владимир) Путин в своите лични послания до лидерите на държавите от НАТО и страните от азиатско-тихоокеанския регион призова за присъединяване към мораториум на ДРСМО (…), но нямаше ясен отговор от Алианса. Освен това те дадоха да се разбере, че НАТО няма да участва“, каза Лавров.  ", "date": "2019.11.08", "title": "Лавров: Русия няма намерение да се отказва от ядрените си оръжия "}
{"url": "http://epicenter.bg/article/Povdignaha-obvinenie-na-pensioniran-avstriyski-polkovnik-za-shpionazh-v-polza-na-Rusiya-/198312/7/0", "text": "Прокуратурата в Залцбург официално повдигна обвинение на пенсиониран полковник от австрийската армия за шпионаж в полза на Русия, предава TACC, цитирана от Агенция \"Фокус\".    „Подсъдимият е обвинен за това, че най-малко от 25 години е шпионирал в полза на руската военна разузнавателна служба „Главно разузнавателно управление“(ГРУ) за извършване на престъпление предаване на държавна тайна и умишленото разкриване на военни тайни \", се казва в изявлението на Прокуратурата в Залцбург.    Както бе отбелязано в Прокуратурата и полицейското управление на Залцбург, разследването на случая срещу пенсионирания австрийски военен се провежда съвместно с регионалния отдел за защита на конституцията и борба с тероризма (Австрийското контраразузнаване – ТАСС). Обвинението се основава на информация за откриване на банкови сметки на обвиняемия, проучване на конфискувани информационни носители и разпит на свидетели. Самият обвиняем отказва да даде показания.    „Според обвинението полковникът шпионира за руското военно разузнаване от 1993 г. и предоставя на офицера за свръзка изчерпателна информация за Австрийските въоръжени сили, в частност за оръжейните системи и задачите на сухопътните и въздушните сили“, отбелязват разследващите.    През 2018 г. австрийските власти съобщиха, че разследват пенсиониран полковник от австрийската армия, заподозрян, че предава информация за австрийската военна авиация, артилерийските системи, висшите служители и миграционната криза в продължение на 20 години на руското военно разузнаване.    Според австрийските власти за дейността си той е получил 300 хил. евро. В случай на потвърждение обвиняемият може да бъде осъден на до 10 години затвор. Пенсионираният австрийски полковник е арестуван на 30 ноември 2018 г. поради страх на разследващите, че той може да извърши престъплението отново. Самият заподозрян, според адвоката, не се смята за шпионин и твърди, че не е разкривал държавни тайни в ущърб на Австрия.", "date": "2019.11.08", "title": "Повдигнаха обвинение на пенсиониран австрийски полковник за шпионаж в полза на Русия "}
{"url": "http://epicenter.bg/article/Desetki-gorski-pozhari-podpaliha-Avstraliya/198313/7/0", "text": "Редица градове бяха евакуирани, а стотици жители трябваше да напуснат домовете си заради големия брой бушуващи горски пожари в два австралийски щата - Нов Южен Уелс и Куинсланд.    Силните ветрове разнесоха пламъците, а небето стана оранжево-червено в някои райони, предава бТВ.    \"Ние сме на километри от пожарите, но димът все още е невероятно гъст и тук можете да почувствате как пепелта се спуска от небето\", разказа пред Ройтерс жителка на Порт Макуари, която засне оранжевото небе.   В пожарната служба са получени много сигнали за хора, които са блокирани в домовете си.    Повече от 90 огнища са регистрирани в околностите на Нов Южен Уелс и са обхванали десетки хиляди хектара.    \"Намираме се на неизследвана територия. Никога не сме виждали толкова много пожари едновременно, които да изискват предупреждение за спешни случаи\", обясниха от пожарната служба в Нов Южен Уелс.    Властите заявиха, че пожарите са излезли извън ограничителните линии и са ги принудили за затворят главната магистрала, свързваща големите градове на тихоокеанския бряг на страната.    Извънредни мерки са предприети в районите на 14 пожара, което включва и предупреждения за незабавна евакуация. В някои райони на жителите е било казано \"да търсят убежище, тъй като е твърде късно да си тръгнат\".", "date": "2019.11.08", "title": "Десетки горски пожари подпалиха Австралия"}
{"url": "http://epicenter.bg/article/Matyu-Palmar--SASht-napalno-podkrepyat--Malkiya-Shengen--/198315/7/0", "text": "“Малкият Шенген” е обещаваща инициатива, която има нашата подкрепа, заяви днес специалният пратеник на държавния секретар на САЩ за Западните Балкани Матю Палмър в Женева, съобщава БГНЕС.    „Европейската перспектива на Западните Балкани, която беше основа за ангажираността на САЩ в региона повече от 20 години, не се е променила и няма да се промени“, каза Палмър.    \"Ето защо неспособността на Европейския съвет да постигне консенсус за започване на преговори със Северна Македония и Албания беше толкова дълбоко разочароваща. Но с това нещата не свършват. Надяваме се Европейският съвет да успее да преразгледа проблема и да постигне напредък на срещата на лидерите в Загреб, да намери необходимия консенсус, да започне този важен процес и да изпрати важен сигнал до региона“, добави той.    „ Междувременно САЩ поемат по-голяма роля на Западните Балкани и има опасност в ЕС да се създаде усещането, че се оттегля, и самият регион поема инициативата. Ангажиментът на Сърбия, Албания и Северна Македония да подобрят сътрудничеството чрез инициативата „Малък Шенген“ е демонстрация на това как лидерите поемат отговорност за собствената си съдба и контрол върху собственото си бъдеще“, заяви американският представител.    Според него структурата на инициативата е отворена, като има място за Черна гора, Босна и Херцеговина и Косово.    “Това е инициатива, която обещава, има нашата подкрепа и за която сме ангажирани да работим в партньорство с лидерите на Западните Балкани, за да постигнем напредък”, каза Палмър.    Сръбският президент Александър Вучич, заедно с премиерите на Северна Македония и Албания, Зоран Заев и Еди Рама подписаха в Нови Сад инициатива за създаване на такава зона миналия месец, а други страни в региона се призовават да се присъединят.   ", "date": "2019.11.08", "title": "Матю Палмър: САЩ напълно подкрепят „Малкия Шенген“ "}
{"url": "http://epicenter.bg/article/Lavrov-se-sheguva-s-Makron--Kogato-NATO-izleze-ot-mozachnata-smart--nie-shte-sme-tuk-/198317/7/97", "text": "Френският президент Еманюел Макрон е точният човек, който е в състояние да постави диагнозата, че НАТО е в \"състояние на мозъчна смърт\". Това заяви министърът на външните работи на Руската федерация Сергей Лавров, като добави, че Москва е готова да изчака, докато алиансът се възстанови от своите заболявания, предава RT.    \"Що се отнася до медицинските въпроси, не бих искал да влизам в полемика. Ако президентът Макрон е почувствал, че тази диагноза е налице, той има пълното право да се изкаже. Той познава НАТО много по-добре от мен, тъй като представлява страна, която е един от лидерите на Северноатлантическия алианс\", заяви Лавров.    \"Ние, разбира се, бихме искали да имаме нормален диалог с НАТО, но всички форми на взаимодействие бяха замразени не по наша вина. Не ние бяхме инициатори на мерките, които НАТО предприе срещу руската делегация при алианса в Брюксел. Тях просто ги размотват по няколко дни, без да отговарят на предложенията за срещи. Ние, разбира се, няма да се натрапваме\", обясни Лавров.    Същевременно той отбеляза, че Москва е готова за равноправно и взаимноизгодно сътрудничество с НАТО.    \"Така че, когато НАТО оздравее, ние сме на линия\", подчерта руският дипломат №1.    По-рано президентът на Франция Еманюел Макрон заяви в интервю пред списание Economist, че НАТО е в „мозъчна смърт“, като обясни, че има предвид липсата на координация между Европа и САЩ, както и агресивните действия на страната-членка на Алианса Турция.    „Това, на което ставаме свидетели в момента, е мозъчната смърт на НАТО“, заяви държавният глава.    „Няма каквато и да е координация за взимането на стратегически решения между САЩ и техните съюзници в НАТО. Никаква. Имате некоординирани агресивни действия спрямо друг съюзник в НАТО – Турция, в район, където нашите интереси са поставени на карта“, добави Макрон.     ", "date": "2019.11.08", "title": "Лавров се шегува с Макрон: Когато НАТО излезе от мозъчната смърт, ние ще сме тук "}
{"url": "http://epicenter.bg/article/Skandal-s-noviya-shef-na-evropeyskata-diplomatsiya-/198321/7/0", "text": "Европейската комисия получи днес многобройни въпроси за гаф в Туитър на следващия върховен представител за външната политика и сигурността, а понастоящем външен министър Жозеп Борел, който публикува чувствителна документ на британските власти, предаде АФП, цитирана от БНР.    Документът, който не е предназначен за публичен достъп, е свързан с испанско искане за арест и екстрадиция от Великобритания на каталунски политик – Клара Понсати, която работи в шотландски университет.    Той съдържа британско запитване, направено през базата данни за сътрудничество на ЕС за Шенгенското пространство (SIRENE), в което се иска повече информация в подкрепа на испанската заповед и се разкриват част от личните данни на Понсати.    Борел го публикува в акаунта си в Туитър в сряда и по-късно го изтри, но не и преди да бъде копирано от каталунската евродепутатка Диана Рибер, която се оплака в ЕК и настоя Борел да бъде отстранен от бъдещия си пост на първи дипломат на ЕС.    Говорителката на Еврокомисията Мина Андреева заяви пред репортери днес, че „има ясни правила с оглед на достъпа и използването на Шенгенската информационна система…и ние ще очакваме всеки да спазва буквата и духа на тези правила, особено изискванията за конфиденциалност“.    Но според нея конкретният въпрос е свързан с Испания и не трябва да се отразява на бъдещия пост на Борел в ЕК.  ", "date": "2019.11.08", "title": "Скандал с новия шеф на европейската дипломация "}
{"url": "http://epicenter.bg/article/-Balgariya-varna-na-Turtsiya-tsenni-arheologicheski-nahodki-/198278/6/0", "text": "С подписването на двустранен протокол в Националния исторически музей България официално предаде на Турция общо 38 броя културни ценности и съвременни имитации с археологически произход. Ценните предмети са били конфискувани от българските митнически и правоприлагащи органи през 2007 г. на ГКПП – Капитан Андреево при опит за незаконен внос на нашата територия.   Културните ценности са с различна датировка, като най-старинните между тях са бронзови брадви тип „Нестор“ от около 1800 г. пр. Хр. Сред артефактите фигурират още скулптурен портрет от мрамор на император Адриан, мраморна глава и конзола, керамична статуетка на седнала богиня, бронзови, сребърни, медени, каменни и стъклени битови предмети.   Процедурата по връщане на движимите културни ценности, изнесени от територията на Република Турция в нарушение на турското законодателство се осъществява на основание на Конвенцията на ЮНЕСКО за мерките, насочени към забрана и предотвратяване на незаконен внос, износ и прехвърляне на правото на собственост на културни ценности (Париж, 1970 г.).   Културните ценности бяха връчени официално на турския съветник по култура и туризъм Джемал Текканат от доц. д-р Бони Петрунова – директор на Националния исторически музей, където те бяха изложени до момента. На събитието присъстваха представители на Министерството на културата на Република България и Посолството на Република Турция у нас.   Малко по-рано тази година България върна на Турция 63 броя движими културни ценности, от които 56 златни, сребърни и бронзови антични, римски и византийски монети, 6 бронзови антични апликации и 1 бронзова антична фибула.", "date": "2019.11.08", "title": " България върна на Турция ценни археологически находки   "}
{"url": "http://epicenter.bg/article/-Mazhat--koyto-si-igraeshe-s-oganya--ot-selektsiyata-na-CineLibri-tragva-v-razprostranenie-na-8-noemvri/198290/6/0", "text": "Лентата от 99 мин. е документален, биографичен филм на режисьора Хенрик Георгсон за автора на трилогията „Милениум” Стиг Ларшон и проактивната му позиция по отношение на формите на съпротива срещу десните екстремисти и неонацистите. Борбата му с тях се превръща в обсесия с фатални последствия. С участието на: Емил Алмен, Матиас Кьонигсон, Йан Симонсон, Йохан Ериксон и др. Стиг Ларшон (1954-2004) е известен шведски журналист и писател, чиито разследвания изобличават антидемократичните, дясноекстремистките и расистките практики в обществото и медиите. Трилогията Милениум му носи изключителна популярност още с публикуването на „Мъжете, които мразеха жените”, който има две успешни екранизации – шведска и американска. Ларшон умира от сърдечна криза на 50-годишна възраст наскоро след като е предал на издателя криминалната си поредица „Милениум“ и не доживява нейното отпечатване. Носят се непотвърдени слухове, че смъртта му не е случайна и е свързана с дейността му на разследващ журналист.   Номинация за Голямата награда на журито на филмовия фестивал в Сънданс 2019  Номинация Kristallen за най-добър документален филм 2019  Номинация в категория „Ново кино” от Трансатлантическия фестивал в Лодз за 2019      ", "date": "2019.11.08", "title": "„Мъжът, който си играеше с огъня” от селекцията на CineLibri тръгва в разпространение на 8 ноември"}
{"url": "http://epicenter.bg/article/Andzhela-Rodel-e-prevodach-na-noemvri-v-Stolichna-biblioteka/198302/6/0", "text": "Петнадесет години пълноценен живот в България в ролята не само на преводач, но и на университетски преподавател, музикант, актриса, специалист по образователния обмен – Анджела Родел наистина е един от малцината истински посланици на българската култура по света.   Срещата с нея е на 11 ноември 2019 г. (понеделник) от 18:00 ч. в Литературния клуб на библиотеката (пл. „Славейков“ № 4), а в представянето ѝ ще се включат писателката Виргиния Захариева и нейни бивши и настоящи студенти от магистърската програма „Преводач-редактор“ към Факултета по славянски филологии на СУ „Св. Климент Охридски“. Заповядайте!    Анджела Родел е родена в САЩ през 1974 г. Тя завършва бакалавърска степен по езикознание в Йелския университет и магистърска степен по езикознание и етномузикология в Калифорнийския университет (UCLA). През 1996 г. получава стипендия Фулбрайт и специализира български език в Софийския университет. От 2004 г. живее и работи в България.    През 2013 г. печели най-престижната американска награда за превод от Националния фонд за изкуство (NEA) за превода си на английски език на романа „Физика на тъгата“ на Георги Господинов – за първи път тази награда е дадена за превод от български език. Книгата е издадена от американската издателска къща „Опън Летър“ през април, 2015 г. През 2010 г. тя печели преводаческата награда „ПЕН“ от американската фондация „ПЕН“ за „Свещена светлина“ – сборник с разкази на Георги Тенев – тази награда също се дава за първи път за превод от български език. Заедно с писателя Милен Русков Анджела Родел печели първия конкурс за превод на български роман на фондация „Елизабет Костова“; нейният превод на „Захвърлен в природата“ излиза в престижната американска издателска къща „Опън Летър“ през 2011 г. Преводите ѝ на „18% Сиво“ на Захари Карабашлиев и „Кратка повест за срама“ на Ангел Игов печелят същия конкурс и са издадени от „Опън Летър“ през януари 2013 г. Нейният превод на романа „9 зайци“ на Виргиния Захариева излиза от британското издателство „Истрос Букс“ през 2012 г. Преводът ѝ на пиесата „Апокалипсисът идва в 6 часа вечерта“ на Георги Господинов е един от 9-те избрани от 400 кандидати за театралния фестивал „ХотИНК“ в Ню Йорк през март 2011 г. През 2012 г. нейният превод на пиесата „Очите на другите“ на Иван Димитров е избран за същия фестивал; пиесата е поставена в театъра „Ню Охайо“ в Ню Йорк през м. септември 2012 г. Нейни преводи на стихотворения на Иван Христов са избрани за изданието на престижната американска антология „Два реда“ от 2011 г. Нейни преводи на разкази от Райко Байчев, Георги Тенев и Яна Пункина са представени в английското списание Granta Online (granta.com) като част от тяхната българска седмица през август 2011 г.    Преводът на романа „Физика на тъгата“ на Георги Господинов е номиниран за трите най-престижни литературни награди в САЩ: преводаческата награда „ПЕН“ от американската фондация „ПЕН“, награда за най-добър превод на английски език и националната награда за превод на американската асоциация по литературен превод (ALTA). Анджела Родел печели също така наградата „Перото“ за най-добър преводач от български на чужд език на „Националния център на книгата“ в НДК през 2015 г.    Анджела Родел е водещ преводач на съвременна българска литература. Освен отбелязаните по-горе, списъкът с нейни преводи включва: откъс от „Разруха“ на Владмир Зарев; романа „Партиен дом“ (награда ВИК за роман на годината) на писателя Георги Тенев; разкази на Захари Карабашлиев, Алек Попов, Красимир Дамянов, Ангел Игов, Емануил А. Видиски, и др.; българските романи бестселъри „Мастиленият лабиринт“ и „Стъклени съдби“ на Людмила Филипова; пиесите „На луната“ на Стоил Рошкев, „Феноменът“ на Христо Бойчев, „Завръщане във Витенберг“ на Георги Тенев и Иван Добчев, „Извинземното“ на Иван Димитров, и „Зазиданите“ на Ясен Василев; поезия от Иван Христов, Петър Чухов, Камелия Спасова, Мария Калинова, Марица Колчева и др.    Анджела Родел е също музикант и етномузиколог. Интересът ѝ към България и българската култура започва от участието ѝ в Йелски славянски хор (1992 – 1996), където чува български фолклор за първия път. Тя се запалва по българското народно пеене и впоследствие става и диригент на хора (1995 – 1996). Освен това е създател на българския хор „Супердевойче“ в Университета на Калифорния, Лос Анджелис. Учила е българско народно пеене повече от двайсет години (през 2004 - 2005 г. като специализантка в АМТИИ-Пловдив) и има издадени дискове в Америка, както и записи във фонда на Българското национално радио. Пяла е на националния събор в Копривщица, както и на много други събори и фестивали в България. Има издадени научни статии на тема българска народна музика в Америка и Европа. През 2004 г., заедно с писателите-музиканти Иван Христов, Петър Чухов и Емануил Видински, Анджела основава фолкрок групата „Гологан“, с която участва в множество концерти в България и в чужбина (Македония, Австрия, Унгария, Словакия и др.). Сега, заедно с втория си съпруг – Виктор Тодоров, има нов музикален проект „Splendor and Misery“, който съчетава тамбура с електроника и поп/рок елементи.    През 2008 г. Анджела играе главната женска роля в българския филм „Козелът“ на режисьора Георги Дюлгеров, където изпълнява също български народни песни. Освен това играе в сериала на бТВ „Седем часа разлика“. Активно помага на българското кино като превежда сценарии и субтитри.    Анджела Родел препродава в магистърската програма „Преводач-редактор“ към Факултета по славянски филологии на СУ „Св. Климент Охридски“ от 2014 г., а от март 2015 г. е изпълнителен директор на българо-американската комисия за образователен обмен „Фулбрайт“.", "date": "2019.11.08", "title": "Анджела Родел е преводач на ноември в Столична библиотека"}
{"url": "http://epicenter.bg/article/-quot-Sotbis-quot--prodavat-na-targ-originalna-partitura-na-Motsart/198309/6/0", "text": "Оригинална партитура от менуети, която била написана от Волфганг Амадеус Моцарт, когато бил на 16 години, и е била част от колекцията на Стефан Цвайг, ще бъде изложена на търг на \"Сотбис\" в Париж на 18 ноември, предаде Франс прес, цитирана от БТА.    Ръкописът включва два менуета за оркестър, композирани от Моцарт през 1772 г. в Залцбург. Оценен е между 150 и 200 хиляди евро.    \"Става въпрос за единствена версия на партитурата\", заяви експертът по музикалните ръкописи в \"Сотбис\" Саймън Магуайър.    По думите му, Моцарт пишел само първи версии, без впоследствие да ги преработва, за разлика от Бетовен.    Ръкописът никога не е бил публикуван. Той е с няколко малки корекции, две от които е възможно да са от бащата на Моцарт - Леополд.    Партитурата била съхранявана от сестрата на композитора Мария Ана, преди да попадне в голямата колекция на писателя Стефан Цвайг. По-късно става собственост на швейцарския библиофил Жан-Франсоа Шапониер. \"Сотбис\" предлагат на търг цялата библиотека на Шаполинер, включително оригинални автографи на Бетовен, Берлиоз, Лист, Бодлер, Флобер, Юго, Волтер и много други.     На 27 и 28 ноември портрет на 13-годишния Моцарт също ще бъде предложен за продажба в конкурентната аукционна къща „Кристис“, отново в Париж.", "date": "2019.11.08", "title": "\"Сотбис\" продават на търг оригинална партитура на Моцарт"}
{"url": "http://epicenter.bg/article/Teoriyata-za-dzhendara--kanadski-istorik-falshifitsiral-izsledvaniyata-si-/198246/11/33", "text": "    Ако преди двадесет години ми бяха казали, че победата на моя лагер ще бъде толкова решаваща в идеологическата битка за пола (sexe) и джендъра (genre), щях да подскоча от радост. По онова време прекарвах много вечери, обсъждайки джендъра и идентичността с други студенти - дори с всеки, който имаше малшанса да бъде в моята компания. Непрекъснато повтарях: “Полът не съществува”. Знаех го, точка, това е всичко. Понеже бях историк на джендъра (genre).    Във факултетите по история в Северна Америка през 90-те години това беше най-доброто. Историята на джендъра - и, по-общо, джендър изследванията в останалия академичен свят - беше набор от поддисциплини, базирани на идентичността, които по онова време бяха във възход в либералните кампуси. Според проучванията за областите на специализация, проведени през 2007 и 2015 г. от Асоциацията на американските историци, те са били най-много по история на жените и джендъра, следвани от социалната история, културната история и расовата и полова история. Толкова области, споделящи с мен една и съща визия за света: че практически всички идентичности са само социална конструкция и идентичността е само въпрос на власт.    По онова време много хора не споделяха моето мнение. Всеки човек - т.е. на практика всички - който не е бил изложен на тези теории в университета, трудно би повярвал, че полът като цяло е само социална конструкция, това противоречеше толкова много на здравия разум.      В дебата за правата на трансджендърите и политиката, която трябва да се приеме за транссексуалните атлети в спорта. В законите, заплашващи със санкция всеки, който смята, че полът е биологична реалност. За много активисти подобни приказки са равнозначни на език на омразата. Ако днес защитавате позицията на повечето мои опоненти по онова време - че джендърът е поне частично основан на пола и има само два пола (мъжки и женски), както биолозите знаят от самото начало на своята наука -, суперпрогресистите ще ви обвинят, че отричате идентичността на транссексуалните хора и следователно искате да нанесете онтологична вреда на друго човешко същество. В това отношение, по своя мащаб и бързина, културният прелом е изумителен.      Днес бих искал да призная грешката си. Но няма да се задоволя само да съжалявам за ролята, която може би съм изиграл в това движение. Искам да изложа подробно причините, които ме накараха да се заблудя тогава, и тези, които обясняват заблужденията на съвременните радикални социо-конструктивсти. Аз изтъквах същите аргументи като тях и знам, че те са неверни.    Имам членска карта в социо-конструктивисткия клуб. Завърших доктората си по история на джендъра и публикувах първата си книга по темата през 2007 г., “Мъжествената модерност: Мъжествеността в следвоенна Канада” ( ). Но не се заблуждавайте от заглавието, всъщност става дума само за пет проучвания на случаи, датиращи от средата на ХХ век, фокусирани върху Ванкувър, където “мъжките” аспекти на обществото са могли да бъдат обект на публичен дебат.    За моите примери се разрових в автомобилната култура, наказателната система, клуб по алпинизъм, ужасна трудова злополука (срутване на мост) и кралската комисия за ветераните. Няма да навлизам в подробности, но ме е срам от продукцията ми, особено на първите две части. Публикувах и една статия по дипломната ми работа, чийто отзвук несъмнено беше по-широк от този на академичните ми трудове. Това е забавна статия за връзките между мъжете и барбекюто в Канада през 40-те и 50-те г. на ХХ век. Публикувана за първи път през 1998 г., тя бе включена неколкократно в университетски учебници. Много студенти, потънали в изучаването на историята на Канада, бяха длъжни да е прочетат, за да научат повече за историята на джендъра и социалната конструкция на джендъра.      Малък проблем: сгреших. Или, за да бъда малко по-точен: частично бях прав. А за останалото, като цяло си измислих всичко от А до Я. Не бях единственият. Това правеха (и все още правят) всички. Така функционира областта на джендър изследванията. Не се опитвам да изчистя репутацията си. Трябваше да проявя повече разсъдливост. Но, поглеждайки назад, си мисля, че това беше така: няма да се самозалъгвам. Причината, поради която защитавах позицията си с толкова плам, гняв и увереност, е, че това ми позволяваше да скрия, че на едно много елементарно ниво бях неспособен да докажа голяма част от думите си. В интелектуално отношение, това не е добре.    Моята методология се разгръщаше в три етапа. Първо, държах да подчертая, че като историк познавам съществуването на голяма културна и историческа променливост. Че джендърът невинаги и не навсякъде е бил определян по един и същ начин. Както пишех в “Мъжествената модерност”, джендърът е “съвкупност от исторически променящи се представи и отношения, придаващи смисъл на разликите между мъжете и жените”. И подчертавах: “Няма аисторична основа на половата разлика, вкоренена в биологията или друга солидна основа, чието съществуване да предшества културното ѝ възприемане”.    Имах си любими примери, които рециклирах в лекциите или разговорите си. Луи ХIV и това, което нарекох “позата на мъжествения прасец”, разглеждана като връх на мъжествеността през 1600 г., но която днес изглежда по-скоро женствена. Говорех също за синьото и розовото, с цитати от 20-те г. на ХХ век, в които съветваха малките момченца да носят “топлото и земно” розово, докато “ефирното и чисто” синьо е предпочитано за малките момиченца. Аудиторията ми избухваше в смях и моят аргумент само се подобряваше: това, което смятахме за абсолютна и сигурна истина за джендъра, всъщност се променяше с времето. Джендърът не беше двоичен. Той беше променлив и може би безкраен.      Второ, пред всеки, който ми говореше за мъжко или женско, изтъквах, че тези понятия не зависят само от това за кой род става дума. Че винаги и едновременно съществува и въпрос за властта. Властта беше и си остава своеобразна магическа формула в университетската среда, особено за един студент, който открива Мишел Фуко. По онова време имаше безкрайни дискусии за “деятелността” (agentivité) (Кой има властта? Кой я няма? Кога? Къде?). Така че щом някой отричаше, че полът и джендърът са променливи, ако намекваше, че има нещо вечно или биологично в пола и джендъра, значи в действителност се стремеше да оправдае властта. И, следователно, да легитимира потисничеството.    И, трето, търсех обяснение в историческия контекст, който показваше защо в даден исторически момент е могло да се говори за мъжко или женско в миналото. Историята е прекрасна с това, че е необятна. Винаги има какво да се намери. Работата ми разглеждаше следвоенния период и нямаше нищо абсурдно в това да са каже, че хората са се страхували да се върнат към нормалното си състояние след прекратяването на военните действия. Имаше жени в армията и в “мъжките” професии. Поставянето на акцент върху половите различия всъщност прикриваше желанието жените да бъдат изпратени обратно вкъщи.      Докато се придържах към архивите и реконструирах начина, по който хората са говорели в миналото, бях на сигурен терен. Същото се отнася и за историческото “как” според жаргона на историците. Историците отдават предпочитание на определени въпроси пред други. Смята се, че всичко има “кой, какво, кога и къде”. Това са подробностите от миналото. Но този вид прецизност, както пише великият историк Е. Х. Кар, е дълг, а не добродетел. Няма причина да се хвалим.    Има още два въпроса и те са най-важните. Първият е “как”. Как се случи това? Как мислеха хората в миналото? Отговорът на тези въпроси изисква да възстановим мисловните схеми. Което никога не можем да направим перфектно като цяло и още повече с хора, живели в друга епоха.      Но най-големият въпрос, най-важният, е следният: Защо? В моя случай: защо канадците след войната са говорели за мъжете и жените точно по този начин? Аз не открих отговорите при първоначалните си изследвания. Изведох ги от идеологическите си убеждения, въпреки че по онова време не бих ги нарекъл така. Но те бяха точно това: съвкупност от предварително създадени и включени априори в академичния полумрак вярвания, каквито са джендър изследванията.    Това беше моят аргумент: ако хората говореха за мъжете, както аз описвах, то е било защото джендърът е социална конструкция, чиито контури могат да бъдат обяснени само с властта и потисничеството. Канадците прибягваха до мисленето в полове, защото това дава власт на мъжете и я отнема от жените и структурира мъжествеността като по-висша от женствеността.    Съвсем очевидно е, че би могло да се изходи от същата документална база и да се стигне до други обяснения, които също са напълно правдоподобни. Дали канадците след войната гледаха на мъжете като на хора, които поемат рискове заради определена социална конструкция? Да, това е правдоподобно. Както е също толкова правдоподобно да се мисли, че те са мислели така… защото мъжете, като средна величина, поемат повече рискове от жените. Моите изследвания не доказваха нищо, по един или друг начин. Аз изхождах от принципа, че джендърът е социална конструкция и бродирах цялата си “аргументация” на тази основа.    Никога не съм се сблъсквал - поне не сериозно - с различно мнение от това. И никой, в нито един момент от следването ми или процеса на публикуване на научните ми статии, не е поискал от мен да дам доказателство за това. Всъщност единствените критики, които получих, искаха от мен да засиля още повече парадигмата, или да се боря за други идентичности, или срещу други форми на потисничество. Можеха да ме попитат защо не говоря повече за класа. Или защо се фокусирам върху мъжете и оставям жените настрана. Въпреки че се бях заловил да деконструирам мъжествеността и да покажа, че тя е само социална конструкция, трябваше все пак да се поинтересувам от жените. А какво да кажем за сексуалността? Не можах ли да намеря повече сведения за не-хетеросексуални мъже? Защо не се поинтересувах повече за начина, по който мъжествеността се конструира редом със сексуалността? Докато въпросите се ограничаваха до парадигмата, в която аз вече се бях ограничил, всички бяха добре дошли.      Има обаче и други. Наистина ли джендър очакванията са толкова различни и променливи във времето и пространството? Невъзможно е да се отговори с малките анекдоти, които много обичах да цитирам. Този въпрос трябва да се изучава по систематичен и сравнителен начин. Трябва да призная, че в моя собствен прочит, това, което виждах, се отличаваше с лека променливост с явна централна съгласуваност. Това че на мъжете се гледа като на основните доставчици на ресурси, като на хора, което поемат рискове и са отговорни за защитата и войната, изглежда доста стабилна идея в историята и културите. Да, има вариации, в зависимост от епохите и някои културни и исторически особености. Но ако не изхождате от принципа, че тези малки разлики имат голямо значение, наличните данни не ви позволяват да стигнете до това заключение.    И тогава, въпросът за властта наистина ли е вездесъщ? Може би. А може би не. За да докажа, че това е така, аз само цитирах други изследователи, които бяха убедени в това. А още по-добре, ако бяха философи с френско име. Опирах се много на трудовете на една австралийска социоложка, Р. У. Конъл. Според нея мъжествеността е преди всичко въпрос на власт и позволява да се утвърди господството на мъжете над жените. Само че нейните трудове не позволяват да се докаже това. Всичко, което правеше тя, както и аз, беше да прави обобщаващи заключения, изхождайки от назначителни казуси. Така че аз цитирах Конъл. А други цитираха мен.      Както може да се докаже какво ли не и неговата противоположност.    Моите нестабилни разсъждения и други университетски трудове, експлоатиращи една и съща несъвършена мисъл, днес се използват от активисти и правителства, за да наложат нов кодекс на морално поведение. Когато на чаша с други студенти всеки се бореше за превъзходството на егото си, това нямаше големи последствия. Но днес залогът е съвсем различен. Бих искал да мога да кажа, че тази изследователска област се е подобрила - че правилата на доказателството и паралелната проверка са по-взискателни. Само че почти пълното приемане днес на социо-конструктивизма в някои кръгове е по-скоро резултат от демографска промяна в академичния свят, с още по-хегемонични гледни точки от онези по време на моето следване.    Тази изповед не бива да се разглежда като аргумент, че в много случаи джендърът не е социално конструиран. И все пак критиците на социо-конструктивизма имат право да въртят очи, когато така наречени експерти им представят така наречени доказателства. Грешките на моите собствени разсъждения никога не са били изобличавани - а всъщност само бяха потвърдени от мои колеги. Докато нямаме много критична и идеологически разнообразна област на изследване върху пола и джендъра, трябва да подхождаме много внимателно към всяка “експертиза” за социалната конструкция на пола и джендъра.     ", "date": "2019.11.08", "title": "Теорията за джендъра - канадски историк фалшифицирал изследванията си "}
{"url": "http://epicenter.bg/article/US-diplomat--Makronovoto-predatelstvo-na-Balkanite-/198279/11/33", "text": "Решението на френския президент Еманюел Макрон да блокира кандидатурите на Албания и Северна Македония за членство в Европейския съюз сложи символичен край на ерата, започнала след 1989 г. След падането на Берлинската стена, както европейските, така и американските лидери признаха, че организираното разширяване на европейския проект е от ключово значение за мира и просперитета на Стария континент. Това пише американският дипломат и университетски преподавател Кристофър Хил в статия за американската асоциация Project Syndicate, цитирана от Агенция \"Фокус\".    След падането на Берлинската стена преди 30 години, западните лидери постоянно уверяваха, че на европейския континент няма проблеми, които да не могат да бъдат разрешени чрез ангажиране с Общността или разширяване на европейския проект. Но тази дългогодишна перспектива изглежда се променя под комбинация от вътрешни проблеми в ЕС и безразличие от страна на САЩ.    Може да изглежда неудобно, че САЩ насърчат членството в нечий друг клуб на първо място. Но от лидерската си позиция в НАТО - водещата европейска организация за сигурност - САЩ добиха навик винаги да подкрепят европейските усилия за консолидиране на политическо и икономическо ниво на континента. И ЕС от своя страна призна, че членството в Блока е логичен стремеж за постсъветските държави от периферията. Въпреки че задълбочаването и разширяването на структурите на ЕС се оказа по-трудно, отколкото осъзнават мнозина американски наблюдатели, европейските лидери се захванаха с процеса, не на последно място, защото точно това се очакваше от тях в контекста на историята след Студената война.    Но заседанието на Европейския съвет на 17-18 октомври даде потвърждение, че нещо се е променило: френският президент Еманюел Макрон взе съдбоносното решение да блокира преговорите за присъединяване към ЕС на Албания и Република Северна Македония. В момент, в който Великобритания напуска ЕС, а германският канцлер Ангела Меркел се оттегля от политиката, Макрон е очевидният наследник на лидерския пост в Общността. Но неговата позиция по въпроса за разширяването на ЕС е неразбираема. Мнозина, дори на Балканите, приемат, че Макрон просто няма желание да изтърпи трудния процес за приемане на още две държави-членки от все още проблемния регион, предвид вътрешните предизвикателства, пред които вече се изправя ЕС.    И все пак разочарованието - дори и гневът - от решението на Макрон е осезаемо както в Тирана, така и в Скопие. В края на краищата Северна Македония току-що финализира промяната на официалното си име, за да угоди на Атина, която наложи вето на членството ѝ в НАТО и ЕС с мотива, че името ѝ съвпада с това на едноименния гръцки регион в северната част на страната. Междувременно България, друга държава-членка на ЕС, също подкопа усилията на Северна Македония, обвинявайки македонците, че присвояват националните ѝ герои и изисквайки промени в македонските учебници по история.    Изправен пред тези искания и борещ се с наследството на корупцията, оставено от неговия предшественик (който, странно, намери „убежище“ в Унгария), сравнително новият неопитен премиер на Северна Македония Зоран Заев стигна до заключението, че страната му трябва спешно да стане част от НАТО и ЕС. Той сключи договор за промяна на името, нормализира отношенията с Гърция, изглади отношенията с българите и внесе кандидатурата на страната за членство в двете организации. Той бе наясно, че за мнозина македонци промяната на името е унижение, което може да бъде оправдано само с присъединяването на страната към ЕС. Но тъй като и НАТО и ЕС определиха спора за името като основно препятствие за членството, той и македонската общественост имаха големи надежди за приемане на двете организации.    Въпреки че някои членове все още предстои да одобрят Протокола за присъединяване на Северна Македония към НАТО, очакванията са процесът да бъде завършен без препятствия до срещата на върха на Алианса през декември.    Но процесът на присъединяване към ЕС е много по-бавен. Макрон, който говори твърде малко малко по темата, изглежда се притеснява, че продължаващото разширяване на Блока ще затрудни реформирането на неговите управленски структури. Задействайки спирачките обаче, той постави Заев в несигурно положение. Гласоподавателите в Северна Македония, чиито надежди са разбити, ще излязат до урните за общи избори през април догодина.    В миналото можеше да се очаква, че САЩ ще се намесят. Но в контекста на до голяма степен неформираната външна политика на президента на САЩ Доналд Тръмп, тежкото положение на малки, далечни страни като Северна Македония и Албания почти не се регистрира. Разбира се, възможно е Тръмп да се е уморил от звездната власт на френския президент. Възможно е също така американският президент да не иска Албания и Северна Македония да се присъединят към ЕС. Но най-вероятно той просто няма представа какво се случва в региона Западните Балкани.    Само преди няколко години несъмнено САЩ биха работили с ЕС, за да улеснят процеса на присъединяване и на двете страни. Членството в ЕС не би решило проблемите им, но би помогнало да се преодолеят институционалните слабости. То също така ще отправи сигнал към все по-реваншистки настроената Русия, че геополитическата игра на Балканите е към своя край. Предвид травмата, която регионът претърпя през последните 25 години, Америка и Европа имат задължение да изпълнят обещанието, дадено в ерата след Студената война.     ", "date": "2019.11.08", "title": "US дипломат: Макроновото предателство на Балканите "}
{"url": "http://epicenter.bg/article/Mirela-Kostadinova--Siromashiyata-napravila-Konstantin-Shtarkelov-tsar-na-akvarela/198285/11/105", "text": "Ако минавате през квартал „Изток“ сигурно ще попаднете на малка тиха уличка, която носи името на големия ни художник Константин Щъркелов. Там и до днес е притихнала неговата къща, която ще познаете по „металическия“ щъркел на покрива ù. Някога големият акварелен художник слага птицата, за да носи щастие на семейството му. Старият му дом е разрушен от бомбардировките над София през 1944 г. По-късно той вдига неголямата си къща в Дъновисткия квартал с пари от картините си.   Щъркелов истински обича живота и чашката, веселите компании с приятели. Гуляйджия е. Казват, че е ненадминат веселяк. Веднъж в младите им години Чудомир пристига в София от Казанлък и се отбива в къщата на художника. Майка му, баба Мария, му казала: „Няма го, Чудомире, няма го. Той наш Кочо всеки ден на другия ден се връща…“   Дълбок, неспокоен, поетичен, искрен, сърцето му често е тревожно.   Обича повече от всичко картините си и след изложба по цяла седмица стои сред тях и не иска да ги даде на собствениците им, които вече са броили пари за тях. Обикаля България, за да рисува хубостите ù и своите акварелни платна, в които търси лириката. Само с един детайл художникът казва всичко. Менчето, нарисувано от него, с най-нежни полски бели маргаритки, сини камбанки, жълти и розови цветчета събират в себе си цялото сутрешно юнско поле…  Рисува суровата красота на Рила, Пирин и Стара Планина. Обикаля по пътеките и баирите им. Сред природата е сам. Стои там с месеци. Рее се в големите ни планини, за да „разбира погледа на умиращите птици…“   Веднъж, тъкмо е нарисувал свой пейзаж в планината, Щъркелов съзира пастирче, подпряно на кривака си. До него голямо куче.   - Седни де! Седни да те нарисувам! – му казва художника.   - Не – не щем… имам си работа – отговаря детето.   - Каква ти е работата, а?   - Че идем вода да пием.   - Па това работа ли е? – попитал художникът.   - Па работа…А това, ти що рисуваш, работа ли е? – остроумно се отръскало хлапето.   Пеш, с раница на гърба и папка под мишница Щъркелов обикаля Павликени, Севлиево, Габрово, Велико Търново, за да рисува пейзажите си. Ето какво пише за Севлиево в дневниците си:   „Светло утро. Пред малкия провинциален град съм. Насреща старите български къщи са наредени по високо на левия бряг на Росица и блестят синьо варосаните стени и лъчите играят по мъничките прозорчета. Аз съм на росната полянка и край мене бистра като сълза спокойно извива Росица. Тиха е, като че не оттича, и всичко се оглежда в нея като в огледало. Рано е и слънцето полека се издига иззад мене и моята сянка се скъсява. Рисувам малките къщурки, осветени празнично, и малката пътека, що води за главната улица – единствена. За миг лъч един нервно блесна и изчезна – насреща разтвори се прозорец и с бяла чиста кърпа на глава показа се младо момиче червендалесто да изтърси бели дрехи и разчиства стаята си. Светло е и слънцето се издига. А една свежест диша цялата природа и моята душа… Пред мене бавно извива бистрата като сълза Росица, а на мене ми е така леко на душата… иска ми се да хвръкна. Чувствам влажни очите си и задържам сълзите си.“   Времето следи своя ход и знае къде ще заведе художника – в Трявна. Там създава няколко добри картини. За градчето пише следния забавен стих:   През юли-август 1958 г. заедно с Александър Божинов рисуват стенописите на храм-паметника на връх Шипка. В архивите на Щъркелов се пазят скиците им. На тях те са се рисували взаимно как работят на скелето или в момент на почивка. Работата им продължава няколко години. Изработват също стенописите в ресторанта на хотела.   Александър Божинов тогава е на 80 години. „Едва го изтърпях, но трябваше да му помогна, защото сам не би се справил. От години наблюдавам този човек как изветрява и губи мярка за възможностите си. Заловил се е да илюстрира „Под игото“. – „Защо „Под игото?“ – го питам. – За тебе по подхожда да илюстрираш „Чичовци“, например – а той се сърди. Сега пък стенописи! Да видят как се правят стенописи! Вятър работа! Някой не ги харесва и това още повече го нервира…“. На връх Шипка Щъркелов рисува и шипченските си картини. На изложба в Москва представя работата си „Връх Столетов на Шипка“. Обича есенните багри на село Шипка, което рисува една година преди тежката си работа на връх Столетов. Там прави три хубави пейзажа – двата от манастира и един от казанлъшкия розариум, който подарява на своя приятел Чудомир. Рисува почти всички кътчета на нашата земя. В картините си запечатва Черноморието, Дунав, подбалканските полета, Витоша, Лозенската планина. Разнообразни са багрите на пейзажите му от Родопите, които изобразява през 30-те години на миналия век.   Художникът се връща от подобни пътувания „като старец, който е пазач на някакъв замък“. Сам и мълчалив. До край разкрива прелестите на природата ни както никой друг. Не се уморява да прави вълшебните си пейзажи и в града. Бедността и немотията преследват художника през целия му живот. Баща му е обущар, който не печелел добре. Самият Щъркелов рисува с акварел поради липса на средства. Сам си прави рамките, кутиите, а палитрите си изрязва от картон. В младите си години е доволен, когато на масата му има чаша чай и парче хляб. Приятелите му помагат, с каквото могат. Чудомир пише в дневниците си за късните години на художника:   „Кочо Щъркелов гладува. Защо така жестоко постъпиха с този човек? Една малка пенсийка поне не може ли да се отпусне? Какви са му греховете? Че се познава с цар Борис ли? Какво е виновен, че рисуваше хубави акварели и ги купуваха богати хора, министри и царе?“   И наистина… Когато се трепели македонците, царят го скрил от михаловистите в двореца Ситняково, защото те се канели да убият Щъркелов. Там той нарисувал около двадесет картини. „Какво искат от Вас тия хора? Малко ли е туй, което дадохте за България?“ – казал му цар Борис. После Щъркелов става все по-известен. Негови работи се откупуват от двореца, защото е „най-експанзивен“. „Връзките ми с цар Борис са били като на художник към любител на изкуството. Специално към моите картини той имаше голяма слабост. Може би под влиянието на баща си цар Фердинанд, който ценеше извънредно акварела. Борис се радваше на моите картини, а може би и това, че аз рисувах с особена любов цветя, които той обичаше и изучаваше като ботаник. В мене виждаше един искрен художник и се ползувах с неговото внимание. За политика никога не съм разговарял с цар Бориса, а само около моето или въобще за чисто изкуство“, изповядва се Щъркелов в дневниците си. Друг, който му подава ръка е Григор Василев, адвокат, журналист и политик. С него се запознава още при първото му излагане на картини в галерията на „Тръпко“ през 1910 г. Първата картина, която купува Григор Василев, я подарява на философа професор Димитър Михалчев. Цели 32 години, до смъртта на Григор Василев, двамата ги свързва вярност един към друг.   През целия си живот Щъркелов пътува не само из България. С парите от първата си изложба през 1911 г. в София отива до Виена, Мюнхен, Париж, Лондон, Женева, Венеция и други европейски градове. Обикаля в Египет и Палестина – Александрия, Кайро и Ерусалим. В едно писмо от тези екзотични места до Александър Божинов Щъркелов пише: „Сашо, поздрав от палещото слънце на Египет. Днес се радвах на едно кадънче, гледайки го как яде банани. Топеше ми се душицата. Много здраве на приятели и приятелки“. Да, Щъркелов рисува пирамидите и „страшното изражение“ на Сфинкса. През 1926 г. посещава Божи гроб. От тези си пътувания оставя редица ценни картини. Самият художник признава, че човекът е най-търпеливото и слабо животно, всяка муха може да го хапе и плюе. И той търпи… Нарича катадневието „жестоко“ и признава, че не може да се справи, да чака хората да се грижат за него. В писмата до съпругата си от различни краища на България все ù заръчва да гори дърва и въглища по-малко, да харчи от парите скромно. Докато се продаде картина…   Така живее през целия си живот. Беден, с малкото препечелено от работата си. Отдаден на изкуството, пътя и веселията с приятели. До неговата смърт на 29 април 1961 г. в София. Остава верен на себе си, защото „пойното птиче не го е страх от хвърления камък на някой гамен; то подфръкне – кацне на друго клонче и пак си запее…Погледне го и с жал се засмее…“", "date": "2019.11.08", "title": "Мирела Костадинова: Сиромашията направила Константин Щъркелов цар на акварела"}
{"url": "http://epicenter.bg/article/Prof--Kirov--Reshenieto-prezidenta-Radev-za-Geshev-e-vzeto-pod-vazdeystvie-na-opredeleni-partii/198291/11/0", "text": "  - Да, очаквах го. За мен това не е изненада.      - Първо, защото президентът беше наясно с цялата процедура и очаквах да си създаде някакво мнение, както по формалните измерения на процедурата, така и по отношение на професионалните качества на кандидата, който беше предложен от ВСС за поста главен прокурор. Нещо повече, самият президент преди да стартира официалната процедура, започна по своя инициатива консултации с професионални среди, с неправителствения сектор, с експерти в сферата на правораздаването. Това практически се развиваше в период от около 4 месеца, което означава, че президентът е наясно с всички процедури. След като беше направено предложението, той изчака близо две седмици да изрази своето мнение и, разбира се, имаше опция да върне предложението на ВСС. Забавянето на решението му ми дадe основания да мисля, че той ще върна избора отново във ВСС.     - Мотивите трябва да бъдат подложени на много старателен анализ. Първо, президентът казва в своето изявление, че не е длъжен да се мотивира, но като акт на добра воля го прави. Всъщност президентът дълбоко не познава същността на президентските правомощия. И аз съм учуден, че за толкова време от началото на неговия мандат неговият юридически екип не е успял да му обясни в какво се състои същността на правомощията на държавния глава в демократичната държава в нейния републикански вариант, при който президентът е избиран пряко от народа, какъвто е нашият конституционен модел. Президентът казва, че не е длъжен да се мотивира. Добре, тогава трябваше направо да върне предложението на ВСС, след като не издаде указ. Конституцията казва, че само указът за налагане на вето на приет от парламента закон, задължително се мотивира.      - Права сте, президентът не е самодържец, не е монарх, за да не обяснява своите актове, тъй като е избран от българските граждани и в пряката си демократична легитимност той е длъжен да обяснява своите действия. В този смисъл президентът трябва да се мотивира и това, което направи като посочи мотиви, е негово задължение, а не акт на добра воля от негова страна.      - Мотивите са чисто формални. Нека си спомним какви бяха мотивите, когато президентът върна по подобен начин предложението на ВСС за  Георги Чолаков като председател на ВАС. Първо, той го стори от правителствения ВИП на път за някакво посещение в чужбина. Мотивите му бяха също формални – президентът претендираше за това, че ВСС в края на своя мандат е изпълнил своето конституционно правомощие и затова настоява новият ВСС да потвърди волята на стария, защото смята, че той е предложил конюнктурна фигура. Сами разбирате, че това не са същности мотиви. Затова и новия ВСС препотвърди избора си за председател на ВАС и тогава президентът подписа указа му.      - Президентът Радев действа по абсолютно същия начин - упражнява своето конституционно правомощие под въздействие и по препоръка на бившия президент Росен Плевнелиев, защото той първи го призова да върне указа, и под въздействие на мнението на Лозан Панов, председател на ВКС. И забележете, след възванието на Съюза на съдиите, което беше изпратено и широко разпространено в деня на оповестяване на решението на президента.      - Едва ли не се чакаше Съюзът на съдиите да излезе с предложение до президента да не подписва указа за Гешев, за да може той веднага да му откликне. Това поставя сянка на съмнение върху независимостта в действията на президента и възможността за въздействие върху неговите решения. При това президентът успя да скара двете гилдии в съдебната власт, да противопостави прокурори и следователи от една страна и съдии от друга. Това е ефектът от неговото решение.  Сега, нека да разгледаме конкретно мотивите, които той изтъкна.      - Да, първият мотив е, че за да има легитимност на тази институция, трябва да има състезателност на процедурата. Такова изискване за процедурата няма. Нито Конституцията, нито Законът за съдебната власт изискват да има две или повече кандидатури, за да бъде процедурата легитимна. Самият начин, по който се структурира ВСС в две колегии, предполага, че както съдийската колегия, когато опре до избор на кандидат за председател на ВКС и ВАС, ще се концентрира в една кандидатура, така ще направи и колегията на прокурорите и следователите. Което и стана. Защо? Ами, ако има три кандидатури, чисто математически (а президентът разбира от математика) няма да се стигне до предложение за главен прокурор при разделянето на гласовете и това може да доведе до блокиране на цялата процедура. Ако пък бъдат две кандидатурите, като се разделят гласовете на прокурори и следователи, предложението ще бъде направено или от от съдийската, или от прокурорската колегия. Такова е фактическото положение във ВСС, след като законът бе променен.    На следващо място, ако президентът смята, че непременно в демократичната държава за който и да е държавен пост трябва да има алтернативни кандидатури, което да придава легитимност на съответната държавна институция, то тогава той е в правомощието си да внесе законопроект за изменение в закона и Конституцията и да предложи тримата висши магистрати да се избират с преки избори. По-голяма легитимност от преки избори няма. Нека да го направи! Тогава кандидатите ще отговарят на някакви изисквания за професионален опит, стаж и т.н. Но нека народът да се произнася и тогава ще бъде изпълнено това негово желание за тази легитимност на институцията. Съветвам президента да предложи тримата големи да бъдат избрани с преки избори, както между другото е избран и самият президент.      - Президентът отправи критики, че министърът на правосъдието не е предложил алтернативна кандидатура. Добре, но защо тогава стоварва своя гняв върху ВСС и в частност върху прокурорската колегия за това, че министърът, който е представител на изпълнителната власт в работата на ВСС, но не е член на съвета, не е издигнал алтернативна кандидатура? Да търси сметка от изпълнителната власт. Представете си обаче, ако министърът на правосъдието беше предложил алтернативна кандидатура на прокурор Гешев и ВСС го беше подкрепил? Тогава президентът с какви основания щеше да подпише указа? Или щеше да го върне на основание, че има намеса на изпълнителната власт в кадровата функция на ВСС и се поставя сянка на съмнение за политическата независимост на съдебната власт и върху фигурата на главния прокурор? Президентът поставя въпрос, който няма верен отговор.      - Забележете, че мотивите му са чисто формални с оглед на някаква мечтана алтернативност на кандидатурите, която неизменно гарантирала демократичния избор. Демократичността на всяка институция е заложена в правилата, по които тя се формира - те са заложени както в Конституцията, така и в закона за съдебната власт.      - Да, те бяха формално изпълнени. Президентът не направи никакви забележки по отношение на професионалните и личностни качества на предложения кандидат. Според мен той дължеше поне да се срещне с него, да разговаря, както се казва, да изпие по едно кафе. Но той не го направи. Както направи и в случая с назначаването на председател на ВАС. Това не може да допуска един президент в демократична държава, защото той е длъжен да уважава институциите, за да може останалите институции да уважават него.      - Ясна е процедурата. ВСС ще трябва отново да заседава в пленарния състав, да се опита за постигне мнозинство от минимум 17 гласа. Това не е нова процедура, завършва се процедурата, която в момента върви, която не е приключила. Когато ВСС препотвърди своето предложение, президентът е длъжен да подпише указа за Иван Гешев. Но ако ВСС не събере необходимото мнозинство, то очевидно не може да бъде направено ново предложение за кандидатурата на Гешев и тогава трябва да се стартира нова процедура.   - Чуха се гласове, които много услужливо подсказват на президента, че той, ако отново получи предложение за Гешев, може да не издаде указ, а да сезира Конституционния съд с искане за тълкуване на процедурата, предложена от ВСС и така да го докараме до февруари, март, април. Ако президентът иска да създаде конституционни кризи, нека да постъпи по този начин, както услужливо го съветват среди от определени политически партии.   - Допускам такова влияние. То личи от формулировката на мотивите му. В тях буквално има изрази на политически противници на избора на Гешев.     - Недоумявам как е възможно президентът да отхвърля мнението на професионалните гилдии, а да взима под внимание това на БХК или други НПО-та, зад които в повечето случаи стоят чужди интереси. Никъде не е забранено институциите, които официално подкрепиха кондидата за главен прокурор, да изразят мнението си за работата с него.", "date": "2019.11.08", "title": "Проф. Киров: Решението президента Радев за Гешев е взето под въздействие на определени партии"}
{"url": "http://epicenter.bg/article/Zapochva-deloto-sreshtu-obshtinskiya-savetnik-Bencho-Benchev-za-ukrivaneto-na-Mityo-Ochite-/198237/3/0", "text": "В Бургас започва делото срещу общинския съветник Бенчо Бенчев. Той е с повдигнато обвинение за укриването на Димитър Желязков-Митьо Очите и незаконно притежание на боеприпаси и оръжие, съобщи bTV.    Според прокуратурата през август миналата година Бенчев помогнал на Димитър Желязков да се укрие от властите и да стигне до Истанбул.  Освен това Бенчев предоставил на Желязков стая в хотел, която била резервирана на негово име. Двамата бяха задържани в Истанбул.   На тези местни избори Бенчев отново влезе в общинския съвет, издигнат от Местен комитет.   На днешното си заседание съдът отхвърли искането на защитата му за прекратяване на производството заради процесуални нарушения. Срещу Бенчо Бенчев са повдигнати 3 обвинения за укриването на несебърския бос Димитър Желязков известен като Митьо Очите, както и за незаконно притежание на огнестрелно оръжие и боеприпаси.  Защитата на Бенчо Бенчев ще обжалва решението на съда, с което беше отхвърлено искането им делото да бъде прекратено и върнато на прокуратурата. Адвокат Пламен Найденов обясни причините:    \"Липсва компетентен орган, който е следвало да разследва. Има две наказателни производства в едно дело - едното, което не е приключило, а другото е внесено с обвинителния акт. При много други дълбоки неясноти в обвинителният акт\".    Преди началото на съдебното заседание Бенчо Бенчев каза, че е невинен, а след края му заяви, че е възмутен.    \"Невинен съм. Ще ме осъдят за нищо. Явно изпълняват някакъв сценарий. Това не е право, това е антиправо\".    Прокурорът по делото Зорница Щърбева определи като неоснователни мотивите на защитата: \"Събрани са достатъчно доказателства за виновността на Бенчо Георгиев Бенчев и за трите престъпления.\"    На последните местни избори Бенчев беше избран отново за общински съветник. Това е неговият четвърти мандат.", "date": "2019.11.08", "title": "Започва делото срещу общинския съветник Бенчо Бенчев за укриването на Митьо Очите "}
{"url": "http://epicenter.bg/article/Spetsializiraniyat-sad-osadi-dvama-za-proizvodstvo-na-falshivi-banknoti/198257/3/0", "text": "Наказания от по 5 години и 6 месеца лишаване от свобода наложи Специализираният наказателен съд на двама участници в организирана престъпна група за производство и вкарване в обръщение на неистински парични знаци (банкноти в евро, долари и левове), действала на територията на София, съобщава БНТ.    Третият от групата e признал вината си още след задържането му и е сключил споразумение за условно наказание преди внасянето на обвинителния акт в съда. Досъдебното производство е образувано в Софийската градска прокуратура, като през 2015 година в Специализирания наказателен съд е внесен обвинителен акт. По решение на съда материалите са върнати на Специализираната прокуратура за доразследване. След прецизиране на обвиненията двамата обвиняеми от групата са предадени на съд на 17 май 2018 година.    Доказателствата по делото сочат, че групата организирала отпечатването на неистински банкноти в наети помещения в сграда на столичната улица \"Цар Самуил\". Там е намерена и иззета компютърна и печатарска техника, както и консумативи, необходими за пълния цикъл на производството на ментета. По време на извършените действия по разследването са намерени и иззети 1136 готови доларови банкноти в копюри от по 50 и 100 долара, както и стотици заготовки (отпечатъци) на еврови и доларови банкноти в различна степен на завършеност.    По делото е доказано, че сред готовите доларови банкноти имало такива с еднакви серии и номера. В някои от случаите \"близнаци\" се оказвали по 3-4 фалшиви банкноти, а в други - по 40-50.    Двамата осъдени производители на фалшификати - по професия печатар и компютърен специалист - са успели да вкарат в обръщение и неистински доларови банкноти на българска територия, но в ограничено количество.    Присъдата на Специализирания наказателен съд не е окончателна и може да бъде обжалвана.", "date": "2019.11.08", "title": "Специализираният съд осъди двама за производство на фалшиви банкноти"}
{"url": "http://epicenter.bg/article/Vaorazhen-grabezh-v-bankov-klon-v-Sofiya-/198265/3/0", "text": "Извършен е обир в банков клон в столичния кв. „Сухата река“. Това съобщиха от пресцентъра на МВР. Криминалисти на СДВР изясняват обстоятелствата около случая.   Минути преди 11.00 часа в столичната полиция е получен сигнал за престъпление в банков клон в кв. „Сухата река“ в София.   По първоначални данни към 10.40 часа маскиран мъж влязъл в обекта, заплашил касиерката, отнел неголяма сума пари и избягал. Няма пострадали хора.   На място са екипи на СДВР и Пето районно управление. Предприети са процесуално-следствени действия и издирване на извършителя.   Колегите работят по случая с обир на банков клон в „Сухата река“. Това каза пред журналисти в Народното събрание министърът на вътрешните работи Младен Маринов, предаде Агенция \"Фокус\".   „Колегите работят, още е малко информацията, която постъпва. Хубавото е, че няма пострадали, служителката не е пострадала, няма произведени изстрели. Нямало е насилие, освен заплахата, която е била, така че в момента дори не мога още да кажа какво е взето като пари“, посочи още той.", "date": "2019.11.08", "title": "Въоръжен грабеж в банков клон в София "}
{"url": "http://epicenter.bg/article/Zapaliha-garazha-na-obshtinski-savetnik-ot-BSP-v-Borovan-/198274/3/0", "text": " Мотивът - да не гласува за кандидатурата на съпартиеца си Петър Станев, също общински съветник, когато местната коалиция издига за председател на Общинския съвет в града.  Против неговата кандидатура са общинските съветници от ГЕРБ.    Разположението на силите в местния парламент е такова, че гласът на Пламен Петров се оказва решаващ за избирането на Петър Станев от БСП.      Актът на насилие е драстичен. Гаражната врата пламнала между 21.30 и 22.00 часа. Огнените пламъци видяла дъщерята на Пламен Петров, след което започнало гасенето.    МВР е констатирало вандализма, но нищо повече.        Пред   Петър Станев, който е и местен лидер на БСП, заяви че    Изборът на председател на общинския съвет на Борован е днес от 16.00 часа.", "date": "2019.11.08", "title": "Запалиха гаража на общински съветник от БСП в Борован "}
{"url": "http://epicenter.bg/article/Spetsaktsiya-na-GDBOP-sreshtu-lihvarstvoto-v-Pavlikeni/198287/3/0", "text": "Мащабна операция на ГДБОП и жандармерията се провежда в момента в град Павликени и околностите му, предаде БНР.   По първоначална информация са задържани петима членове на престъпна група, която се занимава с лихварство.   Засилено е полицейското присъствие в региона. Членовете на бандата са се занимавали с отпускане на незаконни заеми с огромни лихви и насилствени действия спрямо длъжници.", "date": "2019.11.08", "title": "Спецакция на ГДБОП срещу лихварството в Павликени"}
{"url": "http://epicenter.bg/article/Podmenena-e-i-vtorata-varba-pred-tsarkvata--Sv--Sedmochislenitsi--v-Sofiya-/198300/2/0", "text": "Днес бе подменена и втората върба пред църквата “Св. Седмочисленици“, съобщиха от пресцентъра на Столична община.    След обследване с резистограф експертите на „Зелена система“ прецениха, че старото дърво показва сериозни увреждания и при неблагоприятни метеорологични условия като силен вятър, мокър сняг и други може да се пречупи и да създаде опасни ситуации за хората, преминаващи през това място.    Днес дървото бе подменено с нова едроразмерна върба от същия вид, която да расте симетрично на засадената във вторник върба, от лявата страна на църквата.    През месец ноември експертите от дирекция „Зелена система“ продължават с проверки и обследване на дървесната растителност в паркове и градини в централната градска част.    Паралелно с тази акция ще се извършва засаждане на нова дървесна растителност, кастрене, оформяне на корони и премахване на сухи клони.    Ще бъдат премахвани болни, сухи и с наличие на гнилостни процеси дървета като на тяхно място ще се засаждат нови.  ", "date": "2019.11.08", "title": "Подменена е и втората върба пред църквата “Св. Седмочисленици“ в София "}
{"url": "http://epicenter.bg/article/Yuliy-Pavlov--Neshtata-sled-mestnite-izbori-sa-sashtite-s-izklyuchenie-na-protsentite-na-GERB-/198303/2/0", "text": "“Картината е нова и естествено след като е нова има известни разлики, но базисно нещата се запазват същите може би с едно изключение, каза пред БНР социологът Юлий Павлов в коментар за политическата ситуация след местните избори и поясни: “Ако сравним резултатите на ГЕРБ, които ГЕРБ получава - различни видове избори, вече не като хиляди гласове, а като проценти. Виждаме, че в последните пет-шест години на всички видове избори процентът на ГЕРБ се движи между 30,05 десети и 33,05 десети. На тези местни избори процентът е 32“.    “БСП през тези години има доста отклонения нагоре и надолу от парламентарните избори насам процентът на БСП спада“, коментира още Павлов в интервю за предаването “Хоризонт за вас“.      “Останалите партии горе-долу поддържат един и същи процент. Примерно “Демократична България“, те са се явявали поотделно и заедно в различни комбинации и когато са били заедно със СДС, всички заедно десни партии, те са събирали около 9% от вота. Когато се явяват само “Демократична България“ формата (ДСБ и “Да, България!“) те събират 5-6%“.      “Слави Трифонов съвършено съзнателно регистрира партията си достатъчно късно, за да не му се налага да се тества веднага на тези избори, защото този тест нямаше да е много удачен за него“, каза Павлов и коментира още участието на Мая Манолова:    “Мая Манолова казва, че ще прави граждански проект, но то и ГЕРБ започна като граждански проект. Така че до тук нищо ново. Не вярвам да се съберат със Слави Трифонов. Имат различна биография, различна идеология и най-вече - два остри камъка брашно не мелят“.", "date": "2019.11.08", "title": "Юлий Павлов: Нещата след местните избори са същите с изключение на процентите на ГЕРБ "}
{"url": "http://epicenter.bg/article/D-Balgariya-za-Plevneliev--Bashta-mu-e-bil-sekretar-na-OK-na-BKP--a-toy---shtaten-komsomolski-sekretar/198307/2/0", "text": "След като вчера на форум на ГЕРБ премиерът Бойко Борисов и бившият държавен глава Росен Плевнелиев нарекоха лидерите на \"Демократична България\" - комунистическа номенклатура, днес те им отговориха подобаващо.     По повод нападките на премиера Борисов, президента Плевнелиев и други водещи политици от партия ГЕРБ, насочени срещу Демократична България и избирателите, подкрепили нашите кандидати, заявяваме следното:    1.   дошли от представители на партия, която за пореден път включи в своите кандидатски листи значителен брой агенти и доносници на комунистическата Държавна сигурност и която има във висшия си ръководен орган членове на бившата БКП, като самия Борисов, Нунев, Стоянова и дори новоизбрания кмет на София, са обикновен и примитивен политически цинизъм. Поради това ги отминаваме с погнусата и пренебрежението, които единствено заслужават.      2.  ясно на пресконференция след първия тур, позицията си да не подкрепи на балотажа за избор на кмет на община София никой от достигналите до балотажа кандидати, поради това че те не предлагат онези необходими промени в управлението на общината, от които и тя, и гражданите на София се нуждаят.    3  и привърженици като на хора, на които някой може да нареди как и за кого да гласуват. Техният избор е тяхно суверенно право. Тяхно суверенно право, гарантирано от Конституцията, е и запазването на тайната на вота им. Смятаме, че Прокуратурата би трябвало да разследва тези изказвания, за да установи има ли данни за извършено престъпление от страна на политици от управляващата партия, или се касае единствено за клеветническа кампания, насочена срещу Демократична България и нашите привърженици и избиратели, завършва декларацията на Демократична България.      ", "date": "2019.11.08", "title": "Д България за Плевнелиев: Баща му е бил секретар на ОК на БКП, а той - щатен комсомолски секретар"}
{"url": "http://epicenter.bg/article/Goreliyat-viadukt-pod-AM--quot-Struma-quot--e-pochisten-ot-otpadatsi-/198308/2/0", "text": "До края на декември е срокът за приключване на ремонта по моста на АМ \"Струма\" край Дупница, увреден от пожара в депото за вторични суровини от 13 август т. г. казаха от Агенция \"Пътна инфраструктура\", предаде БНР.   Ремонтните дейности включват възстановяване на засегнатите от пожара 13 колони - 5 от които по-сериозно, 2 ригела и три крайни греди, както и на отводнителите и засегнатите лагери на моста.    Налива се бетон в една от двете ремонтирани дилатационни фуги на моста. Усилват се и засегнатите от огъня колони, които се доразрушават и обелват до здраво, а след това се усилват с нов бетон.    Платното за Благоевград е затворено вече трети месец. Движението към Благоевград и София се осъществява в другото платно, като се реверсира в петък и в неделя, а МПС над 12 тона се пренасочват по гл. път Е-79.    Днес от 14 часа работят две ленти към Благоевград и една лента за София. Изпълнителят – „Главболгарстрой - Инфраструктурно строителство“ АД, работи максимално мобилизирано, за да завърши работата си колкото се може по-скоро и движението в засегнатия участък да бъде възстановено, уверяват от Агенция „Пътна инфраструктура“.    Сервитутът на магистралата при виадукта е почистен от отпадъците, част от които горяха в средата на август.", "date": "2019.11.08", "title": "Горелият виадукт под АМ \"Струма\" е почистен от отпадъци "}
{"url": "http://epicenter.bg/article/Prezidentat-shte-vrachi-natsionalniya-flag-na-uchastnitsite-v-28-ata-Antarkticheska-ekspeditsiya/198314/2/0", "text": "На 11 ноември, президентът Румен Радев ще връчи националния флаг на участниците в 28-ата българска Антарктическа експедиция. Това съобщиха от прессекретариата на държавния глава.   Церемонията ще се проведе по традиция в Гербовата зала на „Дондуков“ 2 от 10.30 часа.", "date": "2019.11.08", "title": "Президентът ще връчи националния флаг на участниците в 28-ата Антарктическа експедиция"}
{"url": "http://epicenter.bg/article/Utre-e-Den-na--quot-otvoreni-vrati-quot--v-AETs-Kozloduy/198319/2/0", "text": "На 9 ноември АЕЦ „Козлодуй” за пореден път ще отвори врати за хората, които искат да видят отблизо атомната централа, съобщава Dariknews.    Посетителите ще могат да разгледат информационния център, командната и машинната зала на 5 или 6 блок с водачи от АЕЦ, ще имат възможност да проследят демонстрации на работа с противопожарна техника и измервания с мобилната лаборатория за мониторинг на околната среда.    АЕЦ „Козлодуй” е единствената атомна централа в България и е най-големият производител на електрическа енергия в страната, като обезпечава повече от една трета от националното годишно електропроизводство. изграждането на главния корпус на АЕЦ “Козлодуй” започва на 6 април 1970 г.  Изграждането и въвеждането в експлоатация на ядрените мощности на атомната електроцентрала се осъществява на три етапа, като последният приключва през 1991г. с изграждане и пускането на 5 и 6 блок.  Дните на \"отворени врати\" се организират два пъти годишно. ", "date": "2019.11.08", "title": "Утре е Ден на \"отворени врати\" в АЕЦ Козлодуй"}
{"url": "http://epicenter.bg/article/Ivo-Hristov--Balgariya-pravilno-reagira-ostro-na-intervyuto-na-Makron/198322/2/0", "text": "Не сме загубили в превода. Във Франция също бяха изненадани от това интервю на Еманюел Макрон, защото то беше дадено за списание, което се чете от по-десни хора - привърженици на Льо Пен. Явно търси тяхната подкрепа.    Това каза в предаването \"Лице в лице\" по БТВ евродепутатът Иво Христов, който коментира интервюто на френския президент Еманюел Макрон, в което той твърди, че предпочита легалните мигранти от Африка пред българските и украинските банди.   \"Макрон търси да спечели на наш гръб реноме на нерасист. Българи и украинци бяха дадени като контрапункт на две африкански нации. В този смисъл ние имаме всички основания да реагираме остро. Френската близост със Сърбия е исторически факт и ние също сме я усещали на наш гръб назад във времето. За мен обаче неговата позиция за спиране на разширяване на ЕС е принципна. По тази тема той винаги е бил недвусмислен и е давал редица интервюта, че ЕС не може да продължи да действа по този начин и едно ново разширяване ще го блокира. Очевидни са лидерските желания на Еманюел Макрон. Ангела Меркел си отива, Великобритания също е на изхода на ЕС. Това дава шанс на Франция да поеме лидерска позиция в ЕС и това обяснява тази активност на Макрон\" . За мен той не бърка и по отношение на НАТО, когато каза, че съюзът е в мозъчна смърт. Факт е, че САЩ искат да се оттеглят и да не бъдат водещ жандарм. Факт е, че турската армия навлезе в Сирия без да спазва никакви правила. Турската флота вършее и в кипърския шелф и никой не може да реши този проблем. Ние не бива да приемаме обидите на който и да е. В политиката приятелството се изразява в действия. Не можем да подозираме Макрон в антибългарски действия, но в случая с това интервю той сбърка\", категоричен бе Иво Христов.    \"Президентът винаги е спазвал Конституцията. За мен го направи и вчера. Мотивите му да откаже да подпише указа за назначаването на Иван Гешев са логични. Президентът никъде не коментира качествата на Иван Гешев. Тук говорим за отказа на изпълнителната власт да номинира втори кандидат и така да обезсмисли процедурата за избор на нов главен прокурор\", коментира Христов решението на Румен Радев да върне указа за назначаване на нов главен прокурор на ВСС.", "date": "2019.11.08", "title": "Иво Христов: България правилно реагира остро на интервюто на Макрон"}
{"url": "http://epicenter.bg/article/Pochinal-e-poslanik-Viktor-Sharapov--koyto-svali-Todor-Zhivkov-/198323/2/0", "text": "Починал е последният посланик на СССР и първи на Русия в България Виктор Василиевич Шарапов,   Той си е отишъл на 5 ноември.    Според свидетелства на участници той е изиграл основна роля в свалянето на Тодор Живков от власт.   По ирония на съдбата посланик Шарапов е починал в навечерието на 30-годишнината от началото на демократичните промени в България.        Роден е на 17 март 1931 г. в Москва.    Той е съветски и руски журналист и дипломат. Генерал-майор от КГБ в оставка.    Завършва китайския отдел на Московския институт по изтоковедство (1949—1954), специалист по Китай. След това работи в международния отдел на в. \"Красная звезда\".    През 1959—1960 г е служител на сп. \"Дружба\", издавано в Пекин за съветски читатели.    От 1961 до 1971 г е кореспондент на \"Правда\" в Китай.    Работи по китайскто направление в отдела за социалистическите страни към ЦК на КПСС.    През май 1971 г става помощник на председателя на КГБ Юрий Андропов.    От май 1982 г е помощник на секретаря на ЦК на КПСС, от декември 1982 г и генерален секретар - Юрий Андропов. След смъртта на Андропов през 1984 г е бил помощник отначало на Черненко, след това на Горбачов.    От 26 февруари 1988 до 22 април 1992 г е последният извънреден и пълномощен посланик на СССР и първи посланик на Руската федерация в България.    До смъртта си е президент на обществената организация \"Съюз на приятелите на България\" в Русия.         Кремъл не е имал планове да сваля Тодор Живков от власт, но в същото време в месеците преди промените в България съветското ръководство му отказва среща. Това твърди 20 години по-късно последният съветски посланик у нас, генералът от КГБ Виктор Шарапов. Той е един от преките свидетели на събитията в София от 10 ноември 1989 г., предава БНТ през 2009 г.    20 години по-късно Виктор Шарапов не е загубил връзка с България. Председател на руския Съюз на приятелите на България, той е и сред хората, които знаят много за падането на комунизма у нас. Пред БНТ той разказва и за поредицата от срещи с Тодор Живков в дните преди оставката му.    Виктор Шарапов, бивш посланик на СССР в България: „Той разбра, че Перестройката, за която говореше, която беше и в Съветския съюз, тя изисква промени във висшето ръководство. Затова вътрешно, струва ми се, той беше готов за това.\"    Двамата с Живков обсъждат и това, че България не може да остане изолирана от бурните събития в Източна Европа. Бившият посланик обаче настоява, че решението на Москва било българите да се справят сами.    Виктор Шарапов, бивш посланик на СССР: „Имаше такава идея, изказвана от Живков, че може би трябва да се излети за Москва, там да се поговори със съветското ръководство. Но Москва каза - не, нека тези проблеми да се решават в България.\"    Според Шарапов Живков сам споменавал кандидати за приемник, сред които и Александър Лилов, и Петър Младенов. Бившият съветски посланик отрича Младенов да е бил избран за наследник с предварителното одобрение от Москва.    В Кремъл, според Шарапов, не са очаквали, че събитията в Източна Европа ще се развият толкова бързо.    Виктор Шарапов: „Бързото решаване на германския въпрос, например. Бързото решаване на вътрешните проблеми в Съветския съюз, когато икономическата реформа се съпровождаше и с реформа на политическата система.\"    За главен урок от промените в Източна Европа генералът смята това, че политиката трябва да се води от стремежите и желанията на хората. Нещо, което трудно може да се оспори.  ", "date": "2019.11.08", "title": "Починал е посланик Виктор Шарапов, който свали Тодор Живков "}
{"url": "http://epicenter.bg/article/Napusna-ni-Pavel-Vasev/198324/2/0", "text": "Напусна ни Павел Васел- български драматург, актьор и режисьор. Това съобщи за Епицентър.бг бившият министър на културата Вежди Рашидов. В последните години Васев беше много болен. Той беше председател на Българския културен институт в Москва, а преди това - директор на Народния театър. През май тази година режисьорът беше транспортиран от Москва с правителствения самолет, след като преди четири месеца беше приет в болница заради прекаран инсулт. След като разбира, че Павел Васев е в тежко състояние, Вежди Рашидов организира акция за връщането му у нас. Руските лекари не разрешавали връщането му в България, докато не се уверили, че самолетът ще бъде оборудван със специална медицинска техника и екип. Разходите по полета бяха поети от ГЕРБ, събрани бяха и средства от дарители и от Сатиричния театър. В София Павел Васев бе поставен под специално лекарско наблюдение. В последните дни обаче не можа да излезе от комата, в която изпадна, каза Рашидов.    Поклон!", "date": "2019.11.08", "title": "Напусна ни Павел Васев, загуби битката с рака"}
{"url": "http://epicenter.bg/article/Norisov/198325/2/0", "text": "Президентът Доналд Тръмп ще приеме министър-председателя на Република България Бойко Борисов в Белия дом на 25 ноември, 2019 г., като знак за силните и трайни отношения, които съществуват между нашите два народа, съобщиха от пресцентъра на ГЕРБ. Двамат още обсъдят засилването на сигурността между държавите , най-вече осигуряване на стабилност в Черно море, пише в съобщението на Белия дом. Темата ще бъде и енергийната независимост, ще се обсъди и противодействие на външни влияния, застрашаващи суверенитета на България, се казва още в съобщението.   Съединените щати и България са съюзници в НАТО и Президентът очаква да бъдат обсъдени начини за засилване на общите за двете страни интереси в областта на сигурността, особено за гарантиране на стабилността на Черноморския регион, улесняване на енергийната диверсификация и противодействието на зловредните влияния, застрашаващи суверенитета на България.  Президентът Тръмп очаква посещението на министър-председателя Борисов и утвърждаването на връзките, които са в основата на двустранните ни отношения, подчертават от ГЕРБ.   Борисов и Тръмп се срещнаха за първи път в края на септември миналата година в централата на ООН в Ню ЙОРК, посветена на американската инициатива за борбата с наркотиците.   Ето цялото съобщение, публикувано на сайта на Американското посолство: Президентът Доналд Тръмп ще приеме министър-председателя на Република България Бойко Борисов в Белия дом на 25 ноември, 2019 г., като знак за силните и трайни отношения, които съществуват между нашите два народа. Съединените щати и България са съюзници в НАТО и Президентът очаква да бъдат обсъдени начини за засилване на общите за двете страни интереси в областта на сигурността, особено за гарантиране на стабилността на Черноморския регион, улесняване на енергийната диверсификация и противодействието на зловредните влияния, застрашаващи суверенитета на България. Президентът Тръмп очаква посещението на министър-председателя Борисов и утвърждаването на връзките, които са в основата на двустранните ни отношения.   President Donald J. Trump will welcome Prime Minister Boyko Borissov of the Republic of Bulgaria to the White House on November 25, 2019, to celebrate the strong and enduring relationship that exists between the two nations. The United States and Bulgaria are NATO Allies and the President looks forward to discussing ways to strengthen the two nations’ common security interests, especially in ensuring stability in the Black Sea region, facilitating energy diversification, and countering malign influence threatening Bulgaria’s sovereignty. President Trump looks forward to Prime Minister Borissov’s visit and celebrating the ties that underpin the bilateral relationship.   https://www.whitehouse.gov/briefings-statements/statement-press-secretary-regarding-visit-prime-minister-boyko-borissov-republic-bulgaria/", "date": "2019.11.08", "title": "Президентът Тръмп приема премиера Бойко Борисов в Белия дом на 25 ноември"}
