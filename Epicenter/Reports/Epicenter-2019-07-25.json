{"url": "http://epicenter.bg/article/Dali-sme-815-leva-za-romska-integratsiya--a-efektat-e-nulev-oplaka-se-Karakachanov-/189006/2/0", "text": "Дали сме 815 млн. лева за ромска интеграция, а ефектът е нулев оплака се Каракачанов    За периода 2008-2018 г. за интеграция на ромите са похарчени над 815,5 млн. лева от държавния бюджет и от външни фондове, а ефектът от това е нулев, оплака се днес вицепремиерът Красимир Каракачанов.    Той съобщи това при откриването на заседанието на Националния съвет за сътрудничество по етническите и интеграционните въпроси, на което представя проекта на Концепцията за промени в политиката за интеграция на циганския (ромския) етнос в Република България.    Вицепремиерът Томислав Дончев, който е председател на Съвета, уточни, че публично финансиране за мерки, които имат етнически профил, няма. Ние дори не знаем етническия профил на ползвателите на мерките, финансирани със средствата от държавния бюджет и от Европейския социален фонд, защото българската администрация не събира данни за етническа принадлежност, изтъкна Дончев и допълни, че в този смисъл сумата, посочена от вицепремиера Каракачанов, е обобщена за интеграционни мерки за групи със социални затруднения и подчерта, че това не са пари, инвестирани за определено малцинство.    Вицепремиерът Каракачанов посочи, че досегашната интеграционна философия е сбъркана, защото според него е видимо, че мерките през НПО, медии и институции не са довели до реална интеграция на това население и през образованието то да стане равноправно на пазара на труда. Той подчерта, че е нужно законът да бъде еднакъв за всички и изтъкна, че реалната интеграция означава тези хора да приемат положението, че в България има закони, Конституция и права на други граждани, както и че човешкият живот е ценност. По думите на Каракачанов досегашната философия е целяла да ни накара да свикнем с това, което се случва. Затова, според мен, една концепция, която би довела до реални мерки на държавните институции, ще е в полза на всички, заяви Каракачанов и подчерта, че в проекта на документ не е бил влаган етнически смисъл, когато се говори за някои от мерките, защото според него е факт, че не само представители на този етнос са дезинтегрирани и необразовани.", "date": "2019.07.25", "title": "Дали сме 815 млн. лева за ромска интеграция, а ефектът е нулев, оплака се Каракачанов "}
{"url": "http://epicenter.bg/article/Dimitar-Stoyanov--Kade-e-vaorazhenieto-na-F-16-i-zashto-to-shte-se-dostavi-na-po-kasen-etap-/188902/2/0", "text": " Това явно се дължи на факта, че те са притиснати от времето и искат да останат скрити неща от българския народ.      Това каза в сутрешния блок на БТВ главният секретар на президента Димитър Стоянов по повод сделката за закупуването на нови самолети F-16.   \"Договорите трябва да се изпълнят до началото на септември. Преговорният екип трябваше да договори други дати и в българското общество да се състои дебат.   Президентът иска да има повторен дебат, за да се разбере как ще се изхарчат тези 2,2 млрд.   Никой не твърди, че F-16 не е многоцелеви изтребител.   Става въпрос за самия самолет, пилот, въоръжение, техника, инфраструктура, друга техника, поддържащ екип. \", попита Стоянов.    \"Не е взето решение дали презитентът ще наложи вето на Закона за актуализацията за бюджета. Екипите в президентството работят. Не е важно какво мисля аз. Важно е какво мисли президентът. Той ще прецени за ветото.   Самите депутати според мен не са запознати с договорите, защото те са подписани юни месец. Същото важи и за Комисията по отбрана. Необходим е един по-задълбочен разговар и анализ на тези договори\", завърши главният секретар на президента.", "date": "2019.07.25", "title": "Димитър Стоянов: Къде е въоръжението на Ф-16 и защо то ще се достави на по-късен етап?"}
{"url": "http://epicenter.bg/article/Andrey-Raychev--SASht-ni-iznasiliha-da-podpishem-sdelkata-za-F-16/188903/2/0", "text": " САЩ са номер 1 и те се грижат за нашата национална сигурност. Европа няма армия и за нейната защита се грижи САЩ. Няма как да не подпишем.     Това каза в сутрешния блок на БТВ социологът Андрей Райчев по темата за сделката за F-16 и наложеното президентско вето.   Заедно с него гост беше и проф. Антоанета Христова. \"За мен това е доста странен начин за запазване на достойнство. Ние трябва ясно и веднъж завинаги да направим своя избор. България е член на НАТО от 2004 година. Трябва много да внимаваме, защото с всичко, което излиза в общественото пространство за тази сделка, застрашава националната ни сигурност\", каза от своя страна тя.    \"При Обединени патриоти е ясно, че вече няма коалиция. ВМРО показаха, че и сами могат да влязат в парламента. Другите две партии събраха по-малко гласове от кметицата на \"Младост\". Всичко ще стане ясно след местните избори. Трябва да видим кои ще са кметове на София, Пловдив и тогава ще говорим дали може да се запази голямата коалиция.      \"Доказано е, че машинното гласуване не работи. Грешката на ГЕРБ беше, че не обясниха и разясниха своето гласуване за машинното гласуване и защо си промениха мнението в последния момент. Това може да доведе интерпретации по темата. Коалицията Обединени патриоти наистина я няма. Ясно е, че е тя не е създадена за дълго бягане. Целта на тази коалиция е да се задържи във властта. Наистина ще можем да коментираме голямата коалиция след провеждането на местните избори\", добави проф. Христова.", "date": "2019.07.25", "title": "Андрей Райчев: САЩ ни изнасилиха да подпишем сделката за Ф-16"}
{"url": "http://epicenter.bg/article/Desetki-hilyadi-sotsialisti-shte-se-saberat-za-traditsionniya-sabor-na-vrah-Buzludzha-na-27-yuli-/188956/2/0", "text": "На 27 юли 2019 г. в местността Историческа поляна под връх Бузлуджа ще се проведе традиционният събор на левицата, който ще отбележи 128 години организирано социалистическо движение в България. Това съобщиха от пресцентъра на БСП.    В 10.45 часа ще бъде дадено началото на първата художествена част от програмата с изпълнителите \"Щурчета\" и духов оркестър \"Виво Монтана\".    В 10.30 часа ще бъдат поднесени венци и цветя на паметника на Хаджи Димитър, на барелефа на основоположниците на партията и на паметника на партизаните от Габровско-севлиевския отряд.    В 11.30 часа на сцената на Историческата поляна председателят на НС на БСП Корнелия Нинова ще произнесе слово. Художествената част ще продължи в 12.30 часа с концерт на Николина Чакърдъкова и Неврокопския танцов ансамбъл.    В 13.30 часа на поляната над хижа „Малка Бузлуджа” ще се проведе младежка дискусия „Оставам в Българя! Променям своята община!”, в която ще участва и председателят на левицата Корнелия Нинова. В 14.00 часа на Историческата поляна ще се проведат срещи на членове на ИБ на НС на БСП и народни представители с участници в Националния събор от общините и областите.    На 26 юли в 14.00 часа в зала \"Възраждане\", Община Габрово, ще се проведе разширено заседание на Националния съвет на БСП с участие на областни и общински председатели на БСП, кметове и общински съветници.    В 16.00 часа ще бъдат поднесени цветя пред паметната плоча на Бузлуджанския конгрес, паметника на Васил Априлов и Костницата на загиналите за свободата.    В 16.30 часа Корнелия Нинова ще открие ежегодното колоездачно изкачване от Габрово до Шипка за Купа \"Бузлуджа 2019\", а в 18.00 часа ще бъдат обявени победителите.    Ще се поднесат венци и цветя в чест на боевете при Шипка по време на Руско-турската война (1877-1878) и на 141-годишнина от Освобождението на България.  ", "date": "2019.07.25", "title": "Десетки хиляди социалисти ще се съберат за традиционния събор на връх Бузлуджа на 27 юли "}
{"url": "http://epicenter.bg/article/Emil-Radev-uchastva-v-dialog-s-komisar-Dzhulian-King-za-sigurnostta-na-ES-/188960/2/0", "text": "В рамките на Комисията по граждански свободи, правосъдие и вътрешни работи (ЛИБЕ) на Европейския парламент бе проведена дискусия с комисар Джулиан Кинг относно напредъка на работата, свързана с постигането на един по-сигурен ЕС. Това съобщиха от пресцентъра на ГЕРБ.    По време на разговора Емил Радев, зам.-председател на комисията ЛИБЕ, призова комисар Кинг за допълнително засилване на сътрудничеството между правоприлагащите органи на ЕС и САЩ и осигуряване на своевременен достъп до електронни доказателства.    „От много време терористи и престъпници се възползват и злоупотребяват с новите модерни технологии. Днес е особено трудно да се водят разследвания, които изискват достъп до електронни доказателства от доставчици на услуги в други държави-членки и по-специално в САЩ\", коментира Радев.    По думите на българския евродепутат, предоставянето на информация се прави на доброволен принцип и съответно резултатите не могат да бъдат максимално ефективни. В тази връзка той пожела да научи и какво е развитието на преговорите към настоящия момент.    „Мандатите за преговори са договорени и тепърва предстои още много работа\", бе отговорът на комисар Кинг. Според него САЩ отдавна са изпреварили Европа по отношение на достъпа до електронни доказателства, а ЕС тепърва трябва да наваксва.    Пример в това отношение е и приетият през март 2018 г. в САЩ закон „CLOUD\" (Закон за изясняване на законното използване на данни в чужбина), който постановява задължението за спазване на изискванията относно заповедите за обиск и претърсване, независимо от това дали съобщението, записът или друга информация се намират на територията на САЩ.    По думите на комисар Кинг Европа ще се стреми към постигането на колективен европейски подход, за да може да се договорят по-стабилни гаранции, въпреки нагласите на някои държави-членки за засилване по-скоро на двустранните споразумения.    В заключение Радев благодари на комисаря за доброто сътрудничество през изминалия парламентарен мандат. За пореден път той прикани Комисията, в оставащото време до края на своя мандат, отново да се заеме с въпросите на визовата реципрочност между ЕС и САЩ, за да могат визите за САЩ по отношение на България и оставащите четири държави-членки да отпаднат.  ", "date": "2019.07.25", "title": "Емил Радев участва в диалог с комисар Джулиан Кинг за сигурността на ЕС "}
{"url": "http://epicenter.bg/article/Georgi-Yordanov--Tryabva-da-sprem-iztichaneto-na-mladite-balgarski-meditsi-v-chuzhbina-/188962/2/0", "text": "\"Трябва да спрем изтичането на младите българските медици в чужбина“. С тези думи се обърна народният представител от ПГ на „БСП за България“ доц. Георги Йорданов към министъра на здравеопазването, съобщиха от пресцентъра на партията.    По думите му Министерство на здравеопазването не изпълнява своите функции за задоволяване на потребностите на здравната мрежа с медицински специалисти - на България не достигат лекари, стоматолози, фармацевти, медицински сестри, акушерки.    „Истинска катастрофа е осигуряването на необходимите медицински сестри. Сега работещите са 3 пъти по-малко по брой, повечето са във възраст, при която няма да могат да работят още дълго, а част от тях са пенсионери“, коментира той.    Доц. Йорданов обясни, че левицата отчита позитивно приемането на предложението за договорното начало при обучението на български специалисти в сферата на следдипломната квалификация. По думите му само по този начин могат да бъдат осигурени достатъчно кардиолози, гастроентеролози, хирурзи, анестезиолози и други специалисти във всички области на страната.    „След приключване на своето обучение, лекарите ще бъдат задължени да работят 3 години на място, посочено от държавата, като са освободени от всякакви такси за придобиване на специалността си“, обясни социалистът. Доц. Йорданов заяви, че трябва да бъде приета методика за формиране на работната заплата на медицинските специалисти на национално ниво, защото това е главната причина младите кадри да напускат страната и да търсят реализация в чужбина.        „В страната е налице сериозен кадрови дефицит във всички медицински специалности“. Това заяви в пленарна зала народният представител от ПГ на „БСП за България“ проф. Георги Михайлов. Той обясни, че при лекарската професия - над 50% от лекарите са над 55 годишна възраст и само 9 % са под 30 години, огромната част от специалистите по здравни грижи, които работят на територията на страната, са в пенсионна възраст.    „Налице е тежък кадрови дисбаланс в различните региони на страната- както по отношение на специалистите, така и по отношение на общопрактикуващите“, каза още той.    Проф. Михайлов заяви, че причините за това са възможността за формиране на възнаграждението от оборота на болничното заведение. По думите му са необходими следните промени - строга национална система за оценка на заплащането на всички видове медицински специалисти; промяна на взаимоотношенията между университетите и университетските болници, които на практика са разделени, което затруднява обучението и професионалното израстване на специалистите; синхронизиране на медицинските стандарти и правилата за добра клинична практика в реални срокове; легализиране на статута на всички съсловни организации.        „Човешкият фактор е решаващият, за да има реформа в здравеопазването и за да получим по-добра и качествена услуга. За да има млади, можещи и мотивирани кадри в системата, от особена важност е тяхното обучение, непрекъсната квалификация и кариерно развитие”. Това каза народният представител от ПГ на „БСП за България” проф. Анелия Клисарова.    Тя добави, че за всичко това е необходимо и адекватно финансиране. Народният представител коментира, че много подробно са били представени проблемите на лекарите и медицинските сестри, но за да има стройна и ефективна здравна система, не по-малко важни са парамедиците, лекарските асистенти и здравните асистенти, които вземат активно участие в доболничната, болничната, спешната помощ и болниците за долекуване.    „Затова с нашето предложение за решение настояваме всички спешни мерки за преодоляване на тежките проблеми в здравната система да бъдат обвързани с бюджета за 2020 г. на НЗОК и държавния бюджет. Предложенията за решение бяха изключително близки по съдържание и естество и затова се надяваме, че ще вземат и адекватните решения”, каза още Анелия Клисарова.  ", "date": "2019.07.25", "title": "Георги Йорданов: Трябва да спрем изтичането на младите български медици в чужбина "}
{"url": "http://epicenter.bg/article/Ninova--Darzhavata-se-trese-ot-kriza-v-kriza--Kade-se-skri-glavniyat-vinovnik--/188963/2/48", "text": "\"  излезте и отговорете на хората - защо по оценки на еврокомисаря и след наши многократни предупреждения,    Това написа във Фейсбук председателят на БСП Корнелия Нинова.    \" Защо еднолично настояхте да платим скъпо и прескъпо накуп самолетите и кой ще ти плаща дълговете? Всички тези въпроси задавам в парламента и всички се връщат, защото “не били от компетентността на премиера”. ,  , завършва лидерът ан социалистите.  ", "date": "2019.07.25", "title": "Нинова: Държавата се тресе от криза в криза. Къде се скри главният виновник? "}
{"url": "http://epicenter.bg/article/Karakachanov--Partiite-ot-malkata-koalitsiya-mozhe-da-se-sporazumeyat-s-GERB-individualno-/188965/2/48", "text": ". Това заяви пред журналисти лидерът на ВМРО Красимир Каракачанов, цитиран от Би Ти Ви.    Вчера лидерите на трите формации – Валери Симеонов, Красимир Каракачанов и Волен Сидеров, се събраха на коалиционен съвет в парламента. Съветът се провали, след като от „Атака” поискаха медиите да присъстват на разговорите, а НФСБ и ВМРО напуснаха.    „  Няма диалог, има саботажи, има атаки от страна на един от лидерите в коалицията срещу останалите две политически формации.  , коментира още Каракачанов.    Попитан за възможностите партньорите от малката коалиция да се разберат помежду си, Каракачанов попита медиите дали вчера са останали с впечатление, че лидерът на Сидеров има желание да се разбира с някого.    „Като го гледате от четири месеца как сипе хули, обидни квалификации и лъжи по отношение на мен, на другия ми колега – Симеонов, на г-н Джамбазки, на ВМРО, за какво разбиране става дума, и какъв е смисълът да продължаваме да си говорим по този начин”, заяви вицепремиерът.  ", "date": "2019.07.25", "title": "Каракачанов: Партиите от малката коалиция може да се споразумеят с ГЕРБ индивидуално "}
{"url": "http://epicenter.bg/article/Obyavyavat-sobstvenika-na--quot-TAD-grup-quot--Ivan-Todorov-za-mezhdunarodno-izdirvane/188904/3/0", "text": "Очаква се Прокуратурата да обяви Иван Тодоров, собственик на фирмата, която се разследва за кибертероризъм, за международно издирване. Ще бъде издадена Европейска заповед за арест и червена бюлетина на Интерпол.    Доказателствата, които разследващите са събрали по време на акцията, дават основание да се предполага, че неправомерното източване на данни от системата на приходната агенция може да е дело на организирана престъпна група.    Търговският директор на \"ТАД груп\" Георги Янков беше освободен от ареста с парична гаранция от 20 000 лв и с обвинение в тероризъм. Хакерът Кристиян Бойков, който беше призован в специализираната прокуратура вчера, не се яви.    Междувременно близо 200 българи ще трябва спешно да подменят личните си карти, защото заради източената за тях информация има реална заплаха от злоупотреби.", "date": "2019.07.25", "title": "Обявяват собственика на \"ТАД груп\" Иван Тодоров за международно издирване"}
{"url": "http://epicenter.bg/article/Evrokomisaryat-po-hranite-Andryukaytis--Balgariya-mozhe-da-zagubi-tsyaloto-si-svinevadstvo/188908/4/0", "text": " Това заяви в ексклузивно интервю за БНР Еврокомисарят по здравеопазването и безопасността на храните Витянис Андрюкайтис.    Той препоръча    \"Тези три думи - \"във всяка къща\", са много важни. И това да разговарят с всички и да обяснят какви мерки трябва да се предприемат, както и евентуалните последствия и резултати.   заяви еврокомисар Андрюкайтис.    По думите му      \" \", заяви Витянис Андрюкайтис.    Особоно внимание е необходимо да се обърне и на местата за загробване на убитите животни, за да не се пренесе заразата чрез подпочвени води, предупреждават експерти.    Припомняме, според бившия заместник министър на земеделието и настоящ депутат Бюрхан Абазов разпространението на заразата е нелогично. Според него прасетата се заразяват от фуражи.    На 21 юли започна и умъртвяването на прасетата от свинефермата в село Николово, където се отглеждат около 17 000 прасета. Тогава огнищата на чума по свинете у нас бяха 17.    Свиневъди заявиха на пресконференция, че искат железни мерки и военно положение заради разпространението на африканската чума по свинете.    БАБХ откри африканска чума в домашно стопанство в Мизия, като по-рано започна и дезинфекция след умъртвяването на прасетата в Бургаско. Тя се извършва в созополското село Зидарово, където в събота бяха евтаназирани над 100 домашни прасета.    В Зидарово беше потвърдено първото за Бургаска област огнище на африканска чума при домашни свине. Стигна се до сблъсъци между собствениците на прасета и инспектори на БАБХ.    Българската агенция по храните се оплака, че не получава подкрепа от ловците, въпреки разрасналата се епидемия на африканска чума при прасетата. Министър Танева призова за стриктни мерки и изпълнение на предписанията.    На 23 юли вечерта бе потвърдено, че има вирус на африканска чума в още една индустриална свинеферма в село Бръшлен, Русенско. Там се отглеждат близо 40 000 прасета, които ще бъдат умъртвени.    Бедствено положение е обявено и в Плевен и в Разград.   Екип на ЕК е в момента в България, за да оцени щетите от болестта, очаква се работата му да приключи днес.", "date": "2019.07.25", "title": "Еврокомисарят по храните Андрюкайтис: България може да загуби цялото си свиневъдство"}
{"url": "http://epicenter.bg/article/Rumaniya--Balgariya--Harvatiya--Yugoiztochna-Evropa-gubi-borbata-sreshtu-iztichaneto-na-mozatsi-/188919/11/33", "text": "В Югоизточна Европа липсват служители. Стотици хиляди вече са напуснали родините си и са се установили в западната част на континента. Компаниите дори вече се отказват от инвестициите в региона поради липсата на работна ръка. Това пише германското издание Focus в статия, озаглавена „Румъния, България, Хърватия: Югоизточна Европа губи борбата срещу изтичане на мозъци“, предава Агенция \"Фокус\".    „Ние сме изчезваща нация\". Това твърди Мариан Хангану, ръководител на румънска хедънтинг компания, който се оплаква от масовата емиграция от една от най-бедните страни в Европейския съюз. „Резултатът е, че много мултинационални компании са решили да не инвестират в Румъния, защото просто няма персонал\".    Подобна е ситуацията и в съседна България: „Икономиката започна да губи договори и нови споразумения, защото има недостиг на работници\", подчерта министърът на икономиката Емил Караниколов.    Много хора от Югоизточна Европа са привлечени от страни като Германия, Италия и Испания. Заплатите в родината им се увеличават, но твърде бавно.  Предприемачите, експертите и политиците от Будапеща до Атина са притеснени. Напускат младите, добре образовани хора, които са привлекателни за пазара на труда. Във всеки отрасъл на икономиката липсват специалисти.        Повече от два милиона румънци живеят в чужбина, според оценки на правителството в Букурещ, голяма част от които са установени в Испания и Италия. В България ситуацията е сходна: 700 000 българи имат нов дом в други страни от ЕС, според официалните данни.    Според проучване на Националната банка на Хърватия само в Загреб, от 2013 до 2016 г. общо 230 000 граждани са емигрирали в други страни от ЕС. Това съответства на два процента от населението годишно. Според изчисленията най-малко 400 000 предимно млади хора са обърнали гръб на Гърция от началото на тежката финансова криза през 2010 г.    Дори в Унгария, която преди това се смяташе за една от най-развитите страни в региона, след глобалната криза през 2008 г., започва вълна от емиграция, която се увеличава драматично след 2010 г., отбеляза в проучване социологът от Будапеща Агнес Харс. Само между 2010 и 2017 г. повече от 200 000 унгарци на възраст между 20 и 65 години са напуснали страната. От 2010 г. националистическият политик Виктор Орбан е министър-председател на Унгария, подчертават от изданието.      За Кристина Миху решението да отиде в Германия е било лесно. Тя е изучавала немски като втори чужд език в градче в провинция Трансилвания. След това продължава следването си в Тимишоара, а родителите й финансират три стажа в клиники в Италия, Испания и Германия.    „Исках да придобия опит на международно ниво\", казва 32-годишният специалист по вътрешни болести, която сега работи в болница в Нюрнберг. Тя е във Франкония от шест години. Корупцията, която също е широко разпространена в здравеопазването в Румъния, е една от причините за тяхната емиграция, в допълнение към по-добрите им доходи.    В Югоизточна Европа, от друга страна, недостигът на лекари и медицински сестри е изключително сериозен: в унгарския град Солнок, отделението за инфекциозни болести трябваше временно да бъде затворено. Окръжната болница в града на румънската делта на Дунав Тулча няма анестезиолози.    Румънските предприемачи дори се опитват да привлекат персонал от Далечния Изток. Тази година правителството е ангажирало контингент от 20 000 работници извън ЕС. От гледна точка на Хангану, контингентът е просто „капка в морето\". Най-малко 300 000 работници са напуснали Румъния.    Сътрудничеството с гастарбайтери от Далечния Изток често се проваля, защото на много от тях не пасват климатът и храната в Румъния, казва Андреа Тартакан, сътрудник на Хангану.    „Сега се опитваме да наемем работници от Таджикистан, поне за строителния сектор, и те вероятно са физически по-здрави от виетнамците, защото таджиците идват от степта\", казва експертът.    В България работят и чуждестранни работници, макар и не от Далечния Изток, както в Румъния: сервитьори и прислужници също идват от Украйна, Беларус и Молдова в курорти на Черно море.    Изглежда, че западната политика подхранва емиграцията: в горчиво бедното Косово германският министър на здравеопазването Йенс Шпен наскоро посети училище, в което медицинският персонал от държавата се обучава за работа в Германия. Съществуващото като водещо гимназиално училище в Косово се намира в Призрен и се счита за средство за емиграция. До 30 завършили гимназията годишно получават предложение за договор за продължаване на обучение в Германия. Едва ли някой от тях се връща след това в родината си.    От гледна точка на Института за изследване на заетостта в Нюрнберг, Германия се ползва от имигрантите от Югоизточна Европа.    „Те обикновено са млади, равнището на заетостта им е почти сравнимо с това на германците\", казва Хърбърт Брюкър, изследовател по миграцията в института. В различни сектори като строителството, поддръжката и хранително-вкусовата промишленост, без тези имигранти щеше да има сериозни проблеми, защото германците не кандидатстват за такива позиции, обяснява Брюкер.  ", "date": "2019.07.25", "title": "Румъния, България, Хърватия: Югоизточна Европа губи борбата срещу изтичането на мозъци "}
{"url": "http://epicenter.bg/article/-Sputnik---Sarbiya--Balgarskiyat-prezident-se-opalchi-na-SASht--sledva-li-otmashtenie-po--quot-turski-stsenariy-quot-/188946/11/33", "text": "Президентът на България Румен Радев наложи вето на ратифицирането на договора за закупуване на самолети F-16 от САЩ на стойност 1,26 милиарда долара. Договорът предвижда доставката на осем нови изтребителя F-16 Block 70, както и основното оборудване и въоръжение, включително ракети въздух-въздух, пише сръбската редакция на „Спутник“ в материал, представен от Агенция \"Фокус\" без редакторска намеса.    Радев, бивш офицер от ВВС, заяви, че ожесточените спорове в българския парламент свидетелстват за липсата на обществено одобрение за споразумението.    Политическата власт е по-силна от законодателната    Според Душан Пророкович от Центъра за стратегически алтернативи, ветото на Румен Радев е от голямо политическо значение и представлява първото голямо противопоставяне на българския президент на някакво решение на правителството. От друга страна, добавя той, ветото има ограничена правна сила.    \"Българският парламент може да гласува по този въпрос и ако вземе решение да купи американски самолети, българският президент вече няма да може да налага вето и споразумението ще бъде подписано и изпълнено. Така че, в политически контекст, това е важно нещо, но от правна гледна точка мисля, че в крайна сметка България ще купи американските самолети“, каза Пророкович.        Събеседникът на „Спутник“, обаче, смята, че жестът на българския президент ще има големи последствия върху политическата сцена на страната и нейната динамика.    „Предполагам, че има огромна опозиция от страна на българската общественост и се видя съпротива не само от десните партии, но и от БСП, като втората най-голяма политическа организация в страната. Ето защо Радев предприе подобна стъпка, тъй като не иска да върви против мнението на обществеността, нито иска да се противопостави на протестите, които опозицията представя ежедневно. Това вече не е само на основаната на технически въпроси, които той определи като бивш пилот като недостатък на това споразумение, но и на голямо политическо недоволство, което се споделя и от някои социални движения, които съществуват в тази страна“, отбеляза Пророкович.      Въпреки това, добавя Пророкович, въпреки че в краткосрочен план няма да се случи нищо епохално, в дългосрочен план това е може би една от първите стъпки в оформянето и насочването на това недоволство, което е доста високо в България, не само към министър-председателя Бойко Борисов, но дори и към ЕС и НАТО.    „Българите не видяха никакъв сериозен ефект от членството в Европейския съюз, а да не говорим за членството в НАТО. Резултатите са постоянни разходи и никакво изпълнение на обещанията от началото на 2000 година, когато трябваше да кандидатстват за членство в Алианса“, категоричен е Пророкович.    Трябва да се има предвид, отбелязва той, че членовете на НАТО са сред най-важните и най-големи купувачи на американски оръжия и всеки договор за покупка е изключително важен за САЩ.    „Съдбата на американския военно-промишлен комплекс до голяма степен зависи от такива неща. Затова американците не могат да оставят просто така такъв ход на българския президент. България е важна членка за тях, защото американците имат четири военни бази на територията на страната, която функционира като екстериториална единица. България е важна и за контрола над акваторията на Черно море, както и за евентуални бъдещи действия срещу Русия, преди всичко срещу Крим, както и за поддържане на стратегическата комуникация с Грузия“, обяснява Пророкович.      България, добавя той, става все по-интересна за Америка и заради Реджеп Тайип Ердоган, тъй като Турция се откъсна от американския контрол и ако администрацията на Тръмп иска да предприеме някакви стъпки срещу Ердоган, тя ще работи преди всичко от територията на най-близките съседи на Турция, каквато България определено е.    Американците, сигурен е Пророкович, трябва да санкционират по някакъв начин Румен Радев за ветото.    В момента, казва той, изглежда, че става въпрос за предприемане на някакви политически действия - вероятно Вашингтон ще протестира рязко, а американски служители и дипломати в София ще избягват да се срещат с него.    „По-нататъшните стъпки зависят от това как ще се развие цялата тази нововъзникваща криза в България. Не е тайна, че западните страни, преди всичко Съединените щати, не бяха щастливи, когато Радев е избран за президент на България, защото минава за човек, който симпатизира на Русия. Досега те не са имали благоприятно отношение към него и след ветото, което наложи, може да се очаква, че отношението на Америка към Радев ще се влоши още повече“, заключи Душан Пророкович.  ", "date": "2019.07.25", "title": "Спутник (Сърбия): Българският президент се опълчи на САЩ,  следва ли отмъщение по \"турски сценарий\"?"}
{"url": "http://epicenter.bg/article/Kobrata-ozverya-za-novi-pobedi--Kato-izgladnyal-zvyar-sam-/188936/8/73", "text": "Кубрат Пулев може да се завърне на ринга, когато пожелае, след като Спортната комисия на щата Калифорния възстанови лиценза му.   Принудителната пауза в кариерата на боксьора само го е мотивирала още повече и той е дори по-гладен за победи отпреди. Въпреки че нямаше право да се боксира заради целувката по устните на Джени Суши, Кобрата не е спирал да тренира за следващ мач. Самият той сподели, че очаква двубой за световната титла на Международната боксова федерация през есента, като дори изрази надежди за провеждането му в България.   \"Като изгладнял звяр съм за нови победи\", написа Пулев под своя снимка в профила си във Фейсбук. За последно българинът се боксира в края на март, когато победи по драматичен начин румънеца Богдан Дину с нокаут.   Източник: бТВ  ", "date": "2019.07.25", "title": "Кобрата озверя за нови победи: Като изгладнял звяр съм!"}
{"url": "http://epicenter.bg/article/Prodavat-na-targ--quot-Zelenata-boginya-quot--na-Elizabet-Teylar/188929/10/99", "text": "Зеленият \"Ролс Ройс\" на Елизабет Тейлър – модел \"Сребърен облак II” от 1960 година ще бъде продаден на търг от аукционна къща \"Гернси” на 6 август тази година. Любимата кола на актрисата, наречена \"Зелената богиня” е била в тон със сватбената рокля на Тейлър по време на сватбата й с Еди Фишер.   Именно по този повод Тейлър си купува колата. Автмобилът ще бъде изложен за продажба пред хотел \"Пиер” в Ню Йорк, където Фишър и Тейлър са живели по време на брака си.   От този модел са произведени само двадесет коли. Смята се, че \"Зелената богиня” е в отлично състояние, с възстановен двигател и нов кожен салон. Зеленият цвят беше любимият на Тейлъри съответстваше на сватбената рокля на актрисата.   Заради връзката с легендарната актриса от аукционната къща се надяват цената й да е между 1 и 2 милиона долара, но специалисти заявиха, че не биха се изненадали, „ако цената е по-висока”.   Източник: Канал 3", "date": "2019.07.25", "title": "Продават на търг \"Зелената богиня\" на Елизабет Тейлър"}
{"url": "http://epicenter.bg/article/Saprugata-na-pokoyniya-sin-na-Simeon-Sakskoburggotski--Vrazkata-mi-s-Kardam-zapochna-s-priyatelstvo/188948/10/0", "text": "Княгиня Мириам, съпругата на първородния син на Симеон Сакскобургготски - Кардам, който почина през 2015 година, след като 7 години по-рано претърпя тежка катастрофа, която го остави в будна кома, даде лично интервю. В него Мириам де Унгрия споделя за живота си като княгиня, любовта с княза и животът след смъртта му.   Мириам е единствено момиче от седем деца и разказва, че като дете е играла основно момчешки игри, а братята ѝ се вживявали в ролята на бащи, единственото истинско момичешко забавление за Мириам е балетът.   Тя много обича да танцува и дори се запознава в Кардам в дискотека чрез общ познат. Когато я вижда князът споделя със своя приятел, че току-що е видял жената, за която иска да се ожени. След това се срещат отново и отново и разговорите им стават дълбоки, тъй като Кардам бил изключително любознателен човек, който се интересува от всичко и чете много.   Въпреки че по това време животът на Мириам е пълен и тя не усеща някаква липса, Кардам се появява в момент, в който тя има възможност да остави нещата да се случат от самосебе си.   , казва княгинята.   Предлага ѝ брак, но не по романтичен начин. След това ѝ споделя, че съжалява, че не е паднал на колене, за да ѝ предложи, но за нея това никога не е имало значение, защото и двамата са знаели, че трябва да се оженят.   В момента Мириам живее в Лондон, където са и двамата ѝ синове Борис и Белтран. По-големият учи изкуство и завършва тази година, а по-малкият - физика. Княгинята споделя, че работи много и се старае да прекарва време и със синовете си - да ходят заедно на културни събития, вечери, обеди, да се събират с приятели и да пътуват.   Източник: Дир.бг", "date": "2019.07.25", "title": "Снахата на Симеон Сакскобургготски: Връзката ми с Кардам започна с приятелство"}
{"url": "http://epicenter.bg/article/Bivshiyat-partnyor-na-Dzhordzh-Maykal-e-arestuvan-zaradi-vandalizam-v-doma-na-pokoyniya-pevets/188957/10/100", "text": "Бившият партньор на Джордж Майкъл - Фади Фауаз, е бил арестуван по подозрения за криминални деяния, извършени в имението на покойния певец. \r\n \r\n 46-годишният фризьор продължава да живее в къщата на Джордж Майкъл, въпреки че той си отиде на Коледа през 2016 година, а Фауаз не е споменат в завещанието, според което певецът е оставил всичко на сестра си.   Фади е бил арестуван и е отведен от полиция, след като съседи съобщили, че са видели мъж на покрива на дома на певеца в Риджънтс парк.   В съобщение на полицията се казва, че когато пристигнали на адреса, мъжът не е бил на покрива, а вътре в имота, където били нанесени сериозни щети. По тази причина на мястото е дошла и пожарната. От полицията допълват, че мъж на около 45 години е задържан по подозрение за вандализъм.   Според свидетели, преди да бъде качен в полицейския ван, Фауаз крещял:   Източник: Дир.бг", "date": "2019.07.25", "title": "Бившият партньор на Джордж Майкъл е арестуван заради вандализъм в дома на покойния певец"}
{"url": "http://epicenter.bg/article/Pravoslavnata-tsarkva-otbelyazva-dnes-Uspenie-na-Sveta-Anna/188912/2/0", "text": "  Българите наричат празника Лятна Света Анна. Той е разпространен в района на Западна България и Родопите. Там приемат, че Лятната св. Анна бележи края на лятото. Светицата се почита най-вече от жените като покровителка и защитница на бременните невести и на раждаемостта. За да могат да износят плода и да раждат леко, на празника на Лятна св. Анна се спазват строго някои забрани - не се работи нищо, не се пере и мие, не се шие и плете.   Много е разпространено поверието, че ако „трудна жена работи на св. Анна, ще пометне”. На празника бременните жени и младите булки отиват на черква, молят се за здравето на децата и палят свещи пред иконата на светицата закрилница. Обкичват иконата с цветя и я даряват с ризи, чорапи, кърпи, пари.   След края на църковната служба майките раздават пресни пити в двора на черквата и из махалата, за да бъдат здрави рожбите им. Вярва се, че светицата пазела децата от „огън” - висока температура и треска.   В Източна България на Лятна св. Анна жени и деца тръгват да берат лековити билки по полето. После ги изсушават и запазват за лек през годината. В Западна България срещу празника се извършват различни магически действия срещу магьосници, бродници и житомамници, които обират чуждото плодородие. Стопаните отиват да преспят на нивите си, за да попречат на злосторниците да откраднат житото им. В югозападните български краища на Лятна св. Анна организират оброк - служба с курбан, в която взима участие целият род. Жертвоприношението се прави, за да омилостивят светицата и тя да предпази нивите от пожар и градушка. Пак там през лятото тачат св. Анна за предпазване от огън и пожар и я наричат „Опърлия”. Имен ден имат Анна, Анка, Ани, Анани, Яна, Янула, Янина, Блага, Добри.", "date": "2019.07.25", "title": "Православната църква отбелязва днес Успение на Света Анна"}
{"url": "http://epicenter.bg/article/BSP-poiska-izslushvane-na-ministar-Taneva-i-na-vitsepremiera-Donchev-za-chumata-po-svinete/188915/2/0", "text": "ПГ на \"БСП за България\" поиска изслушване на министъра на земеделието, храните и горите Десислава Танева и на вицепремиера Томислав Дончев за чумата по свинете, предаде Агенция \"Фокус\".   Искането отправи заместник-председателят на Комисията по земеделие и депутат от БСП проф. Светла Бъчварова.   „Във връзка с изключително критичната ситуация с разпространението на африканската чума по свинете, народните представители от ПГ на „БСП за България” поискаха вицепремиерът Томислав Дончев, който е шеф на Националния епизоотичен щаб, и министърът на земеделието Десислава Танева да дойдат в парламента. Социалистите поискаха министрите да предоставят информация за мерките, които се предприемат за овладяването на тази критична ситуация, съобщиха още от пресцентъра на БСП.  ", "date": "2019.07.25", "title": "БСП вика Дончев и Танева в парламента заради чумата по свинете"}
{"url": "http://epicenter.bg/article/Parvan-Simeonov--Na-mestniya-vot-shte-badat-prelyubopitni-balotazhite/188916/2/0", "text": "      В управляващата конфигурация има доста промени и местните избори ще бъдат изключително любопитни. Това каза в сутрешния блок „Добро утро, България“ на Радио „Фокус“ политологът Първан Симеонов.   Според него не може да се каже, че местните избори са предварително известни като резултати, тъй като винаги има и надпревара на интерпретации. Първан Симеонов обясни, че след победата на европейските избори моментът е малко по-комфортен за управляващите.   „Опозицията в България много често през последните години надценява политическия момент. Очаква да има обществено брожение, което тя да оглави. Управляващите обратно – много пъти подценяват политическия момент. Губят инстинкт, защото си мислят, че всичко им е в кърпа вързано. Така течеше в последните няколко месеца политическият живот в страната и предполага се, че ще продължи да тече по този начин. Печелят онези, които успяват да видят и двете – и да упражняват властта, и да чуват какво мислят хората“, каза той.   Първан Симеонов очерта основните събития от изминалия политически сезон, сред които европейските избори, превърнали се в потвърждение на доминацията на Бойко Борисов и външно и вътрешнопартийно, и сделката за самолетите F 16. Той определи като непряко политическа, но важна и процедурата за избор на нов главен прокурор.   На местния вот ще бъдат любопитни балотажите, защото ще се наблюдава прегрупиране на електорати, а не политически централи. Това каза още политологът.   По думите му местните избори ще изправят на места кандидати на ГЕРБ срещу представители на НФСБ и ВМРО, като уточни, че много пъти са правени опити за национално звучащи кампании, но не винаги успешни.   „По скоро ще има прелюбопитни прегрупирания по места. Прегрупиранията на електоратите са по-важните в политиката – последния пример бяха президентските избори, когато на балотажа г-н Радев получи гласове от политически сектори, които иначе трудно биха го припознали. Подобни неща може би ще се случват в някои градове на страната. ГЕРБ предвидливо изтегля вече част от кметовете си, срещу които се предполага, че ще има събиране на анти-ГЕРБ патос – почва да ги изтегля и да ги сменя с по-свежи. Борисов вече се осмелява да прави това, имаше периоди, в които той като че ли играеше винаги на сигурно. Сега си позволява известен риск, с цел прочистване. Това далече не е първата вълна на прочистване – преди години, когато Борисов остана в опозиция известно време, той използва момента отново да прочисти ГЕРБ“, обясни политологът.   Първан Симеонов заяви, че по тези причини грешат хората, които предварително очертават мрачни времена на управляващата партия без Цветан Цветанов. Личното и медийното присъствие на Борисов, както и силата на рестарта, понякога е по-сериозно от силата на утвърдените политически играчи, обобщи политологът.  ", "date": "2019.07.25", "title": "Симеонов: В управляващата конфигурация има доста промени и местните избори ще са прелюбопитни"}
{"url": "http://epicenter.bg/article/Parlamentat-shte-obsazhda-sazdavaneto-na-vremenna-anketna-komisiya-za-atakata-na-NAP/188923/2/0", "text": "Парламентът включи в дневния си ред проекторешението за създаване на временна анкетна комисия за атаката срещу НАП, предаде Агенция \"Фокус\".   Решението за предложение за създаване на временна анкетна комисия е взето на заседание на Изпълнителната комисия на ГЕРБ. С него тя възлага на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите.", "date": "2019.07.25", "title": "Парламентът ще обсъжда създаването на временна анкетна комисия за атаката на НАП"}
{"url": "http://epicenter.bg/article/SDS--Koy-upravlyava-krizata-s-afrikanskata-chuma-po-svinete-/188925/2/0", "text": "\"Това, от което се опасявахме, се случи. От СДС точно преди година предупредихме, че държавата закъснява с мерките, предприети за ограничаване на африканската чума по свинете. Обърнахме внимание на това, но тогавашните усилия и мерки бяха насочени основно към изграждане на бутафорната ограда по сухопътната граница със северната ни съседка, за която предупредихме, че няма да свърши работа. За съжаление не бяхме чути, а сега африканската чума по свинете, която за щастие не е опасна за хората, но нанася огромни икономически вреди, се разпространи и в промишлените свинекомплекси\", се казва в позиция на СДС.    \"Преобладаващата част от тези свинекомплекси се намира в Североизточна България. Разстоянията между тях не са големи, някои са икономически и технологично свързани, което означава, че трябва да се предприемат незабавни мерки за ограничаване на болестта.    Българското свиневъдство е изправено пред икономически колапс.    Въпреки това, виждаме че за борбата с тази болест се разчита на служители от средния ешелон, като началника на отдел от БАБХ Александра Митева. А само преди седмица беше актуализиран съставът на Централния епизоотичен съвет към Министерския съвет. Начело на съвета е заместник министър-председателят Томислав Дончев, заместник-председател е министърът на земеделието, храните и горите Десислава Танева, а секретар - изпълнителният директор на Българската агенция по безопасност на храните д-р Дамян Илиев.   Членове са министрите на вътрешните работи, на отбраната, на финансите, на здравеопазването, на транспорта, информационните технологии и съобщенията, на околната среда и водите, на икономиката.    При такова високо ниво на състава на този съвет, се питаме как е възможно говорител по изключително важния въпрос, свързан с биосигурността ни, да бъде началник на отдел от БАБХ?!    Къде са председателят на групата, секретарят и членовете?!    Кой управлява най-голямата епизоотична криза в съвременната история на животновъдството?    Засега виждаме на терен, хвърлени на амбразурата, експерти, зам.-областни управители и местни кметове на населени места. Има спешни въпроси, на които няма отговор от лятото на 2018 година: Какво се случва с труповете на евтаназираните свине?   Дали тяхното заравяне няма да доведе до замърсяване на околната среда? Защо, след като повече от 10 г. се обсъжда въпросът за построяване на екарисаж в Североизточна България, район, в който е концентрирана значителна част от животните, това не се случва? Защо въпросът с обезщетенията не се решава със застрахователен пул, за да не се ползват бюджетни средства?   Призоваваме спешно компетентните органи да се съобразят с Решение на ЕК от 19 юли 2019 г., подписано от еврокомисаря за здравеопазване и безопасност на храните, да излязат на терен и да организират минимализирането на екологичните и икономическите щети за сектор свиневъдство\", се казва в позиция на СДС.", "date": "2019.07.25", "title": "СДС: Кой управлява кризата с африканската чума по свинете?"}
{"url": "http://epicenter.bg/article/Byurhan-Abazov--Ako-ne-se-vzemat-merki-za-izvanredna-situatsiya--chumata-po-svinete-shte-se-razprostrani/188926/2/0", "text": "Ако не се вземат мерки като за извънредна ситуация, ще се разпространи заразата африканска чума по свинете. Това каза народният представител от ДПС Бюрхан Абазов пред журналисти в парламента за африканската чума по свинете, предаде репортер на Агенция \"Фокус\".    \"Най-лошият сценарий е да продължи в другите промишлени свиневъдни обекти, което е абсолютно най-лошият и най-нежеланият сценарий от нас. За съжаление това, което не искахме да се случи - заразата да влезе в големите свинепромишлени комплекси, вече е факт\", каза още той.    Според Абазов е прав еврокомисарят, че има небрежонст.    \"За съжаление трябваше да ни го каже еврокомисарят. Заразата от миналата година е факт в България, от две години е в Европа. Ние много добре знаехме, че тя ще се разпространи и ще дойде тук. Всички мерки, които взеха досега управляващите са неадекватни, хаотични, закъснели, некоординирани. Краткият ми извод е, че институциите в България не сработиха в критична ситуация\", коментира Бюрхан Абазов, който е и бивш заместник-министър на земеделието и храните.    На въпрос дали е обречено свиневъдството в България, той посочи, че ако не се вземат мерки като за извънредна ситуация, заразата ще се разпространи.  Попитан дали ДПС ще търси политическа отговорност, Абазов посочи:    \"Утре имаме изслушване на министър Танева и на вицепремиера Дончев, който е отговорен за този национален щаб, така че след това може би ще вземем решение.\"    \"Това изказване тази сутрин на заместник-министъра, че отново ние ще обезщетим само регистрираните автоматически, дели на две нашите малки животновъди\", каза още той.    Според него веднага в тях възниква мотива да скрият прасето си. По думите му изказването, че ще обезщетим само регистринаните прасета, е самоубийство. Във връзка с оградата срещу чумата по свинете, Абазов посочи, че тя е била като за детска площадка.    \"С височина 1 м, около която намериха едно умряло прасе. Изследванията показаха, че то е умряло от смях\", посочи още Абазов.  ", "date": "2019.07.25", "title": "Бюрхан Абазов: Прав е еврокомисарят! Мерките на управляващите са неадекватни и хаотични"}
{"url": "http://epicenter.bg/article/Ekspert--Po-sluchaya--NAP-liyks--shte-prodalzhavat-da-izlizat-oshte-interesni-danni-/188928/2/0", "text": "„В България основно се случват пробиви в сигурността и неработещи системи, но не се правят стъпки в посока електронно правителство, стъпки за връзка между отделните системи. Много малък процент от IT специалистите се занимават с тестване на сигурността на приложения, повечето правят самите системи, а още по-малък процент се занимава със злоумишлени действия в такива системи“. Това каза пред БНР Николай Костов, преподавател в Софтуерния университет в София.        „За разлика от хартиените документи, тук е трудно да се докаже причинно-следствената връзка, да се докаже кой е източникът на тези папки… Не изключвам възможността да е действал сам човек. Със знанията, които е имало това момче Кристиян, то може само да се е справило с тази система,“ смята Костов.    В предаването „Преди всички“ Николай Костов подчерта, че „всяка една, уважаваща себе си компания, има един или няколко специалисти, които се занимават с проверка на качеството на софтуера, защото това е свързано със сигурността“.    „В държавните институции обаче няма обособени длъжности, които да се занимават с тестване на сигурността на приложенията“.    Според експерта, по случая „НАП лийкс“ ще продължават да излизат още интересни данни.  ", "date": "2019.07.25", "title": "Експерт: По случая „НАП лийкс“ ще продължават да излизат още интересни данни "}
{"url": "http://epicenter.bg/article/MON-predlaga-uchitelite-svobodno-da-planirat-rabotata-si-v-klas/188930/2/0", "text": "Министерството на образованието и науката предлага промяна на наредбите за общообразователната и профилираната подготовка, с която делегира повече самостоятелност на учителите при методическото планиране и преподаването според възможностите на учениците в класа. Това съобщиха от пресцентъра на Министерството.   Това е целта на предвиденото отпадане на формалната структура на годишното тематично разпределение. Отпадат и изискванията за заверката му при преструктуриране.   Целта е да се постигне по-голяма гъвкавост, оперативност и ефективност в процеса на обучение, а също и да се преодолее съществуващия формализъм. Започва префокусиране от документите към резултатите. На учителя се дава свободата да адаптира своята работа към темповете във всеки конкретен клас, за да постигне очакваните резултати, като в същото време от него се изисква ритмичност на учебните дейности и изпълнение на учебната програма в нейната цялост. Това са мотивите за предложените изменения.   Проектът е изготвен в резултат на срещи с колективите на различни видове училища и след дискусии с регионалните управления на образованието за необходимостта от отпадане на административната тежест.   В момента учителите трябва в началото на годината да подготвят разпределение за преподаване на темите в учебната програма, което стриктно да следват, и задължително при преструктуриране на учебното съдържание, да искат и получат заверка от директора. Този момент от тяхната работа подлежеше и на проверки от експертите в регионалните управления.   Промените са обявени за обществено обсъждане в срок от един месец. ", "date": "2019.07.25", "title": "МОН предлага учителите свободно да планират работата си в клас"}
{"url": "http://epicenter.bg/article/Izprashtame-yuli-s-promenlivo-vreme--Do-kraya-na-sedmitsata-slantse--prez-uikenda---gramotevichni-buri/188932/2/0", "text": "Над страната ще бъде слънчево, следобед се очаква купесто-дъждовна облачност предимно над Северна България и планините.   Дневните температури слабо ще се повишат и ще бъдат между 28 и 32 градуса. По Черноморието около 28-29 градуса, за София около 28 градуса.   В петък ще бъде предимно слънчево и топло, валежи не се очакват. Температурите ще бъдат от 28 до 33 градуса, за София около 30 градуса. В Пазарджишко, Пернишко и Благоевградско температурите може да достигнат и 35 градуса.   В събота се очаква да се развие купесто-дъждовна облачност над западните райони, където ще превали и прегърми. Дневните температури на много места в страната ще достигат 35-36 градуса, за района на София около 32 градуса, по Черноморието 28-29 градуса. В неделя на повече места в страната ще има валежи и гръмотевични бури.   Максималните температури ще бъдат между 27 и 33 градуса, за София около 30 градуса.   Променливото време ще се задържи и през идната седмица и началото на месец август.   Източник: БГНЕС", "date": "2019.07.25", "title": "Изпращаме юли с променливо време! До края на седмицата слънце, през уикенда - гръмотевични бури"}
{"url": "http://epicenter.bg/article/Prof--Rumen-Gechev--Partiite-sa-na-pazara-kakto-prodazhba-na-obuvki-/188934/2/48", "text": "\"В Европа от членския внос няма как да се покриват повече от 2-3 процента, максимум 5 от разходите на партиите. Никъде в света от членския внос не могат да се покрият всички разходи. С това предложение на ГЕРБ, България става уникална страна в Европейския съюз, в която партиите се финансират само от членски внос и от фирми - нека обществото прецени дали това е в плюс или минус.\" Това заяви народният представител от ПГ на \"БСП за България\" Румен Гечев в предаването \"Здравей, България\" по Нова тв, съобщиха от пресцентъра на партията.    Той посочи, че от 25 години насам тенденцията в Европа е категорична - над 90 процента от средствата идват от бюджетни субсидии - за 26 страни членки от ЕС. По думите му само в Холандия и Германия половината от средствата са от бюджета, половината - от частни фирми.    \"Всяка фирма или физическо лице в момента може да си напазарува партия. Партиите са на пазара както продажба на обувки\", коментира още професор Гечев. Той подчерта, че хората, които ще финансират партиите, ще определят политиките им.    По повод сделката за Ф-16, Гечев коментира:    \"Ние плащаме накуп и евентуално ще получим стоката след 4 години. Конкурентите на американските производители от Западна Европа предлагаха 5-годишно разсрочено плащане, с 5 равни вноски. Какви са гаранциите на българската държава за тази огромна сума, без ДДС - 2 милиарда и триста милиона лева?\".    Той цитира договора, в който се казва, че купувачът се задължава да заплати на правителството на САЩ общата стойност на изделията, дори ако цената надхвърля прогнозните суми и правителството на САЩ не обезпечава и не предоставя гаранция за което и да е от изделията, продадени по силата на споразумението.    Проф. Гечев коментира, че САЩ могат да увеличат цената с 10 процента без предупреждение и над 10 процента с предупреждение.    \"Ние плащаме колосална сума\", заключи Гечев.  ", "date": "2019.07.25", "title": "Проф. Румен Гечев: Партиите са на пазара както продажба на обувки (ВИДЕО)"}
{"url": "http://epicenter.bg/article/Taneva--V-Montana-ima-novo-registrirano-ognishte-na-afrikanska-chuma-po-svinete/188935/2/0", "text": "Министърът на земеделието Десислава Танева съобщи, че днес има ново регистрирано огнище на африканска чума по свинете – и то е в Монтана, съобщи БНР. Танева откри първата дискусия с бранша за новата Обща селскостопанска политика (ОСП) 2021-2027 г.   Танева определи като основателни критиките на еврокомисаря по здравеопазването Витянис Андрюкайтис по отношение на предприетите мерки за справянето с разпространението на заразата.   По-рано в интервю за \"Хоризонт\" Андрюкайтис предупреди, че България може да загуби цялото си свиневъдство, ако не се предприемат нужните действия.   По препоръка на евроексперти днес ще има и среща с председателите на ловните дружинки, за да започне масово претърсване за умрели диви прасета близо до огнищата на болестта.   Използването на ситуацията с африканската чума за политически цели е държавно безотговорно в най-голяма степен. Това каза министърът на земеделието Десислава Танева преди откриването на дискусия за новата обща селскостопанска политика (2021-2027), предаде Агенция „Фокус“.   „Един конкурентоспособен сектор като индустриалното свиневъдство, което задоволява близо 50% от местното потребление на свинско месо е поставено на риск за това, че всеки по веригата казва: „Това не засяга мен“, обясни министърът.   Танева подчерта, че няма пълно осъзнаване на сериозността на проблема. „Ангажирали сме целия научен потенциал, който е на терен в Северна България, да обяснява заболяването на хората, за да получим разбиране“, добави тя.   По въпроса за обезщетенията след умъртвяването на животните Танева обясни, че стопаните на прасетата, които не са ги регистрирали, няма да получат средства. „По европейски регламент тези животни не подлежат на компенсация, Комисията не може да ги компенсира. Мислим как да подкрепим стопаните, но не е доход да гледаш една или две свине в домашния си двор“, коментира още тя.     Личните стопанства са един от основните вектори за разпространение на африканската чума по свинете, каза още Танева.   Министърът на земеделието обясни, че тази тема не е проблем само при нас, а и за цяла Източна Европа. „Вирусът се развива във времето. Небрежност е проявена в хода на превенцията преди заболяването, че е допуснато навлизането на африканската чума“, коментира Танева.   Тя добави, че БАБХ проверява магазинната мрежа за заразено месо. „След установяване на първото огнище, което обявихме, всяка партида на свине, която влиза в кланица, се проверява за АЧС така, че месото да бъде сигурно“, каза още тя.   Министърът на земеделието подчерта, че заболяването е изключително опасно икономически, но е заразно за хората. „Покупката те регламентирани обекти е гаранцията за това, че ние ще консумирам качествена продукция“, коментира още Танева.", "date": "2019.07.25", "title": "Танева: Критиките на еврокомисаря са основателни. Има ново огнище на африканска чума - в Монтана!"}
{"url": "http://epicenter.bg/article/Frantsuzin-se-kani-da-preleti-Lamansha-s-reaktivna-ranitsa/188918/7/0", "text": "Френският изобретател Франки Запата ще прелети Ламанша с реактивна раница. Той стана сензация във Франция, като летя пред президента и неговите гости на националния празник на страната 14 юли.   Франция беше впечатлена от \"летящия войник\". 40-годишният изобретател прелетя над булевард „Шанз Елизе” в Париж като част от военния парад на 14-юли. Скоро след това Франки Запата обяви плановете си да прелети от Франция до британските острови.   \"Не съм притеснен за полета. Само малко нетърпелив. Преживявал съм катастрофи, но това е зад гърба ми. Проблем винаги може да се появи, но не мисля, че ще се разбия, защото знам как да го избегна\", заяви той. Датата на прелитането - 25 юли, не е избрана случайно. Преди точно 110 години на този ден Луи Блерио прелита Ламанша със самолет. За да повтори постижението му, Запата трябва да прелети 36 километра, като очаква да развие 140 километра в час.   \"Откачено е. Тялото ти просто лети. Усещаш въздуха с ръцете си. Трудно е да се опише. Едно е сигурно - после те боли всичко. Когато летя, изглежда лесно, но използвам всичката си сила, за да стоя във въздуха. Физически е много натоварващо”, сподели Запата.   Според френски медии, Франки Запата работи за армията. Той е предложил изобретението си, което нарича „Флайборд”, за употреба в армията. Военното министерство е финансирало разработката с над 1 милион евро. Запата продължава да работи в същата насока и твърди, че следващото му изобретение, ще е летящ автомобил, който ще покаже през 2020 г.", "date": "2019.07.25", "title": "Французин се кани да прелети Ламанша с реактивна раница (Видео)"}
{"url": "http://epicenter.bg/article/Dete-pochina-ot-toplinen-udar--dokato-mayka-mu-go--quot-prechistvala-ot-demoni-quot-/188922/7/0", "text": "Жена от Калифорния беше осъдена на 25 години затвор заради убийството на тригодишната си дъщеря, която е била оставена в гореща кола почти 10 часа, за да я \"очисти от демони”.   Ангела Фахин бе осъдена през юни за убийството на дъщеря си Мая, съобщи окръжният прокурор в Сакраменто.   Годеникът на Фахин Смит също е обвинен по случая и очаква процес. Двамата се преместили в Калифорния през февруари 2016 г. от Арканзас и са живели в колата си, съобщиха властите.   За период от две седмици през юни 2017 г. двойката подложила малката Мая на екстремни температури, добавиха обвинителите.   Веднъж тя била оставена в кола в продължение на четири часа и половина и на следващия ден за девет часа и половина, което е довело смъртта й.   Фахин и Смит бяха арестувани на 28 юни 2017 г. край ранчо \"Кордоба\", на север от Сан Франциско, след като джипът им е бил проверен от полицията, заради грешно паркиране.   Трупът на тригодишната Мая е намерен под одеяла на задната седалка.   Източник: Канал 3", "date": "2019.07.25", "title": "Дете почина от топлинен удар, докато майка му го \"пречиствала от демони\""}
{"url": "http://epicenter.bg/article/Frantsuzinat-Franki-Zapata-se-provali-v-opita-si-da-preleti-nad-Lamansha/188945/7/0", "text": "Франки Запата се провали в опита си да прелети над Ламанша с „ховърборд”, съобщи Би Би Си. Изобретателят се надяваше да прекоси канала между френския град Кале и английския Доувър за 20 минути. На половината от пътя, 40-годишният французин се опита да кацне на съпътстващата го лодка, за да презареди с керосин, но падна във водата.   Няма информация да е пострадал. От екипа на Запата определиха неуспешния опит като огромно разочарование. По думите им французинът е пропуснал платформата с няколко сантиметра, като точно тази маневра е била тренирана многократно.   Преди да поеме към бреговете на Великобритания, Запата каза, че „ховърборда” дава нови възможности за полет. „Не използваме криле. Ние сме като птиците – тялото ни лети. Това е сбъдната детска мечта”, сподели той.   Източник: бТВ", "date": "2019.07.25", "title": "Французинът Франки Запата се провали в опита си да прелети над Ламанша"}
{"url": "http://epicenter.bg/article/V-Skopie--Zaev-se-otkaza-ot-izprashtaneto-na-protestna-nota-do-Borisov/188949/7/0", "text": "Министър-председателят на югозападната ни съседка Зоран Заев се отказа от изпращането на протестна нота до София заради изявлението на премиера Бойко Борисов, който неотдавна определи Стево Пендаровски като „северномакедонски“ президент, отбелязва скопското електронно издание „Либертас“, цитирано от Агенция \"Фокус\".    „За подобен въпрос не се изпраща нота, защото тя е акт, приличащ на враждебност, а с приятели се разговаря. Те знаят, че понякога използват думи безразсъдно, но разговарят. Затова не е изпратена никаква нота“, поясни Заев.    Това изявление на премиера Зоран Заев се счита за несъвместимо с предишното му от 10.07.2019 г., в което заяви, че правителството ще изпрати протестна нота до България заради използването на определението „северномакедонски политик\" и „северномакедонски президент\" от министър-председателя Бойко Борисов по време на срещата на върха в Сараево.    „Разбира се, ние ще реагираме на това. Ще изпратим нота, за да поправим грешките. Понякога дори у дома правим такива грешки, дори от експерти. Ние сме македонци, които живеят в Северна Македония“, припомня изданието думите на Заев.  ", "date": "2019.07.25", "title": "В Скопие: Заев се отказа от изпращането на протестна нота до Борисов"}
{"url": "http://epicenter.bg/article/Filip-Popov--GERB-deystvat--za-da-spechelyat-mestniya-vot---1-lev-subsidiya--mahnaha-mashinnoto-glasuvane/188937/2/48", "text": "ГЕРБ премахнаха забраната за финансиране от юридически лица и сега партиите могат да бъдат овладяни от чужди държави и служби, заяви секретарят на ПГ на \"БСП за България\"    „ГЕРБ направиха много, за да спечелят местните избори – 1 лев субсидия, сега махнаха и машинното гласуване. Управляващите твърдят, че са за прозрачни и честни избори, но следващата им реплика е - \"да, но без машинно гласуване\" и то на едни от най-важните избори- местните”. Това заяви пред БНТ секретарят на ПГ на „БСП за България“ Филип Попов, съобщават от пресцентъра на партията.    „В редица европейски държави се е гласувало и ще се гласува с машини. Факт е, че в България има множество недействителни бюлетини на изборите. Една от целите на изборите е всеки човек, който е гласувал, да се чувства представен. На последните парламентарни избори недействителните бюлетини са над 160 хиляди”, коментира Попов, като допълни, че с тези гласове може да се избере парламентарна група. Той обясни, че машинното гласуване не е панацея за решаване на всички проблеми в изборния процес, но е стъпка в правилната посока.    „Тази отчайващо ниска избирателна активност е породена от недоверието в избирателната система. В над 1000 секции, където има машинно гласуване, е отчетена разлика между гласовете от машините и от протоколите. Очевидно има проблем в България с изборния процес. Машинното гласуване ще повиши доверието, защото човек ще знае, че отивайки да гласува, неговият глас ще бъде отчетен правилно”, категоричен бе социалистът.    „Държавната субсидия и неограниченото финансиране извън нея са в причинно-следствена връзка. Партиите са призвани да защитават обществения, а не частния интерес”, заяви Филип Попов. Той обясни, че в България партиите са се финансирали по подобен начин и този модел не е бил работещ - затова е бил сменен.    „Неслучайно имаше забрана в Закона за политическите партии да не се финансират от юридически лица. ГЕРБ премахнаха тази забрана и сега вратата е широко отворена. Отваряйки това финансиране за чуждестранни лица, партиите могат да бъдат овладяни от чужди държави и служби”, изрази мнение Попов.    Той обясни, че такъв модел, който има в България след последните промени, няма никъде в Европа.    „Какво пречи на една чужда държава да регистрира една фирма в България, която да регистрира или да направи партия - абсолютно нищо. Затова вчера в НС казах да се свали от тезгяха националната сигурност на България”, каза още народният представител.    „Ние искахме дебат за финансирането на партиите, но той не се състоя. Борисов дойде и каза - хвърляме партиите на олигарсите и управляващите бързо го гласуваха”, завърши Филип Попов.  ", "date": "2019.07.25", "title": "Филип Попов: ГЕРБ действат, за да спечелят местния вот – 1 лев субсидия, махнаха машинното гласуване"}
{"url": "http://epicenter.bg/article/Aleksandar-Nenkov-za-vetoto-na-prezidenta--GERB-e-kompromisna-partiya--no-stapka-nazad-nyama-da-ima/188905/2/0", "text": "Депутатът от ГЕРБ Александър Ненков и колегата му от БСП Филип Попов коментираха пред БНТ защо няма да има машинно гласуване на местния вот. Александър Ненков напомни, че при изборите за кмет има много гласувания – например в София. „Не вярвам хората да са объркани относно това дали ще има машини или няма да има на местния вот“, добави той.   Филип Попов коментира премахването на възможността за машинен вот като „иди ми дойде ми“. „Две крачки напред и една назад не говори за наличието на стабилно управление“, добави депутатът.   „Шест години говорим вече за това машинно гласуване. Тези доводи, които се изтъкват сега, можеше да се кажат преди две години. В редица държави има машинно гласуване. Машинното гласуване не е начин за решаване на изборния процес, но е стъпка в правилната посока“, каза Попов. „Много направиха ГЕРБ за местните избори– едното левче субсидия, без машини“, заключи той. Двамата коментираха и намаляването на партийната субсидия и ветото на президента върху закона. „ГЕРБ винаги е била компромисна партия. Стъпка назад обаче няма да има\", каза Ненков.", "date": "2019.07.25", "title": "Александър Ненков за ветото на президента: ГЕРБ е компромисна партия, но стъпка назад няма да има"}
{"url": "http://epicenter.bg/article/Shalamanov-i-Slavcho-Atanasov--Ima-skriti-razhodi--Nyamashe-debat-i-analiz-predi-pokupkata-na-F-16/188906/2/0", "text": "Бившият военен министър Велизар Шаламанов коментира в сутрешния блок на БНТ, че с покупката на F-16 се върви към модернизацията на армията ни.    Шаламанов обясни, че изразява лично мнение в студиото, а не говори от името на длъжността, която заема в НАТО.    Събеседникът му Славчо Велков заяви, че F-16 наистина е най – добрият самолет в света, но обясни, че покупката му е непосилна за държавата ни. По думите му, с покупката на изтребителите се нарушават три изисквания – цената, начинът на плащане и качеството.    Шаламанов заяви, че когато се взима такъв тип решение се налага анализ, дебат, дискусия и анализи преди самия процес. По думите му, в страната ни обаче е пропуснато това. „Ако имаше такъв анализ, нямаше да изпаднем в тази ситуация“, добави той. „Сега, истината е, че имаме наистина най – доброто предложение. Основният въпрос вече е да се спази срокът за валидност на офертата, за да започне процесът на производство, доставката и обучението на пилотите ни. Не искаме да ни бъде дадено просто едно желязо“, каза Велизар Шаламанов.    „За щастие в парламента имаме двама генерали, които са служили във ВВС и знаят какво правят“, добави бившият военен министър.    Славчо Велков допълни обаче, че анализ е имало. По думите му, наистина има много скрити разходи, които тепърва ще започнат да излизат. Шаламанов обаче му отговори, че се влиза в някакви теории на конспирацията и му обясни, че не може да се говори: \"Аз чух... Аз дочух\".", "date": "2019.07.25", "title": "Шаламанов и Славчо Атанасов: Има скрити разходи. Нямаше дебат и анализ преди покупката на Ф-16"}
{"url": "http://epicenter.bg/article/Desislava-Taneva--60-000-shte-badat-evtanazirani--sektorat-e-pod-zaplaha/188909/2/0", "text": " Това каза министърът на земеделието, храните и горите Десислава Танева в сутрешния блок на БНТ.  „Със сигурност е имало мерки за чумата, които са можели да бъдат взети или да бъдат проведени по-добре“, добави Танева. Тя каза, че вече са поискани пари за възстановяване. „От всички средства, които миналата година са били похарчени за тези мерки, са поискани за възстановяване 1.4 млн. евро, но до момента нямаме решение за това. Танева добави, че имат постановление за разходите за сегашната кризисна ситуация. „Те няма да са достатъчни предвид броя на животните и това, че вече имаме огнища в промишлени свинекомплекси, но има ред. Безспорно е, че ще бъдат получени обезщетения и по този начин започваме комуникацията за финансова подкрепа от Европейската комисия“, поясни тя. Танева потвърди, че близо 60 000 свине ще бъдат евтаназирани.  „Цената, която биха получили като обезщетение, ще бъде равна на пазарната“, каза тя. Танева потвърди, че се очаква обезщетенията за фермата в Николово да са около 2 млн. „Със сигурност става въпрос за милиони“, добави тя.  „Сектор свиневъдство е под огромна заплаха“, каза още Десислава Танева. „Ние трябва да спрем разпространението на чумата и да спасим сектора“, добави тя.  Министър Танева заяви, че в района на чумата – село Бръшлен и село Николово има още два големи свинекомплекса, които са блокирани в момента. „Трябва да действаме изключително бързо“, заяви тя и добави: „Притеснението сега трябва да се превърне в осъзнати действие“. Министър Танева увери, че няма да се стигне до екокатастрофа в страната ни. Тя успокои всички хора, че няма никаква опасност за здравето им заради африканската чума по свинете. „Запазете спокойствие и нека бъдем стриктни\", призова министър Танева. Източници агенция Фокус и novini.bg", "date": "2019.07.25", "title": "Десислава Танева: 60 000 ще бъдат евтаназирани, секторът е под заплаха"}
{"url": "http://epicenter.bg/article/Parlamentat-sazdade-Vremenna-komisiya-za-atakata-sreshtu-NAP/188938/2/0", "text": "  Парламентът създаде Временна комисия за атаката срещу НАП, предаде Агенция \"Фокус\".   Проекторешението е внесено от председателят на ПГ на ГЕРБ д-р Даниела Дариткова и група народни представиетли.   \"За\" създаване на комисията гласуваха единодушно 171 народни представители.   Съгласно решението срокът на действие на комисията е до три месеца.   Комисията ще трябва да проучи всички факти и обстоятелства около случая с източване на информация от електронните бази данни на НАП.   За председател на комисията бе избран народният представител от ГЕРБ Красимир Ципов.   За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от „Воля“.  ", "date": "2019.07.25", "title": "Парламентът създаде Временна комисия за атаката срещу НАП"}
{"url": "http://epicenter.bg/article/Deputatite-zabraniha-na-parvo-chetene-anonimnite-bankovi-seyfove-/188939/2/0", "text": "Депутатите одобриха на първо четене промените в Закон за мерките срещу изпирането на пари, с които се подпомага процесът на присъединяването ни към Валутния механизъм и Банковия съюз, предаде Канал 3.    Новите текстове предвиждат нови категории задължени лица, които съхраняват, търгуват или действат като посредници в търговията с произведения на изкуството, когато това се извършва в свободни зони и когато стойността на сделката и на свързаните сделки надвишава 10 000 евро.    Със законопроекта се въвежда забрана за разкриване или поддържане на анонимни банкови сметки, сейфове или банкови сейфове на фиктивно име. Предвиждат се и по-ниски прагове за прилагане на мерките за комплексна проверка от издателите на електронни пари и техните представители.    В мотивите си вносителите посочват, че изпирането на пари, финансирането на тероризма и организираната престъпност често се извършват в международен план и са проблем не само от национално ниво, но и на равнището на Европейския съюз и в международен план.    Потоците от пари с незаконен произход могат да навредят на стабилността и репутацията на финансовия сектор, да застрашат националната сигурност и вътрешния пазар на Съюза и международното развитие.  ", "date": "2019.07.25", "title": "Депутатите забраниха на първо четене анонимните банкови сейфове "}
{"url": "http://epicenter.bg/article/Ivan-Ivanov--S-promenite-v-merkite-sreshtu-izpiraneto-na-pari-ne-se-varvi-v-pravilna-posoka-/188942/2/0", "text": "„Борбата срещу изпирането на пари е едно от най-сериозните предизвикателства в борбата срещу организираната престъпност. Имаме опасения, че с предлаганите законодателни изменения не се върви в правилна посока и ние ще направим нашите предложения за промени”. Това каза народният представител от ПГ на „БСП за България” Иван Иванов по време на дебатите, съобщиха от пресцентъра на партията.    Той коментира, че според промените, които бяха приети днес, всяка съмнителна сделка трябва да се докладва на ДАНС, като тя ще има право да отказва регистрация на фирми, за които има информация, че средствата идват от изпиране на пари.    „И досега счетоводителите и банките имаха право да докладват при съмнителни сделки, но сега има разширяване на правомощията на част от институциите. Това, което ни притеснява, е, че приемаме наистина важен закон, но съществува опасност той да не бъде прилаган адекватно и приетите мерки и санкции от 1000 лв. до 10 млн.лв. да не се прилагат или да нямат очаквания ефект”, каза още Иван Иванов.  ", "date": "2019.07.25", "title": "Иван Иванов: С промените в мерките срещу изпирането на пари не се върви в правилна посока "}
{"url": "http://epicenter.bg/article/Pencho-Milkov--Komentarat-na-evrokomisarya--che-mozhe-da-zagubim-svinevadstvoto-si--ne-e-iznenada/188943/2/0", "text": "„Коментарът на еврокомисаря по храните, че може да загубим свиневъдството си, не е изненада. Преди две години в парламента ние зададохме много въпроси, от които беше ясно, че заболяването настъпва. Това, което каза той вчера, го казахме и ние“. Това заяви секретарят от ПГ на „БСП за България“ Пенчо Милков пред журналисти в парламента, съобщиха от пресцентъра на партията.    Той обясни, че има добри практики за превенция, които са били предприети в други държави, но у нас - не.    „Виждахме как заболяването настъпва, как преминава границата и след това как се разпространява и няма отговори на много въпроси. Имаше усещане, че всичко е наред, построили сме километрова ограда, но това не е така. Няма как с еднометрова ограда да спреш заболяването“, коментира той.    Според него по време на разплода на дивите прасета, когато по принцип е забранен ловът, е трябвало да бъде разрешен отстрелът им. По думите му тогава разпространението на заразата е било едновекторно – от дивите прасета, и е можело да бъде спряно така, но министърът на земеделието не е разрешил отстрела им.    „Вече каквото и да се направи с дивите прасета, няма значение, защото векторите на разпространение са много - дивите прасета умират, други животни разнасят това заболяване при контакт с труповете; границата на България с Румъния не беше затворена за продукти от свински произход и фуражи докато там се разпространяваше заболяването“, обясни той.    Милков заяви, че сега другите държави ще затворят границите си с България за продукти от свински произход, за фуражи и за зърно.    „Проблем е и че у нас няма нормативен акт как да бъдат умъртвявани животни в такъв обем. Сега у нас го правят с пяна в различни сгради. Това оставя много въпроси“, каза той.    По думите му стои въпросът и с унищожаване на труповете на животните, след като бъдат убити. Социалистът подчерта че 40 000 животни трябва да бъдат загробени в Бръшлен, който е вододайна зона. Той каза, че повече от две години народни представители от левицата задават въпроси за този проблем, проведена е и среща с участие на румънски представители, евродепутати, областния управител на Русе, ловджии. Според него на тази среща е било изказано общото мнение, че действията на държавата са неадекватни.    „Трябва да се каже на хората какво да правят в следващите няколко дни и месеци, какво трябва да направят и какво ще бъде направено от държавата, за да не се налага на места хората и представителите на местната власт сами да се чудят как да се справят“, заключи Пенчо Милков.  ", "date": "2019.07.25", "title": "Пенчо Милков: Коментарът на еврокомисаря, че може да загубим свиневъдството си, не е изненада"}
{"url": "http://epicenter.bg/article/Karakachanov-predstavi-Kontseptsiyata-za-integratsiya-na-tsiganite-i-zayavi--Taka-ne-mozhe-da-se-prodalzhava/188952/2/0", "text": "Концепцията беше обсъждана поне 6 месеца и бе изпратена за съгласуване и бележки от министерства, ангажирани с интеграцията на ромите. Съобразихме се с доста от бележките. Това заяви заместник министър-председателят по обществения ред и сигурността и министър на отбраната Красимир Каракачанов на представянето на Концепцията за промени в политиката за интеграция на циганския (ромския) етнос в РБ и мерките за реализацията им.   \"Когато използвам думата \"циганин\" не дискриминирам никого. Голямата част от това население се самоопределят като такива\", уточни министърът, предаде Novini.bg.   “Видно е от много години, че интеграцията на циганите не работи. Случва се дори обратното. Бедността, криминалните постъпки и неходенето на училище сред това население се увеличава. За 2018 година има 251 случая на нападение над полицейски служители. Над 90% от тях са извършени от населението на ромските гета”, разкри Каракачанов.   \"Случаите, при които деца раждат деца се увеличават. Само преди няколко дни имаше новина за 38-годишна дама, родила 13 деца, от които 8 се отглеждат от държавата по домовете. Ражданията масово стават заради социалните помощи\", допълни министърът на отбраната.   \"След толкова похарчени средства промяна в това отношение няма. Не успяхме да намерим пълния размер на средствата, похарчени за ромската интеграция за последните 10 години. Само справка от Държавния бюджет показва изразходени над 90 милиона\", каза още той.   \"Битовата престъпност също се увеличава и води до напрежение по малките места и махали. Така повече не може да се продължава. Целта е държавата сега да намери реални мерки. Когато говорим за правата на гражданите, ние не се позоваваме на малцинствен произход, а на Конституцията\", коментира военният министър.   \"Ако сега не внеса Концепцията заради местните избори, след това следват и парламентарни избори. Това не е политически документ, внасям го в качеството си на министър и вицепремиер. За това и го внасям в Министерски съвет. Не влагам никакъв негативен смисъл\", завърши Красимир Каракачанов.   Каракачанов заяви, че за периода 2008 - 2018 г. за интеграция на ромите са похарчени над 815,5 млн. лева от държавния бюджет и от външни фондове, като изтъкна, че ефектът от това е нулев, предаде БТА. Той съобщи това при откриването на заседанието на Националния съвет за сътрудничество по етническите и интеграционните въпроси, на което представя проекта на Концепцията за промени в политиката за интеграция на циганския (ромския) етнос в Република България.   Вицепремиерът Томислав Дончев, който е председател на Съвета, уточни, че публично финансиране за мерки, които имат етнически профил, няма. Ние дори не знаем етническия профил на ползвателите на мерките, финансирани със средствата от държавния бюджет и от Европейския социален фонд, защото българската администрация не събира данни за етническа принадлежност, изтъкна Дончев и допълни, че в този смисъл сумата, посочена от вицепремиера Каракачанов, е обобщена за интеграционни мерки за групи със социални затруднения и подчерта, че това не са пари, инвестирани за определено малцинство.   Вицепремиерът Каракачанов посочи, че досегашната интеграционна философия е сбъркана, защото според него е видимо, че мерките през НПО, медии и институции не са довели до реална интеграция на това население и през образованието то да стане равноправно на пазара на труда. Той подчерта, че е нужно законът да бъде еднакъв за всички и изтъкна, че реалната интеграция означава тези хора да приемат положението, че в България има закони, Конституция и права на други граждани, както и че човешкият живот е ценност.   По думите на Каракачанов досегашната философия е целяла да ни накара да свикнем с това, което се случва. Затова, според мен, една концепция, която би довела до реални мерки на държавните институции, ще е в полза на всички, заяви Каракачанов и подчерта, че в проекта на документ не е бил влаган етнически смисъл, когато се говори за някои от мерките, защото според него е факт, че не само представители на този етнос са дезинтегрирани и необразовани.    ", "date": "2019.07.25", "title": "Каракачанов представи концепцията си за ромите: Видно е, че интеграцията на циганите не работи"}
{"url": "http://epicenter.bg/article/Todor-Chobanov--Gotovi-sme-da-zaplatim-1-285-mln--lv-za-kashtata-na-Yavorov/188954/2/0", "text": "Готови сме да заплатим 1, 285 млн. лв за къщата на Яворов. Това каза заместник-кметът на София Тодор Чобанов на заседание на Столичния общински съвет, предаде Агенция „Фокус“.   \"Столична община желае да бъде добрият и отговорен стопанин на един знаков обект за българската духовност - къщата на Яворов\", каза Чобанов. Той добави, че тази къща е неслучайно в системата на Националния литературен музей, тъй като Пейо Яворов е един от бащите на съвременна литературна България.   \"Беше ясно, че много трудно ще се убеди един частен собственик да реставрира в оригинален вид и да съхранява тази къща. По указания на кмета Фандъкова възложихме различни външни финансови и правни анализи с ясната цел Общината да може да се яви на публичната продан и да придобие този обект\", заяви той.   Тодор Чобанов каза, че това ще е един по-добър и по-полезен за обществото музей на Яворов.   По думите му, за да се включат в търга, е трябвало да изследват няколко въпроса. \"Първо, дали са налице други вземания, които не са публично известни, които биха възпрепятствали процедурата, както и дали цената, която е представена, е справедливата цена\", поясни той.   Чобанов каза, че са възложени различни външни оценки. \"Готови сме да заплатим 1,285 млн. лв., което е една справедлива реална цена за този обект\", добави той, като каза, че след закупуването ще ремонтират сградата.", "date": "2019.07.25", "title": "Тодор Чобанов: Готови сме да заплатим 1,285 млн. лв за къщата на Яворов"}
{"url": "http://epicenter.bg/article/NVO--Finalat-na--Igra-na-tronove--nyama-da-bade-prepravyan/188968/10/88", "text": "Призивите на фенове на сериала   да бъде заснет допълнителен материал от финалния му сезон останаха напразни, съобщиха Ройтерс и Асошиейтед прес. Програмният директор на телевизия НВО Кейси Блойс заяви, че  финалът на въпросната история, който според някои фенове и критици е разочароващ. Всъщност номинациите за наградите \"Еми\" по-рано този месец не бяха повлияни от въпросните призиви - \"Игра на тронове\" получи рекордните  . Телевизия НВО ще се опита да съхрани жив интереса на феновете и към нов сериал, в който действието предхожда случващото се в \"Игра на тронове\".   \"Снимките на първия епизод от новия сериал наскоро приключиха в Белфаст - отбеляза Блойс. -  . В новия сериал се снима Наоми Уотс, а действието се развива хиляди години преди това в \"Игра на тронове\". Той увери, че негативните реакции към финала на \"Игра на тронове\" изобщо  на новия сериал.    Източник: Дарик", "date": "2019.07.25", "title": "НВО: Финалът на „Игра на тронове“ няма да бъде преправян"}
{"url": "http://epicenter.bg/article/Vtori-balgarin-izkachi-K2--Stefan-Stefanov-izravni-postizhenie-na-pokoyniya-Boyan-Petrov/188940/8/0", "text": "Стефан Стефанов стана втория българин след Боян Петров, изкачил К2. Тази нощ той атакува сочения за най-труден сред осемхилядниците (и втори по смъртност след Анапурна) с още 18 души от международна експедиция. Групата се състояла от десетима чужденци, трима пакистанци и шестима шерпи. В 2:27 българско време Стефанов е изпратил съобщение, че е на върха.   На 18 юли столичният адвокат и още няколко десетки души стигнали на 400 метра под върха, но се наложило да прекратят атаката заради дълбок сняг, лавинна опасност и липсата на опънати въжета до върха.   След 3-дневна почивка в базов лагер, на 22 юли Стефанов и вече намаленият състав на желаещите да изкачат върха поели нагоре.   К2 е вторият по височина връх на планетата. През май Стефанов изкачи третия по височина – Канчендзьонга, а миналата пролет – Еверест.   Първото българско изкачване на високия 8611 метра връх е на Боян Петров. Той стъпва на К2 на 31 юли 2014 г. Така става и първият българин, изкачил 3 осемхилядника за 100 дни. По-рано, през май същата година, Петров изкачва Канчендзьонга, а на 23 юли – и Броуд Пик. Двойното изкачване – на Броуд Пик и К2, за 8 дни (и то без допълнителен кислород) е световен рекорд.   Източник: бТВ", "date": "2019.07.25", "title": "Втори българин изкачи К2: Стефан Стефанов изравни постижение на покойния Боян Петров"}
{"url": "http://epicenter.bg/article/Trenirovka-na-Grisho-bez-teniska-podludi-fenkite--Snimki-/188953/8/0", "text": "В последно време Григор Димитров отнася много критики за играта и неуспехите си на корта. Той обаче не спира да тренира усилено.  Тази седмица българинът участва на  . Първият му съперник беше 405-ият в ранглистата американец Кевин Кинг, който преодоля успешно квалификациите.   В навечерието на надпреварата Димитров направи тренировка с една от големите надежди на американския тенис Франсис Тиафо. А заради голямата жега  , показа Гонг.бг. Това негово действие нажежи страстите в социалните мрежи, а фенките на звездата го засипаха с коментари.  \r\n   \r\n През последните дни температурите на източно крайбрежие на САЩ надхвърлиха 35 градуса, което е нетипично високо за някои от щатовете в тази част.    ", "date": "2019.07.25", "title": "Тренировка на Гришо без тениска подлуди фенките (Видео)"}
{"url": "http://epicenter.bg/article/Krasen-Kralev-vrachi-pochetni-plaketi-na-medalistite-ot-Evropeyskoto-otborno-parvenstvo-po-shahmat-/188969/8/0", "text": "Министърът на младежта и спорта Красен Кралев награди с почетни плакети на ММС медалистите от Европейското отборно първенство по класически шахмат за младежи и девойки, което се проведе в Пардубице, Чехия. България участва на шампионата с 3 състава – два при девойките до 18 г. и един при момичетата до 12 години, съобщават от ММС.    Европейска титла за нашата страна спечели отборът до 18, състезаващ се под името на Плевен. Една от най-големите ни надежди в шахмата WGM Нургюл Салимова, FM Габриела Антова и WCM Надя Тончева записаха 6 победи и едно реми в седемте си партии и заслужено достигнаха до първото място.    Другият български отбор, участващ под името на Плевен, също се върна с отличие от Чехия. В групата на момичетата до 12 г. WCM Диляна Иванова и AFM Петя Караиванова спечелиха бронзовите медали.    Почетни плакети от министър Кралев получиха и състезателите от втория ни отбор във възрастова група до 18 години, който се състезава под името на София. WFM Виктория Радева и FM Белослава Кръстева останаха на крачка от отличията и завършиха на четвъртото място.    Министър Кралев поздрави състезателките за страхотното представяне на Шампионата в Пардубице и им пожела още много медали от престижни турнири.    Младите шахматистки споделиха на спортния министър впечатленията си от Европейския шампионат и го запознаха с предстоящите състезания, на които ще мерят сили с най-добрите в техните възрастови групи.    Състезателите бяха придружавани от народния представител от БСП Васил Антонов, техните треньори и родители.  ", "date": "2019.07.25", "title": "Красен Кралев връчи почетни плакети на медалистите от Европейското отборно първенство по шахмат "}
{"url": "http://epicenter.bg/article/Pulev-pred-seksi-reporterka--Veche-samo-vazdushni-tseluvki-davam--Video-/188992/8/73", "text": "Звездата на българския професионален бокс Кубрат Пулев разкри, че вече си е взел поука от случая с Джени Суши и целувката по устата й след мача с Богдан Дину.    И в интервю за сексапилната Хелън Йи обяви, че вече е приключил с целувките след мач и може да праща само въздушни такива.  \"Последният ми мач беше страхотен, но след него имаше малко различна ситуация. Бях завладян от емоции и просто го направих, знаете какво. Но вече се научих, че не трябва да правя това повече, защото много хора не разбират шегите ми. Повече няма да го правя.\"    \"Ако някой иска да ме целуне, няма проблем, но аз вече не целувам никого. Научих, че първо трябва да питам и ако човекът срещу мен каже \"ОК\", тогава. Мога да пращам само въздушни целувки, никакви истински целувки. Много е горещо в Лас Вегас. В моята глава не се е случило нещо лошо, но някои не го харесват, други го одобряват\", заяви Кобрата и разкри какви са плановете му за мачовете занапред, цитиран от \"Гонг\".    \"Готов съм да се бия, всеки ден съм във фитнеса. Не тренирам много тежко, но се подготвям добре. Аз съм задължителен претендент от година и половина в IBF и мисля, че сега е моментът да се бием с Анди Руис, защото това е задължението.\"    \"Никой не може да каже кой ще победи в реванша между Руис и Антъни Джошуа, но мисля, че той може да загуби втори път. Бях изненадан от първото му поражение. Руис е много добър боец, силен е, бърз е, но мисля, че аз съм много по-добър боксьор.\"    \"Нямам време за чакане, чаках година и половина и мисля, че сега е времето. Можем да се бием за този колан. Готов съм и искам да се бия за този колан. Чаках толкова дълго, подготвих се, а когато съм много добре подготвен, никой не може да ме победи\", сподели още Пулев и коментира мача на Тайсън Фюри, който му е съотборник, а и го спрягаха за следващ негов съперник.    \"Тайсън Фюри постигна хубава победа, но опонентът му не беше нещо особено, беше слаб, не беше на нивото му\", заяви Кобрата и накрая разкри, че вече е започнал подготовката си за следващия мач и е готов да го проведе на всяко едно място.    \"Започвам подготовката на високо ниво, щастлив съм, че всичко с целувката приключи, както и с комисията. Готов съм да се бия във всяка точка на САЩ и искам да се бия за световната титла на IBF и да бъда световен шампион\", завърши Кобрата и накрая прати въздушна целувка на секси репортерката.", "date": "2019.07.25", "title": "Пулев пред секси репортерка: Вече само въздушни целувки давам (Видео)"}
{"url": "http://epicenter.bg/article/Severna-Koreya-izstrelya-dve-raketi-v-Yaponsko-more/188907/7/0", "text": "Северна Корея е изстреляла два неидентифицирани снаряда в Японско море, съобщи днес Комитетът на началник-щабовете на въоръжените сили на Южна Корея, цитиран от Йонхап. \"Нашата армия следи ситуацията, в случай че бъдат осъществени нови изстрелвания и поддържа готовност да отговори\", каза в комюнике комитетът.    По негови данни те са прелетели около 430 км.    Японското правителство потвърди изстрелването и каза, че става дума за балистични ракети с малък обсег, предаде агенция Киодо, цитирана от БТА.    Японският министър на отбраната Такеши Ивая изрази съжаление заради изстреляните от Северна Корея снаряди, предаде Франс прес.    \"Последните изстрелвания на снаряди са повод за огромно съжаление\", каза пред журналисти Ивая. \"Ако става дума за балистични ракети, това е нарушение на резолюциите на ООН\", добави той.    Последното голямо оръжейно изпитание на Северна Корея бе през май.", "date": "2019.07.25", "title": "Северна Корея изстреля две ракети в Японско море"}
{"url": "http://epicenter.bg/article/Dariteli-ot-152-strani-sabraha-270-mln--evro-za-rekonstruktsiyata-na-Notr-Dam/188927/7/0", "text": "Във Франция са събрани близо 270 млн. евро за реконструкция на Нотр Дам.    Сумата от даренията, събрани от четири френски фонда за реконструкция на Нотр Дам, където избухна пожар през април, възлиза на почти 270 млн. евро, а стотици хиляди донори от повече от 150 страни, включително Русия, взеха участие в набирането на средства, информира РИА новости.    След опустошителния пожар в Нотр Дам, на 15 април френските власти съобщиха, че набират средства за извършване на възстановителни работи. Четири френски организации бяха упълномощени да събират дарения: Фондация Нотр Дам, Център за национални паметници, Фондация за Франция и Фондация Херитидж.    Според репортажите във френските медии, общата сума на даренията, които се очакваше да бъдат събрани и които обещаха да дарят големи компанни варираха до 800 милиона евро. Според някои експерти, възстановяването на катедралата може да изисква няколкостотин милиона евро.    \"Получихме 221 милиона евро от 230 хиляди донори от 152 страни\", каза Лорънс Леви, ръководител на пресслужбата на Фонда за наследството. Беше отбелязано, че сред даренията са 100 милиона евро, прехвърлени от френската петролна и газова компания „Total”. \"54 млн. е сумата от даренията от физически лица, а останалите са дарения от други компании\", каза представителят на фонда.     Източник: БГНЕС", "date": "2019.07.25", "title": "Дарители от 152 страни събраха 270 млн. евро за реконструкцията на Нотр Дам"}
{"url": "http://epicenter.bg/article/Pregovorite-za-sastavyane-na-pravitelstvo-v-Ispaniya--totalno-propadnaha--/188951/7/0", "text": "В навечерието на втория вот за утвърждаване на Педро Санчес на премиерския пост в Мадрид, източник разкри, че преговорите между Испанската социалистическа работническа партия (ИСРП) и „Унидас Подемос“ на Пабло Иглесиас за формиране на правителство са „тотално пропаднали“, съобщават националният ежедневник El Pais и Агенция \"Фокус\". Причината за провала – според източника – са „неприемливите“ искания на Иглесиас.    Правителството на действащия министър-председател Педро Санчес заяви, че ако се огъне пред изискванията на крайнолявата „Унидас Подемос“ в замяна на подкрепата на днешното гласуване, то ще се стигне до „създаване на две правителства\" в рамките на едно, като по-голямата част от социалните и икономическите политики ще отидат в ръцете на Иглесиас.    „Унидас Подемос“ не потвърди официално, че преговорите са се разпаднали, и вместо това заяви, че „продължава да разгледжа опции за коалиционно правителство“, подчертава изданието.    По-рано изданието коментира, че страхът от нови избори в Испания може да доведе до постигане на споразумение за правителство в последния момент. Във вторник, по време на първото гласуване, действащият министър-председател Педро Санчес не успя да спечели необходимата подкрепа за утвърждаването му на поста.    От редиците на Испанската социалистическа работническа партия (ИСРП) потвърдиха, че новите избори няма да бъдат от полза за партията. Нарастващият риск от насрочването на такива увеличават шансовете ИСРП и „Унидас Подемос“ най-накрая да постигат споразумение за формирането на правителство.    Във вторник действащият министър-председател на Испания Педро Санчес загуби първия кръг от гласуването за избирането му на премиерски пост. От 350-те депутати в законодателния орган в Мадрид отсъстваха четирима - лидерите на движението за каталунската независимост, които са в затвора в очакване на присъдите си за събитията от началото на октомври 2017 г. в североизточния испански регион.    Този факт обаче не променя аритметиката в залата, тъй като Санчес все още се нуждае от 176 гласа - половината от депутатите плюс един, за да остане на власт. След ден и половина разисквания, Санчес си осигури 124 гласа „за“, 123 от които - от неговата партия (ИСРП) и един допълнителен от малката регионална партия на Кантабрия.    Въздържалите се в гласуването бяха 52-ма. Сред липсващите гласове бяха тези на членовете на консервативната Народна партия (НП), дясноцентристката „Граждани“, крайнодясната „Вокс“ и Каталунската републиканска левица.    Близо три месеца след победата на общите избори, Санчес се опитва до последната минута да събере достатъчно гласове, за да сформира правителство.  Последните му думи преди гласуването по-рано тази седмица бяха към „Унидас Подемос“, НП и „Граждани“, които призова да проявят „щедрост“ и да подходят към ситуацията „отговорно“.    Ако Санчес се провали и при второто гласуване, ще има двумесечен срок за намиране на нов кандидат за поста, след което Испания може да бъде изправена пред нови избори през есента, четвъртите за по-малко от четири години.    Санчес преговаря седмици с Пабло Иглесиас, лидерът на „Унидас Подемос“, в опит да постигне споразумение за правителство. Но преговорите са в застой и във вторник партията се въздържа - знак, че все още може да има надежда за постигане на споразумение преди втория кръг на гласуването в следобедните часове на деня.    В същото време, други регионални партии, които може би държат ключа към успеха на Санчес, като Баската националистическа партия, каталунските републиканци и малката партия на Валенсия, оказват натиск за сключване на сделка с цел предотвратяване на нови избори.    Лидерите на „Унидас Подемос“ увериха, че са отворени за сделка в последната минута, стига ИСРП да им предложи нещо повече от „декоративни\" позиции в бъдещото правителство. След като Санчес посочи желанието на Иглесиас да бъде част от кабинета като основен препъни-камък на споразумението, миналия уикенд той се оттегли от преговорите.    Според партията на Иглесиас ИСРП искат нови избори в страната, въпреки че източници от Ла Монклоа отричат категорично твърдението. Испания вече е провела четири вида избори тази година: общи, местни, регионални и европейски, а изтощеният електорат може би не желае да излезе на гласуване пети път, подчертават от редакцията.  ", "date": "2019.07.25", "title": "Преговорите за съставяне на правителство в Испания „тотално пропаднаха“ "}
{"url": "http://epicenter.bg/article/Prezidentat-na-Tunis-pochina-na-92-godini/188964/7/0", "text": "На 92-годишна възраст почина президентът на Тунис Бежи Каид Есебси, предадоха световните агенции, като се позоваха на съобщение на президентството, съобщи БТА.   Есебси беше първият демократично избран президент на страната, припомня Асошиейтед прес. Вчера държавният глава е бил откаран по спешност във военна болница, където е бил приет в интензивно отделение. Това беше второто му постъпване в болница за около месец. В края на юни той беше приет отново по спешност в интензивно отделение, след като се почувствал много зле. Беше изписан на 1 юли. Тази сутрин синът на Есебси - Хадеф, предупреди, че нещата с баща му не вървят на добре. Есебси е починал в 09,25 ч. по Гринуич.    Бежи Каид Есебси беше избран на президентския пост в края на 2014 г. Мандатът му изтичаше тази година и той беше казал, че няма да се бори за преизбиране. Президентски избори в Тунис ще има през ноември. Това ще бъдат третите избори след Арабската пролет, довела до свалянето от власт през 2011 г. на дългогодишния диктатор Зин ал Абиди Бен Али.    Есебси беше адвокат по образование. Още след Арабската пролет през 2011 г. той беше назначен за временен министър-председател и по негово време се проведоха първите демократични избори в историята на страната през октомври 2011 година. Есебси е бил също министър на вътрешните работи, на отбраната и на външните работи по времето на първия тунизийски президент Хабиб Бургиба, после е бил и председател на парламента в периода 1990-1991 г. по времето на Бен Али.    Още преди да бъде избран за президент през 2014 г., Есебси беше подложен на критики за напредналата си възраст. На критиците тогава той отвърна, че \"младостта не е гражданско състояние, а състояние на духа\" и изтъкна, че е \"в добро здраве\", припомня Франс прес.", "date": "2019.07.25", "title": "Президентът на Тунис почина на 92 години"}
{"url": "http://epicenter.bg/article/Dzhonsan-v-parva-rech-pred-parlamenta--Brekzit-shte-napravi-Velikobritaniya-nay-velikoto-myasto-na-sveta-/188967/7/0", "text": "Новият британски премиер Борис Джонсън заяви в първата си реч в Парламента, че Брекзит ще превърне Великобритания в най-великото място в света, предават Ройтерс и БТА.    \"Нашата мисия е да осъществим Брекзит на 31 октомври с цел обединяване и изпълване отново с енергия на нашето велико Обединено кралство и за да превърнем страната в най-великото място в света\", подчерта Джонсън. Той съобщи също, че Лондон няма да номинира кандидат за еврокомисар в новия състав на ЕК.    Джонсън освен това определи условията на договора за Брекзит, който прешественичката му Тереза Мей сключи с ЕС, като неприемливи, предаде Франс прес.    \"Споразумението за излизане от ЕС беше отхвърлено три пъти\", припомни Джонсън, визирайки трите отхвърляния в Британския парламент.    \"Неговите условия са неприемливи за този Парламент и за тази страна\", подчерта той и поиска \"премахването на ирландския предпазен механизъм\". Този механизъм е решение, което ще се прилага като краен вариант с цел избягване на проверките по границата между британската провинция Северна Ирландия и Република Ирландия след Брекзит.    \"Трябва ясно да се разбере, че пътят към сделката преминава през пътя на премахването на предпазния механизъм\", подчерта Джонсън, цитиран от Ройтерс. Джонсън призова ЕС да премисли отказа си от предоговаряне на сделката за Брекзит, предаде Асошиейтед прес.    Новият премиер каза също, че поставя началото на нов подход за постигане на независима търговска политика, в който именно се вписва и решението да не се номинира кандидат за ЕК, допълва Ройтерс.    \"Днес е първият ден за нов подход, който ще приключи с нашето излизане от ЕС на 31 октомври\", изтъкна той.  ", "date": "2019.07.25", "title": "Джонсън в първа реч пред парламента: Брекзит ще направи Великобритания най-великото място на света!"}
{"url": "http://epicenter.bg/article/Kod-cherveno-zaradi-zhegite-v-Parizh/188974/7/0", "text": "В Париж и други части в Северна и Централна Северна Франция днес е обявен код червено за изключителни горещини, предават местни медии, цитирани от Канал 3.    Рекордът за най-висока температура във френската столица от 40,4 градуса, отчетен през 1947 г., бе счупен, сочат данни на държавната метеорологична служба Метео Франс. Днешните температури от 42-43 градуса в Париж, долината на река Лоара и в региона Шампан са най-високите измервани досега.   Властите предупреждават гражданите да избягват спортуване и ненужни пътувания, съветват да се пие много вода, да се избягва алкохол и да проверяват как се чувстват възрастни роднини и съседи.    Миналата нощ вероятно беше най-горещата във Франция, откакто се правят измервания, съобщи Метео Франс. Най-ниската средна нощна температура е била 21,4 градуса.    В градовете Лил, Тулуза и Бордо са били регистрирани най-високите минимални нощни температури, посочи Метео Франс.    За втори път в историята си Франция обявява код червено за опасни горещини. Предишният път беше през юни тази година, когато във Вергарг, край Монпелие в Южна Франция, бяха измерени рекордните 46 градуса.    Предишният рекорд беше 44,1 градуса, измерен по време на горещата вълна през 2003 г., която предизвика 15 000 смъртни случаи повече от обичайното във Франция и още 70 000 в останалата част от Европа.", "date": "2019.07.25", "title": "Код червено заради жегите в Париж, столицата счупи исторически температурен рекорд"}
{"url": "http://epicenter.bg/article/Ukrayna-zadarzha-ruski-tanker--Moskva-zaplashi-s-otvetni-merki-/188977/7/0", "text": "Русия изяснява обстоятелствата по задържането на руския танкер NEYMA и ще „вземе адекватни мерки“, това заявиха от външното ведомство в Москва, предават РИА Новости и Агенция \"Фокус\".    „Ако става въпрос за вземане на руски заложници, това ще бъде считано за остро нарушение на международните закони, а последствията няма да закъснеят“, категорични са от външното министерство.    Украинската служба за безопасност по-рано в четвъртък задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив.    Съобщава се, че морският съд е навлязъл в пристанището под името NIKA SPIRIT. След като е акостирал, му е извършен обиск, като към момента се говори, че е възможно принудителното му задържане под стража.        През ноември миналата година три украински военни кораби нарушиха руската граница и в продължение на няколко часа не реагираха на сигналите на руските власти.    Граничните власти задържаха нарушителите, а на борба на корабите са се намерили 24 военни, в това число и двама сътрудници на Украинската служба за безопасност.    Те са арестувани и им е повдигнато обвинение в незаконно преминаване на граница.  ", "date": "2019.07.25", "title": "Украйна задържа руски танкер, Москва заплаши с ответни мерки "}
{"url": "http://epicenter.bg/article/Priklyuchi-parviyat-etap-ot-dostavkite-na-S-400-ot-Rusiya-za-Turtsiya/188980/7/0", "text": "Приключи първият етап от доставките на руските противовъздушни системи С-400 за Турция. Първият дивизион ще бъде разгърнат край столицата Анкара. Русия ще достави общо 4 дивизиона ракетни системи С-400 „Триумф”. Вторият ще бъде дислоциран също в района на Анкара. Общата цена на системите е 2,5 млрд. долара.   Оборудването на турската армия с руски ракети стана причина САЩ да замразят участието на Турция в програмата за производство и доставка на свръхмодерните изтребители F-35.   Източник: бТВ", "date": "2019.07.25", "title": "Приключи първият етап от доставките на противовъздушни системи С-400 от Русия за Турция"}
{"url": "http://epicenter.bg/article/Putin-otmeni-sanktsii-sreshtu-Turtsiya-/188983/7/0", "text": "Руският президент Владимир Путин обяви, че е отменил част от икономическите санкции срещу Турция, съобщи Лента.ру.   Специалният указ вече беше публикуван от руското правителство. Очаква се частично подновяване на споразумението между страните, относно условията за взаимно пътуване на граждани между Русия и Турция.  Руското министерство на външните работи вече е уведомило европейските си колеги.    Русия въведе санкции срещу Турция през 2015 г. Това стана, след като турските военни свалиха руски бомбардировач Су-24. През последните години отношенията между двете страни значително се сближиха.    Според споразумението за пътуване руските и турските туристи имат право на 30-дневен престой в другата страна.   Междувременно Министерството на отбраната на Турция съобщи, че е завършил първият етап от доставката на руски зенитно-ракетен комплекс С-400, предадоха руски медии.    Завърши доставката на първата партида от компонентите на С-400 в авиобазата \"Мюртед\" до Анкара, се казва в комюникето. Пояснява се, че са извършени 30 товарни полета. Допълва се, че втората партида ще бъде доставена край Анкара. По-рано беше съобщено, че С-400 ще застъпи на бойно дежурство в Турция в началото на 2020 г.    Доставките на системата започнаха на 12 юли.", "date": "2019.07.25", "title": "Путин отмени санкции срещу Турция "}
{"url": "http://epicenter.bg/article/Tramp-nalozhi-veto-varhu-ogranicheniyata-na-orazheyni-dostavki-za-Sauditska-Arabiya-/188986/7/96", "text": "Американският президент Доналд Тръмп наложи вето върху три проектозакона на Конгреса, които биха блокирали американски оръжейни доставки за милиарди долари за Саудитска Арабия, предава англоезичната редакция на Deutsche Welle, цитирана от Агенция \"Фокус\".    Усилията на Конгреса са отговор на действията на американската администрация, която, за да заобиколи нужната проверка на последната продажба за Рияд на стойност 8,1 млрд. долара, въведе временно извънредно положение. Всяка сделка за продажба на оръжия трябва да премине през Конгреса и получи неговото одобрение, но държавният секретар Майк Помпео заяви, че смята да избегне това чрез обявяване на извънредно положение в сферата на националната сигурност.    Първият дипломат на Вашингтон оправда решението си като посочи заплахата от Иран в Близкия Изток. Агенцията припомня, че Саудитска Арабия и Обединените Арабски емирства са главните противници на Техеран в региона.    Председателят на Комисията за външни работи към Конгреса Елиън Енгел нарече това „шамар в лицето“ на американския парламент и обвини администрацията на Тръмп в използването на Иран за „удобно извинение“.    Продажбата на оръжия за Саудитска Арабия и нейните съюзници е деликатна тема в САЩ след убийството на Джамал Хашоги – репортер на Washington Post. Рияд води и коалиция за интервенция в гражданската война в Йемен, която според ООН е причина за създаването на най-голямата хуманитарна криза в световен мащаб.    В писмо, обясняващо неговото вето, Тръмп заяви, че „повече, не по-малко, цивилни ще пострадат“ без ценното американско оръжия. Той също така определи Саудитска Арабия като „стената срещу злите действия на Иран и неговите протежета в региона“.  ", "date": "2019.07.25", "title": "Тръмп наложи вето върху ограниченията на оръжейни доставки за Саудитска Арабия "}
{"url": "http://epicenter.bg/article/Boris-Dzhonsan-naznachi-brat-si-Dzho-v-pravitelstvoto-/188993/7/0", "text": "Новият британски премиер Борис Джонсън назначи брат си Джо за заместник-министър на бизнеса, енергетиката и индустриалната стратегия, съобщават медиите на Острова.    Джо Джонсън вече и бил заместник-министър в кабинетите на Дейвид Камерън и Тереза Мей.    В правителството на Тереза Мей той беше заместник-министър на транспорта, но подаде оставка през 2018 г. заради несъгласие с политиката ѝ за твърд Брекзит.    В британски медии вече се появиха информации, че премиерът може да бъде обвинен в шуробаджанащина заради назначаването на барт си в правителството.    Според медиите на Острова Борис Джонсън е направил най-мащабните в съвременната история на Великобритания промени в правителството, без на власт да е дошла друга партия.  ", "date": "2019.07.25", "title": "Борис Джонсън назначи брат си Джо в правителството "}
{"url": "http://epicenter.bg/article/Pedro-Sanches-zagubi-i-vtoriya-vot-na-doverie-/188994/7/0", "text": "Временният премиер на Испания - социалистът Педро Санчес загуби и втория вот на доверие в Парламента в четвъртък, предават AFP и Агенция \"Фокус\". По-рано днес бе съобщено, че преговорите за формиране на управляваща коалиция с радикално лявата партия „Унидас Подемос“ са се провалили.    Освен 123-те гласове от собствената му Социалистическа партия, Санчес получи само един единствен допълнителен глас от друга формация, което го отдалечи твърде много от нужното обикновено мнозинство от 176 гласа в 350-членния парламент.    Според източници, близки до преговорите, те са се провалили заради прекалените искания на лидера на „Унидас Подемос“ Пабло Иглесиас.    Във вторник действащият министър-председател Педро Санчес загуби първия кръг от гласуването за избирането му на премиерски пост.    Ако Санчес се провали и при второто гласуване, ще има двумесечен срок за намиране на нов кандидат за поста, след което Испания може да бъде изправена пред нови избори през есента, четвъртите за по-малко от четири години.    Испания вече проведе четири вида избори тази година: общи, местни, регионални и европейски, а изтощеният електорат може би не желае да излезе на гласуване пети път.  ", "date": "2019.07.25", "title": "Педро Санчес загуби и втория вот на доверие "}
{"url": "http://epicenter.bg/article/Boris-Beker-ostana-bez-shofyorska-knizhka/188996/7/0", "text": "Борис Бекер се раздели с шофьорската си книжка, след като бе хванат два пъти да нарушава ограниченията за скорост във Великобритания в рамките на четири месеца.    Бившият №1 в тениса остава без право да шофира в следващата половин година и ще плати глоба от 1700 паунда, пише tennis.bg. Освен всичко Бекер вече има само девет контролни точки в книжката, след като и преди е хващан за превишаване на скоростта и използване на телефон.    Германецът, който беше наставник на Новак Джокович, изобщо не се е явил на изслушването и е пратил свой адвокат.    В момента Бекер се изявява като тв коментатор, след като обяви банкрут през 2017-а и в момента разпродава част от имуществото си.", "date": "2019.07.25", "title": "Борис Бекер остана без шофьорска книжка"}
{"url": "http://epicenter.bg/article/Zavarshi-dostavkata-na-parvata-partida-S-400-za-Turtsiya-/188998/7/0", "text": "В четвъртък бе завършена доставката на първата партида руски системи С-400 за Турция, предават \"Интерфакс\" и Агенция \"Фокус\". Това съобщафат от министерството на отбраната в Анкара.    В официално разпространените данни се казва, че „доставката на първата партида компоненти на ПВО системата С-400 завърши“.    Според предоставените данни, в четвъртък на летището Мюртед е кацнал последният, 30-ти по ред самолет, носещ части за наскоро закупените от Турция руски системи.    От пресцентъра на Федералната служба за военнотехническо сътрудничество на Русия потвърдиха информацията. Следващата пратка ще бъде доставена след съгласуване с Анкара.    Общата стойност на сделката между Русия и Турция възлиза на 2,5 млрд. долара. Първите самолети с части на С-400 започнаха да правят доставки на 12 юли.  ", "date": "2019.07.25", "title": "Завърши доставката на първата партида С-400 за Турция "}
{"url": "http://epicenter.bg/article/SASht-vrashtat-smartnoto-nakazanie-/188999/7/96", "text": "Американският главен прокурор Бил Бар обяви в четвъртък, че федералното правителство ще възстанови практиката да прилага смъртно наказание след 16-годишно прекъсване, като предстои да бъдат насрочени дати за екзекуциите на петима души, осъдени за убийство, предават AFP и Агенция \"Фокус\".    Новината идва след призива на президента Доналд Тръмп за по-строги наказания при сериозните престъпления, като Бар е бил инициаторът на решението, взето от Федералното бюро за затворите, което е приело това действия. Екзекуциите ще се извършват чрез инжекции.    „Министерството на правосъдието защитава върховенството на закона – ние сме длъжни пред жертвите и техните семейства да изпълним наказанията, наложени от нашите съдилища“, каза Бар в рамките на изявление  ", "date": "2019.07.25", "title": "САЩ връщат смъртното наказание "}
{"url": "http://epicenter.bg/article/Petar-Vitanov-kam-komisar-Vera-Yurova--Mehanizmat-za-satrudnichestvo-i-otsenka-e-nerabotesht/189001/7/0", "text": "Какви са реалистичните възможности за приключване действието на Механизма за сътрудничество и оценка спрямо България и Румъния попита ръководителят на Делегацията на българските социалисти в Европейския парламент Петър Витанов комисаря по правосъдие, потребители и равнопоставеност между половете Вера Юрова.   Това съобщиха от пресцентъра на БСП.    „Твърде дълго двете държави бяха подложени на специално третиране от страна на европейските институции, а добавената стойност от това е, меко казано, съмнителна поне що се отнася до България. Доверието на българските граждани в независимостта на съдебната власт е на едно от последните места в ЕС. На този фон похвалите към българското правителство от страна на ЕК само допринасят за увеличаване на недоверието към евроинституциите в страната. МСП се оказа неработещ инструмент, който обаче се използва от някои държави членки като удобно оправдание България и Румъния да не бъдат допускани в Шенген”, допълни Витанов.    Елена Йончева, член на Групата на социалистите в ЕП, обърна внимание на комисар Вера Юрова как въпреки неколкократните констатации и препоръки на Европейската и Венецианската комисии за липсата на ефективна съдебна система и независим надзор на прокуратурата, както и за корупция по високите етажи на властта, в България трайно се изгражда една авторитарна власт, системно поставяща под свой контрол съдебната система.    \"Прокуратурата е безконтролна и изпълнява политически поръчки\", отбеляза Йончева и запита комисаря - каква е нейната позиция по въпроса и как смята да се справи с този сериозен проблем.    Тя коментира също и безпрецедентната по мащаб хакерска атака срещу информационните масиви на НАП и изтеклите лични данни на милиони българи и фирми и се обърна към еврокомисар Юрова с директните въпроси- кой би следвало да носи отговорност за този пробив в европейската сигурност и дали такъв сериозен пропуск в областта на защитата на данните ще се отрази негативно на приемането на България в Шенген.    Юрова заяви, че официалната позиция на ЕК си остава тази, изразена от председателя Юнкер – че амбицията е МСП да приключи преди края на мандата на тази Комисия, само при изпълнение на отправените препоръки.    Комисар Юрова отговаря на въпроси на евродепутатите от Комисията по граждански свободи, правосъдие и вътрешни работи на ЕП във връзка с последните инициативи на Европейската комисия относно утвърждаването на върховенството на закона, борбата с изпирането на пари, защитата на личните данни.", "date": "2019.07.25", "title": "Петър Витанов към комисар Вера Юрова: Механизмът за сътрудничество и оценка e неработещ"}
{"url": "http://epicenter.bg/article/Moryatsite-ot-zadarzhaniya-v-Ukrayna-ruski-tanker-sa-osvobodeni-/189005/7/0", "text": "Моряците от задържания по-рано в четвъртък в Измаил руски танкер се връщат у дома, само морският съд ще остане в Украйна, предават ТАСС и Агенция \"Фокус\". Това са съобщили от руското посолство в Украйна.    „Екипажът се отправя към дома, съдът ще остане в Измаил“, разкриват от дипломатическото представителство.    По-рано бе съобщено, че членовете на екипажа са били разпитани.    Украинската служба за безопасност по-рано в четвъртък задържа в пристанището на Измаил, Одеска област, руският танкер NEYMA, който според Киев е участвал в блокадата на украинските кораби в Керченския пролив. Съобщава се, че морският съд е навлязъл в пристанището под името NIKA SPIRIT. След като е акостирал, му е извършен обиск.    Компанията „Фос Шипинг Мениджмънт“, която е собственик на задържания в Украйна руски танкер изяснява обстоятелствата около инцидента, това заяви заместник-изпълнителният директор на фирмата Виктор Леонидович.    „Пълна информация в конкретния момент нямаме. Обстоятелствата се изясняват“, каза той. Морският съд е собственост на „Алматор Шипинг“, която пък влиза в състава на по-голямата „Фос Шипинг Мениджмънт“. От компанията обявиха, че екипажът на танкера не е пострадал.    На морския съд се намират между 10 и 12 моряци, като според неофициална информация повечето от тях са руснаци.  ", "date": "2019.07.25", "title": "Моряците от задържания в Украйна руски танкер са освободени "}
{"url": "http://epicenter.bg/article/Liderite-na-Shotlandiya-i-Uels-preduprediha-Dzhonsan-da-ne-predpriema-haotichen-Brekzit-bez-sdelka-/189007/7/0", "text": "Правителствените лидери на Шотландия и Уелс призоваха днес новия консервативен британски премиер Борис Джонсън \"незабавно да изключи Брекзит без сделка\", за избягване на \"катастрофалните последици\" за двете британски области, предават ДПА и БТА.    В съвместно писмо до Джонсън шотландският първи министър Никола Стърджън и уелският й колега Марк Дрейкфорд призоваха също за втори референдум за Брекзит.    \"Би било безотговорно за британското правителство да планира хаотично напускане без сделка и ви призоваваме да отхвърлите ясно и недвусмислено тази възможност колкото се може по-скоро\", заявяват Стърджън, която е водач и на Шотландската национална партия, и Дрейкфорд, оглавяващ Лейбъристката партия на Уелс.    Те изразиха готовност да агитират Великобритания да остане в Европейския съюз, ако бъде произведен повторен референдум.    Ирландският премиер Лио Варадкар заяви днес, че само от Лондон зависи дали ще излезе от ЕС без сделка, и добави, че се надява британският премиер Борис Джонсън да не вземе подобно решение, предаде Ройтерс.    \"Излизането без сделка е британска заплаха\", каза Варадкар след последното съвещание на ирландското правителство преди лятната ваканция.    \"Надявам се новият британски премиер да не е избрал излизане без сделка, но това ще зависи от тях\", заключи той.    Варадкар каза, че не възнамерява да говори с Джонсън по телефона, а очаква да се срещне с него лично.  ", "date": "2019.07.25", "title": "Лидерите на Шотландия и Уелс предупредиха Джонсън да не предприема хаотичен Брекзит без сделка "}
{"url": "http://epicenter.bg/article/Sergey-Stanishev--Dokade-shte-stignem-/188947/11/0", "text": "  Наближава Бузлуджа. Традиционният събор на нашата партия, на който сме заедно - на Историческа поляна и в надеждата си за по-добра България.   Ключовата дума за този наш ден е съ-бор. Там винаги си спомняме за началото. Откъде тръгваме, в какво вярваме, кои сме.   Съборът на Бузлуджа винаги е укрепвал традициите в БСП - демократичността, търсенето на широка подкрепа, чуването на мненията в партията. След него левицата винаги е по-силна. Особено в година на два избора. С предстоящ труден и толкова важен местен вот наесен.   Такъв вот се печели с политическа визия, със сериозни кандидати, със силна кампания и добра организация. Но преди всичко - с вътрешно единство. За да събираш гласове и подкрепа отвън, нужна е най-вече единност отвътре.   Затова искам открито да споделя с вас - членовете и симпатизантите на БСП, моето притеснение. От известно време наблюдавам     Говоря за загърбването на диалога и силовото, а често и съмнително - от гледна точка на легитимността, налагане на решения. Иска ми се да вярвам, че са отделни инциденти. Безпокоя се, че е политическа линия.   Нашата партия е минала през безброй изпитания през последните 30 години. Спорили сме по много теми, ожесточено. Но винаги с взаимно уважение и убеденост, че точно чрез този нелек демократичен процес се постигат консолидация и взаимодействие. А именно те раждат политическа енергия.   Другото води до разделение и слабост. През последните години сме в перманентна война с \"врага с партиен билет\". Първо \"вредителите\" бяха 9, после се заговори за \"бандата на 50-те\", след последния конгрес вероятно са набелязани няколкостотин делегати, които не гласуват \"правилно\". Редиците на \"лошите\" със сигурност са попълнени и от стотиците членове и структури, които ме номинираха в листата за евроизборите. Но трябва да си зададем въпроса - докъде ще стигнем по този път и печели ли БСП от това?   Според мен - категорично не! Поради простата причина, че хората няма да доверят съдбата си на изпокарана команда. Обществото очаква     И ако имаме капитал, той е, че никой не се съмнява, че именно БСП е най-демократичната партия в България и има механизмите за самокорекция чрез колективните си органи.   Напът сме обаче това да бъде подложено на съмнение. Последното \"решение\" на Изпълнителното бюро за \"сваляне на доверието\" от Борислав Гуцанов като председател на градската организация във Варна е поредното действие, което разединява. Използвам кавички, защото подобно наказание е абсурдно. То е противоуставно и нелегитимно. Доколкото разбирам, и кворум за вземането му не е имало. Не мога да си представя, че в БСП, в партията с най-дълъг политически и организационен опит в България, ще се действа по подобен начин. Като шпицкоманда. В нарушение на устав и вътрешни правила.   Нищо, което правим в собствената си партия, не остава затворено в нея. Начинът, по който се държим помежду си, стилът на управление на партията - всичко това са послания към хората. И те печелят доверие или отблъскват. Питам се, как печелим доверие с подобни знаци? И дали звучим убедително, като казваме, че сме демократичната алтернатива на авторитарното управление на ГЕРБ? Питам се и как ще се отрази на местния вот във Варна скандалният опит да се смени градският председател на партията едва три месеца преди изборите. Не знам какви са и за кого са ползите от подобни действия. Но     Добре, че Градският съвет на БСП във Варна показа здрав разум, не последва силово налаганите решения, не се поддаде на извиването на ръце и се обяви за демократичното начало и спазването на Устава на конференцията през септември.   Обезпокоително е, че този подход не е прецедент, а се превръща в система. Подобни сценарии бяха разигравани от Пловдив и Казанлък до Монтана и Хасково. Всички дирижирани от София.   Навсякъде в споменатите случаи под предлог за \"промяна\" става дума за опити за силова смяна на председатели на структури, които отведнъж станаха неудобни. Какви са мотивите за смяната им, какво се промени в последните месеци, за да бъдат отстранени? Смайващо е как толкова време след избора на новото ръководство те се ползваха с неговото доверие, а сега отведнъж го загубиха.   Отстраняването на Валери Жаблянов от Изпълнителното бюро и на Антон Кутев от ръководството на групата дава красноречив знак. Че всеки, който има самостоятелен авторитет и има куража, не дай, Боже, да изразява различно мнение, ще бъде отстранен. Колко демократична изглежда БСП за хората, щом като има такава яростна непримиримост към всеки, посмял да изрази критика или просто несъгласие.   Събитията от последните седмици говорят, че никакви поуки не са направени от изкуственото разделение и напрежения, създадени покрай реденето на евролистата и задълбочени в хода на кампанията. Те задълбочават три дефекта, на които сме свидетели: идейната обърканост и всеядност; налагане на разделения в партията; загърбването на диалога в полза на силоващината.   Няма съмнение, че промяната е популярна и носи заряд. Има обаче тънка, почти незабележима, но принципна граница между \"промяна\" и \"подмяна\". И тук въпросът не опира до смяна на лицата, а става дума за идейната посока и политическото съдържание на БСП. Започваме по риторика и поведение все повече да приличаме на т. нар. Патриоти. Тази линия дори получи \"идейна обосновка\" чрез налаганата теза за \"консервативната левица\". Това обаче би означавало     от социална и интернационалистка в традиционалистка и патриотарска партия.   Цялата поредица от шумни вътрешнопартийни акции се случва в момент, когато сме изправени пред сериозни изпитания. Промените в Закона за политическите партии, наложени от ГЕРБ, опасни за демокрацията и политическата система, целят да поставят БСП на колене и да предрешат резултатите от изборите. Така е. Но използвайки това за параван, се прави жестоко съкращение в щата на Националния съвет, без да са ясни критериите кой и защо остава или си тръгва. А това са хората, които с всекидневната си работа гарантират вътрешния живот на БСП. Цари пълна неяснота за субсидията за местните ни организации за кампанията и с какви пари ще се издържат и съществуват \"Дума\" и телевизия БСТВ, в която са инвестирани милиони.   Три месеца ни делят от избори, които на много места можем да спечелим. Тези вътрешни войни ни отслабват и разколебават. Това време нашите структури трябва да използват, за да издигнат силни кандидати, да изградят доверие, за да осъществят така желаните пробиви в голям брой общини.   Задачите, пред които сме изправени, изискват от БСП вместо да се изтощава в постоянни конфликти, да търси и създава енергия в обединението чрез диалог.   В противен случай се натрапва въпросът дали всички описани действия целят постигане на победа за БСП на изборите, или окончателното овладяване и подчиняване на партията за предстоящия догодина конгрес.   Такъв подход може да задоволи нечии лични планове, но едва ли ще превърне БСП в реална и желана алтернатива на днешното безрадостно за българите статукво. И ще бъде поредният щедър подарък за ГЕРБ, с още едни загубени избори.   В седмицата преди Бузлуджа е време сериозно да си помислим. И да използваме сплотяващата и вдъхновяваща енергия на нашия събор, за да се подготвим за тежка битка. За да дадем кураж на структурите и кандидатите си, че БСП е тяхната партия, която ги подкрепя и отстоява принципите и ценностите си и е носителят на социалната алтернатива. Само така можем да привлечем хиляди други българи - извън нашите редици, за които авторитаризмът и арогантността са изчерпан модел.    ", "date": "2019.07.25", "title": "Сергей Станишев: Докъде ще стигнем?"}
{"url": "http://epicenter.bg/article/Valeriya-Veleva--Krizata-s-afrikanskta-chuma---butaforiya--nebrezhnost-ili-prestapno-povedenie-/188950/11/0", "text": " Това заяви днес пред БНР еврокомисарят по здравеопазването и безопасността на храните Витянис Андрюкайтис. Интервюто му взриви държавата.    \" , коментира с треперещ глас министър Десислава Танева, за която размерите на кризата вече са толкова големи, че не е възможно да бъдат овладяни. Тя определи като \"основателни\" критиките на Андрюкайтис по отношение на българскто обезхаберие за справяне с разпространението на заразата.    \" .  . Всички мерки, които взеха досега управляващите, са неадекватни, хаотични, закъснели, некоординирани\", разкри същината на проблема депутатът Бюрхан Абазов, който е и бивш заместник-министър на земеделието и храните.    . 60 000 прасета трябва да бъдат евтаназирани спешно, а това предвещава екологична бомба. Техният брой расте ежечасно. Всеки ден изникват нови огнища на заразата. България пламна от край до край! Кризата наистина е като Чумата. Вирус, който пълзи навсякъде.        тогавашният министър на земеделието Румен Порожанов се снимаше на румънската граница с една мижава рехава телена ограда, висока половин метър и ни внушаваше, че това е \"преградата срещу диви прасета, които напират към България\".    Вижте добре!  Нещо повече, той се биеше гордо в гърдите, че до момента (10.09.2018) \"е имало само един случай на опит за преминаване на диви животни през нея, но той е бил осуетен\".  Но никой не го дръпна за ревера да му каже - ти глупак ли си или нас ни правиш на глупаци? Срещу нас идва огромна опасност, така ли ще я спреш? Не скочиха браншовици, не реагираха служби, които трябва да бранят националната сигурност. Занимаваха го с двете тигърчета, а загърбиха свинете, които са цял сектор от икономиката ни.      Изграждането на тази ограда като за детска площадка започна през юни-юли-август 2018 година, когато от Румъния идваха тревожните новини, че огнищата там са 300-350. Директорът БАБХ д-р Дамян Илиев критикуваше румънците и ни баламосваше: \"Те не успяха да направят така, че да не се придвижи надолу заболяването и влезе в селата и вече контролът е много труден - те не предприеха тези мерки, които ние предлагаме сега - хората да си изколят прасетата\".        А Порожанов продължаваше с неадекватните си изявления и действия. В разгара на строителството на българската \"китайска стена\" срещу африканскта чума, той се изцепи:  Хората на Порожанов залавяли животни без документи!? И това мина без никаква санкция.    Нямаше планирана политика, нямаше умни действия. Никой не предупреди обществото за бедствието, което ще ни връхлети. На 10.09.2018 година министър Порожанов и екипът му обявиха, че оградата е построена и изрази \"удовлетварение от действието на оградата\". За успокоение уточни, че са \" Съзнавате ли невнятността на това изявление?  Защо никой не скочи? И той продължи: патрули по двойки ще дефилират по границата, „досега бяха през деня, но вече ще бъдат и през нощта, така че да се пресече евентуалното движение на дивите свине“. Блажени са вярващите! Порожанов е човек на парите, той не бе специалист и не съзнаваше колко е бос по темата. Но бе самонадеян. И не му дойде на ум да попита предшествениците си как навремето се справихме с птичия грип. И понеже се изказваше сякаш пред слепци, рапортува:  И пак никой не реагира!  Това небрежност ли е?    От нехайство!  От непрофесионализъм!    Сега казваме, че институциите в България не са сработили в критична ситуация.  Не, тези институции изобщо не работят!    Иначе в България има създаден  , чийто председател  е вицепремиерът Томислав Дончев. Членове на съвета са министрите на вътрешните работи, на отбраната, на финансите, на здравеопазването, на транспорта, информационните технологии и съобщенията, на околната среда и водите, на икономиката. Почти целият Министерски съвет! Кой от тях какво направи, за да не се стигне дотук? Кой каква отговорност ще понесе? И какво ще правим оттук нататък, ако цял един структуроопределящ бизнес бъде унищожен? На ход е премиерът!  ", "date": "2019.07.25", "title": "Валерия Велева: Кризата с африканската чума - бутафория, небрежност или престъпно поведение "}
{"url": "http://epicenter.bg/article/-quot-Doyche-vele-quot--Bez-svinsko-v-detskata-gradina--Zaradi-myusyulmanchetata--/188979/11/0", "text": "Новината, че две детски градини в Лайпциг са решили да изключат свинското месо и продуктите, съдържащи желатин (напр. желирани мечета) от ежедневното меню на децата предизвика многобройни критики в мрежата. За готвената промяна съобщи най-напред вестник “Билд”, който написа, че това се правело заради две мюсюлмански деца.    \"От уважение към променящия се свят, от 15 юли ще се сервират само ястия и закуски, които не съдържат свинско месо\", се казва в цитирано от \"Билд\" писмо до родителите.    Заради разгорещените реакции обаче полицията в Лайпциг изпрати патрулни коли, които да охраняват двете градини - за да ги предпази от “възможни опасности”, съобщава агенция ДПА.    Вълната от възмущение принуди ръководството на двете градини да замрази плановете си. \"Изумени сме от тази реакция\", казва директорът Волфганг Шефер пред ДПА.      Новината на вестник “Билд” се разпространи като горски пожар в социалните мрежи, а хаштагът #Schweinefleisch (свинско месо) е най-споделяният в Туитър през последните дни. Местната организация на Християндемократическия съюз (ХДС) в Саксония обяви, че това е равносилно на “забрана на свинското месо”, което е неприемливо.    Беатрикс фон Щорх, депутатка от крайнодясната \"Алтернатива за Германия\" смята тази идея за \"културен диктат\", опирайки се твърдението, че детските градини са взели това решение от уважение към мюсюлманските деца.    „Все едно заради германските деца в Рияд, които не искат да се отказват от наденичките къривурст, тамошното общество да промени хранителните си навици\", е цитирана да казва Фон Щорх.    Според социалдемократката Сосан Шебли, която е от палестински произход, мярката може и да е с добри намерения, но тя не допринася с нищо за приобщаването на мюсюлманите. \"Ако детските градини, училищата и други подобни заведения решат съвсем да изключат месото от менюто си и да предлагат само вегетарианска храна, аз не бих имала нищо против. Но не приемам това да се представя за нещо, което се прави от уважение към мюсюлманите\", написа тя в Туитър.        Шницелите, колбасите, желираните бонбони - много класически германски ястия съдържат свински съставки. В много детски градини и училища за децата, които поради религиозни причини, алергии или на диетично хранене не могат да консумират определен вид месо, често се предлага алтернативно меню.    Някои от родителите на децата в двете детски градини одобряват решението на ръководството за изваждане на свинското от менюто. По този повод една майка казва пред ДПА, че дебатът е абсурден, и че нейната 4-годишна дъщеря изобщо не разбира дали в храната, която получава, има свинско или не.  ", "date": "2019.07.25", "title": "\"Дойче веле\": Без свинско в детската градина. Заради мюсюлманчетата? "}
{"url": "http://epicenter.bg/article/Frans-pres--Tereza-Mey-si-otiva-bez-da-ostavi-sleda-v-istoriyata-/188981/11/0", "text": "Приветствана за своята сериозност при идването си на власт, Тереза Мей се надяваше да остави следа в историята, но си тръгва като губеща, смазана от критики за неспособността си да осъществи Брекзит.    Тази мисия сега принадлежи на нейния наследник Борис Джонсън, чийто \"незабавен приоритет ще бъде да извърши Брекзит, който е работещ за цялото Обединено кралство\", каза тя в последното си изказване на Даунинг стрийт, преди да връчи оставката си на кралица Елизабет Втора и отново да стане редова депутатка, пише Франс прес, цитирана от БТА.    Според подкрепящия Брекзит и Борис Джонсън всекидневник \"Телеграф\", \"мандатът на най-лошия следвоенен британски премиер приключва. Тя няма да липсва на никого\".    Редакционна статия на \"Таймс\" едва ли е по-снизходителна, упреквайки я за \"плачевния ѝ провал\" по Брекзит и за \"липсата ѝ на амбиция\" във всички останали сфери.    При поемането на премиерския пост през юли 2016 г., в деня след референдума, на който се реши излизането на Обединеното кралство от Европейския съюз, 62-годишната г-жа Мей все пак се радваше на положителен и вдъхващ доверие имидж.    Дъщеря на пастор, без обаяние, но с репутацията на работохоличка, в очите на британците тя изглеждаше идеалният човек, който да води страната им, излязла наранена и разделена от кампанията за референдума, през един от най-деликатните периоди в историята ѝ.    В програмната си пламенна реч тя подкрепи напълно Брекзит, срещу който тя все пак се беше обявила, като обеща да изкорени несправедливостите. Три години по-късно, и макар че страната трябваше да излезе от ЕС на 29 март, Брекзит все още предстои, докато неравенствата никога не са били толкова крещящи, въпреки изключително ниската безработица.    В края на май тя накрая призна поражението си, като обяви предстоящото си оттегляне, изправена пред разпадането на правителството си и пред интриги, целящи да я изтласкат от собствената й партия.    \"Отказ от реализъм\"    Въпреки трите гласувания в парламента, Тереза Мей беше неспособна да събере мнозинство от депутати в подкрепа на споразумението за развод, сключено с Брюксел.    Разкъсването на повече от 40 години на отношения с ЕС никак не беше лесно, признава Саймън Ъшъруд, политолог от университета в Съри. Но Мей \"наистина нямаше най-добрия подход\", предпочитайки да разчита единствено на своята партия, особено на най-твърдото й крило, за да отреже всяка връзка с ЕС.    За Тим Бейл, преподавател по политически науки в лондонския университет \"Куин Мери\", тя съгреши с \"отказ от реализъм\", изключвайки \"междупартиен подход\", особено след провала си на парламентарните избори през 2017 година. Тя ги свика, окрилена от благоприятните за нея социологически анкети, но те й костваха загуба на абсолютното мнозинство. След това Мей беше принудена да се съюзи с малката ултраконсервативна северноирландска Демократична юнионистка партия (DUP), която диктуваше изискванията си за Брекзит.    Нейният закъснял опит да постигне консенсус с лейбъристите по Брекзит остана напразен, а на последните избори за Европейски парламент консерваторите се сринаха. \"Тя няма да остави положителен образ в историята\", смята Саймън Ъшъруд.    ЖениЗаПобеда (Women2Win)    Това не се дължи на липса на амбиция у тази омъжена бездетна жена, която въпреки очевидната си срамежливост още от младежките си години мечтаела да стане първата жена ръководител на правителството на Обединеното кралство.    Тя става първата жена генерален секретар на Консервативната партия от 2002 до 2003 г. На този пост се проявява с реч, в която призовава торите, които тогава са дамгосани като твърде десни, да се отърват от имиджа си на \"гадна партия\". Тя има в актива си и основаването през 2005 г. на \"ЖенизаПобеда\" (Women2Win), лобистка група за получаване на повече избираеми места за жените.    След като подкрепи Дейвид Камерън в борбата му да оглави партията през 2005 г., тя наследява вътрешния ресор до идването си на Даунинг стрийт през 2010 г. Остава шест години на този проветрив пост, на който се откроява с твърдо управление на имиграцията и с бюджетни съкращения в полицията.    Освен тази оскъдна равносметка като министър-председателка, журналистите я упрекват за нейния студен и механичен стил, накичвайки я с прозвището \"Мейбот\", съкратено от \"Мей - робота\".    Тя се опита да излезе от този образ като веднъж направи няколко танцови стъпки на сцената преди своя реч, за още по-голяма наслада на жестоките британски карикатуристи.    Единствените очевидни щрихи, свидетелстващи за фантазия у тази стройна жена, са екстравагантните колиета и пантофките с леопардова щампа.", "date": "2019.07.25", "title": "Франс прес: Тереза Мей си отива без да остави следа в историята "}
{"url": "http://epicenter.bg/article/Korneliya-Ninova--Svalyaneto-na-doverieto-ot-Borislav-Gutsanov-ne-e-lichno-otnoshenie--a-printsipno/188988/11/34", "text": "    - Ако е битка, както я наричате, е принципна, не е лична. Изпълнителното бюро свали политическото доверие от Борислав Гуцанов.     - Изпълни волята на варненските социалисти. Знаете, че аз не обичам да говоря по вътрешнопартийни дела.     - Не обичам, защото и нашите членове не харесват тези вътрешни битки, а и излъчването към обществото, което се вълнува от техните проблеми, не е добро. Но днес ще говоря, защото моето мълчание е от уважение към членовете на БСП, към БСП. Понякога се тълкува превратно, започва да се манипулира и така стана и в случая с Варна. Затова днес ще кажа истината. Свалихме политическото доверие по воля на варненските социалисти, които в продължение на пет-шест години, от 2013 година досега са изпратили 54 жалби до ръководството на БСП. До Сергей Станишев, до Михаил Миков. И по-малко до мен.     - Сега ще прочета. Подготвих се, защото знам, че тези дни това е тема и се използва срещу БСП. Описват проблемите и казват: „Предвид гореизложеното настояваме незабавно да се вземат необходимите мерки за партийно въздействие върху Борислав Гуцанов и предлагаме да му се снеме политическото доверие“. Тук са се подписали 210 души. Казах ви – 54 жалби, няма да изреждам всички, при трима председатели. Предишните колеги не са посмели да пипнат там, защото във Варна е сложно. А аз смятам, че трябва да решим най-накрая този проблем. И сега защо, по същество. Не бих занимавала публиката, ако това е само въпрос на БСП, но аз смятам, че това е въпрос на принципи и морал в политиката и на управление на държавата. Затова ще говоря днес с няколко факти. Жалбите и фактите за отправяне от страна на Борислав Гуцанов на членската маса във Варна, вписване на членове, които са да ги нарека фалшиви. Включително сега аз и ръководството предприехме една много хубава инициатива да направим електронни карти, електронно членство, електронно гласуване. И започнахме да издаваме електронни карти. От Борислав Гуцанов получих формуляри на хора, които са починали отдавна. На такива, които не фигурират в ГРАУ изобщо, както и седем формуляра с различни имена с една и съща снимка. В повечето от тези жалби е описана тази фактическа ситуация. Тя е допълване с фалшиви членове, зрителите не са длъжни да знаят защо се прави това, но там е направено.     - Защото когато имаш повече членове, те излъчват повече делегати на конференция, която го избира докато е жив за председател. Повече делегати на конгрес, които могат да влияят на решенията на конгреса. Това е едната причина. Втората са някои финансови въпроси към варненската организация как се изразходва субсидията и защо предвидената субсидия към варненската организация не стига до структурите, до районите във Варна. Имаме такава жалба. Трето, и то е важно политически, защото Борислав е от 2003-2004 е във Варна общински съветник, председател и така нататък на партията. Гласува се с кмета на ГЕРБ последно, гласуват се сделки, срещу които ПП БСП, партията има политическа позиция, че е против. Този модел на управление във Варна, който е част о модела на управление на Борисов, срещу който ние се борим от три години, и той и някои от общинските съветници във Варна го подкрепят, гласуват „за“.     - Твърдо. Имаме и доста по-остри квалификации от варненските социалисти за икономически зависимости, интереси, конкретни факти, които са показали. И един вече отчаян призив от тези социалисти: „Вземете мерки“. Другата жалба е: „Настояваме ръководството на БСП да прецени и преосмисли своето политическо доверие към Борислав Гуцанов“. Та, между мнението на варненските социалисти и варненската общественост, защото тук има тежки квалификации как варненската общественост го оценява, между политическата чистота като партия на БСП, в действията си в управлението на Варна. И доживотното оставане на един човек, който и да е той, в този смисъл е Борислав Гуцанов, на партийния пост, за да го използваш и използваш партията за лични цели, аз избирам първото – мнението на социалистите и авторитета на БСП. Защо казвам, че това има отношение към управлението на държавата? Защото от три години заявяваме, че искаме да промени този модел, това статукво, тези порочни зависимости, обвързаности и така нататък. Никой във Варна, никой в България няма да ни повярва, че сме откровени в тези думи, ако вижда какво се случва там и приема мълчанието на мен и на ръководството. Затова по тези причини и партийни, и политически Изпълнителното бюро свали доверието от Борислав Гуцанов. Предстои конференция, Градският съвет я е насрочил вече, на която те са приели да има извънредна точка за избор на нов председател. Искам да отидем на тези избори със сигнал към варненци, а и към обществото, че като кажем нещо, че искаме да променяме модела, сме готови болезнено и тежко да започнем от себе си и да привлечем това доверие, от което имаме нужда, за да победим. Това са ми аргументите.     - Да, Борислав Гуцанов не иска да се оттегли, но е факт, че Градският съвет е решил на конференцията да имат извънредна точка за избор на председател, което означава, че ще си избират друг председател.     - Може. Както те решат. Но гледайки тези жалби и множество подписки, има от Младежкото обединени във Варна, от женското ни течение. Просто са множество. Надявам се варненци и варненските членове на партията да проявят разум, ако искат авторитета на БСП и победата във Варна.     - Избрахме, да. Председател ще бъде Кирил Добрев.     - Не, не съм аз.     - Аз винаги я нося, както видяхте и след европейските избори. Отговорността е в първия.     - Крайният вариант се различава от мандата, който имаме ние като парламентарна група от Националния си съвет на БСП и правителството от решението на парламента в смисъл, че партията има решение за модернизацията, но до 2 % от БВП. Разбира се има нужда от модернизация, но крайният договор много надвишава тази цена. Тоест сделката е твърде скъпа за възможностите на България с огромни и икономически, и социални проблеми. В последния вариант тя надхвърля тази стойност. Второто е военно-техническата експертиза. В крайния вариант, който ни се предложи за ратификация, тези самолети не са дооборудвани окончателно. Вероятно правителството, преговаряйки да свали цената, се лишава от броя ракети, броя пилоти, които трябва да се обучат и така нататък. Тоест и военно-техническата експертиза не отговаря на това, което беше в първоначалната заявка. Имаме и разбира се с оглед на общите ни европейски интереси един аргумент за общата европейска армия, европейска отбрана.     - Тепърва започва. При това правителството на Борисов и България дадоха своя принос и съгласие да има такава, а изведнъж европейски партньори бяха отхвърлени като дали оферти за България. Така че стъпваме на тези три аргумента: икономическият, финансовият, който е много тежък, защото се взима заем.     - Не се съобразяваме с това. Неговата позиция си е негова, нашата си е наша и тя е от много години. Новият дълг, който се взема, за да се платят самолетите, сега г-н Борисов доста лековато, той обикновено, когато няма аргументи, постъпва по този начин, каза: „Аз не искам да оставям дългове на следващите и затова плащам накуп“. Ти оставяш дългове на целия български народ, като взимаш заем. Този дълг на кого го оставяш? Нали народът ще го плаща, а няма ти да го плаща лично? Тоест няма логика в този аргумент. Плащам накуп, за да не оставям дългове. Напротив – задължаваш целия народ да ти плаща на теб този дълг. И още повече изказването: „Аз сам настоях да платим накуп: - просто против българския интерес е. и затова сме против.     - Така изглежда, да. С гласовете на ДПС, ВМРО и ГЕРБ. Да се знае от българските граждани.     - Да.     - И Европейската комисия сигнализирахме. И вчера получих отговор от ЕК или онзи ден беше, официален отговор, в който се казва, че нашата жалба, тоест писмото, което изпратих, се намира вече в кабинета на еврокомисаря по правосъдие Вера Йоурова, която ще го разгледа и в най-кратки срокове ще има реакция от ЕК. Къде е основният ни акцент?     - Европейската практика в последните години, даже преди месец имаше и в Австрия мисля такъв случай, е да се ограничава финансирането от фирми: от юридически лица, от бизнес, за да се изсветляват партиите. И се преминава вече години наред към държавно финансиране. В България правителството на Борисов и мнозинството направиха стъпка назад от тази добра европейска практика да се изсветлява политическият живот, връщайки финансирането от юридически лица и то без ограничение – такива, които взимат обществени поръчки. Нормално е този, който му дава обществената поръчка, той да иска да получи обратно. Това ощетява другите партии. Без ограничение на външните юридически лица, извън България: фондации всякакви. Без критерии на какво трябва да отговарят тези фирми. Разбирате ли? Политическият живот на България става отворен двор за всякакви влияния: политически, геополитически, каквито искате, религиозни, всякакви. Това е отречена в съвременна Европа практика. Признавам си, че аз не очаквах толкова бърза реакция от Европа. Мисля, че това е провокирало такава бърза реакция от Европейската комисия и отговора до нас .   - Ще намерим начин да се финансираме. Да, изхарчили сме си субсидията, защото тя ни се дава за партийна дейност. Ние не сме ГЕРБ, които си държат парите на влог, за да печелим от лихви. И всеки лев, който сме изхарчили, се знае за какво е. имаш над 200 офиса в страната и тези офиси трябва да се поддържат, имаш режийни разходи, имаш конгреси, имаш Бузлуджа, имаш кампании, предизборни кампании. Парите не се дават на партиите, за да се държат на влог. Те държат техните на влог вероятно, защото черпят пари по друг начин и тези пари си ги държат за лихви. Това не е нормално за финансиране на политически партии.     - Първата вноска е около 800 000 лева. 790 000 лев а- онзи ден е първата вноска за връщане.     - Двояко ще го коментирам. Първо защо не мисля, че е позитив. Защото непостоянството в политиката, особено в законодателството е много опасно нещо изобщо за икономическия, социалния и политическия живот. Само преди 4-5 месеца приехме да има машинно гласуване, преди…     - Януари-февруари водихме тази дискусия отново. Променяхме кодекса.     - И още не беше изпълнен. Сега тази година започна. Само три месеца след европейските избори махнаха машинното гласуване. Сега, две седмици по-късно, връщат машинното гласуване за парламентарните. Така не се прави политика и не се управлява държава. Не може един ден напред, друг назад. Това е несигурност, това е липса на готовност на ЦИК, на секционни комисии да се обучат, да имат едно усещане за стабилност.     - Убедени сме на 200 %. ГЕРБ няма нищо общо с това. Сега връщат на парламентарни. Добре – това от друга страна, казах, че двояко ще го коментирам, е добър ход. Но защо да ги няма на местни? Аргументът им беше, че е скъпо. Добре, на европейски, на президентски, на парламентарни не е скъпо, а на местни е скъпо. И се питаме защо. По една причина – наистина ги е страх за местните избори. Видяха европейските резултати. Макар и да победиха, те видяха, че губят подкрепа в големите градове, а и не само. В над 60 общини БСП е първа сила при положение, че сега имаме 30-40 кмета. Чисто БСП и подкрепени с коалиции. В над 120 градове ние отиваме на балотаж с ГЕРБ с разлика от стотина гласа на европейските. Това не може да не ги е шокирало и да не са предприели мерки това да не се случи на местните избори. Мерките са две: ще ги убием финансово като им спрем субсидията и ще махнем машинното гласуване, за да можем да си подправяме пак протоколите. Така си го обясняваме.     - Имаме номинирани вече над 30-40 в страната, но на столицата…     - Имаме над 30 номинации, 40. Ще ги видите на Бузлуджа. Ще ви ги покажем: млади хубави, интелигентни хора.     - Няма да ви отговарям на тези въпроси, докато не се проведе Градската конференция.     - Да, има номинации в софийските райони и на Градската конференция вероятно ще бъде обсъдена.     - Да, тя има номинации.     - Предлагам да изчакаме този шанс до 29-и.     - Теоретично е възможно това. И ще коментирам това и ние ще излезем с позиция на 29 или следващия ден, след като изтече срокът.     - Не, ще кажем на 30-и дали ни е страх, но уважаваме процедурите, сроковете. Ще изчакаме 29-и. Представете си, че има още кандидати. Все ние се хвърляме на първия ден още да говорим за единствения кандидат. Не. Нека да мине срокът, да видим окончателно какво ще се случи. Гледаме спокойно на тези неща и на 30-и ще чуете нашето мнение, въпреки че не е редно партии да се месят в тази работа, но няма да останем без позиция разбира се.     - Няма как политическа партия да подкрепя директно или индиректно главен прокурор.     - Ако вървим по пътя на това политическите партии да казват на ВСС какво да прави, не е добре. Това само Бойко Борисов може да си го позволи. Помните онзи случай с нахлуването му във ВСС на заседание, за да ги командари какво да правят. Не очаквайте това от нас.     - Нека мине срокът на 29-и. На 30-и ще кажем мнението си за кандидатурите.     - Самото гласуване мисля, че ще бъде наесен. През октомври. Но ние след 29-и ще говорим за кандидатурите.     - Остават няколко дни. Да уважим процедурата.     - Не бива да го подценяваме. Това е огромен проблем. И тук се доверявам на експертите. Също мога да разделя нещата на две: политическа оценка на случилото се и експертната, последиците от това. Над 2 милиарда се изхарчиха за електронно правителство. Резултатът е не нулев, а под нулата. Сринати митници, НАП , Търговският регистър , ГРАУ, ЦИК, Народно събрание по едно време, Министерство на правосъдието. Не остана несрината система. Какво означава това? 2 милиарда, хвърлени на вятъра. Некадърно свършена работа, а позволете да допусна и корупционно свършена с изхарчените пари с този резултат.   Нестабилност, несигурност.   Сега тези дни отново имаше информация, че „Фолксваген“ не предпочита България, макар и да не е окончателно. Как да дойдат големи инвеститори и изобщо инвеститори при тази среда в България?   Експертното обаче, тук съм склонна да вярвам на експертите. Много хора говориха по тази тема и дано и българите да се вслушаме, че това е опасност. Личните ни данни са на показ. Така ще бъде докато сме живи, защото не можеш да си смениш ЕГН-то.   Реакцията на правителството е абсолютно неадекватна. Не можеш в тази криза, това е страшна криза, Си Ен Ен писаха : „Цяла нация е хакната“. На всяка държава се случват такива атаки, но няма случай 5 милиона души и на дори данните на 1 милион мъртви да са така публични. Няма такъв случай. Отделни системи се удрят, но няма такъв случай. И в тази криза да излезеш и да говориш вицове и лакърдии как видите ли ние имаме много добри хакери, защото ни е добро образованието, ще ги вземем при нас на работа. Това е безотговорно.   От няколко дни се е скрил. Господин премиерът се крие в критични ситуации.   За мен реакцията би трябвало да е друга. Излизаш и поемаш удара. Правиш обръщение към народа. Казваш: „Имаме проблем, има криза. Вашите данни са публични. Това е опасно за вас. Ние от правителството правим първо, второ, трето. Вие трябва да ни помогнете. Направете първо, второ, трето“. Няма БСП, няма ГЕРБ.   В опасност са личните данни на 5 милиона. Хора специалисти казват, че може да се посегне на банкова сметка, може да се вземе кредит с личните данни, да ви се прехвърли имот, да ви се изтеглят парите. Много е опасно. Това не е преувеличение. И вместо да излязат и да кажат:   „Имаме проблем, народе. Дайте да го решим всички с общи усилия“, те се скриват и казват, че опозицията е виновна и плаши. Как може? Това е безотговорно към 5 милиона българи.   - И аз благодаря.", "date": "2019.07.25", "title": "Корнелия Нинова: Свалянето на доверието от Борислав Гуцанов не е лично отношение, а принципно"}
{"url": "http://epicenter.bg/article/Svetlana-Sharenkova--Dokade-stigna-Stanishev-/189003/11/0", "text": "    В статия под заглавие „Докъде ще стигнем?” бившият председател на БСП Сергей Станишев споделя своите възгледи за случващото се в БСП.    Твърди, че в партията вместо диалог и единение се случват разделения, едноличен стил и чистки, че партията се превръща „от социална и интернационалистка в традиционалистка и патриотарска”.    Трудна за прикриване е амбицията на Станишев да се самопредложи за водач и идеолог на това, което медиите наричат „вътрешнопартийна опозиция”, но има ли основание в написаното?  Категорично не!   БСП в момента е единствената партия в България, в която всеки е свободен да изрази мнението си, без да бъде санкциониран или изключен.  Не така бе по времето на председателството на Станишев, когато от партията бяха „самоизключени” много негови критици, а това създаде разцепление, което не може да бъде преодоляно и досега.   Да, днес има санкции, но те са срещу местни структури, които системно губят избори и влизат в договорки с управляващите. Има и освободени членове на ръководството, но председателят има право да предлага екипа си, а изборът и освобождаването от Изпълнителното бюро стават с гласуване.    Всъщност именно Станишев даде най-крещящите примери за еднолични решения в партията – ударен личен пиар и лидерски кампании, а номинацията на Орешарски направи пред медиите, а не на партиен форум.  За подмяна на ценностите на партията малко приляга да говори Станишев.    С неговото име е свързан най-пагубният опит за историческата подмяна на БСП – социаллибералният курс по модела на ПЕС.    Срамен политически компромис с европейската десница и транснационалната олигархия, за неглижирането на битката за трудовия човек и социалната държава.    ПЕС залитна към русофобията, джендър идеологията, толерирането на миграцията. Персонално Станишев е отговорен за подмяната, свързана с въвеждането на антисоциалния плосък данък, с позорния Закон за досиетата, за назначенията на министри с крайнодесни възгледи, за натиска върху Корнелия Нинова да приеме антиконституционната Истанбулска конвенция и Пакта за миграция.   БСП исторически е патриотична, държавотворна партия на 128 години и няма по-естествено за нея от това да бъде традиционалистка. Такива са възгледите на редовите социалисти и симпатизанти, да риташ срещу тях е политическо ренегатство от чист вид.    Сергей Станишев с новата му претенция да бъде модерен политик е вчерашният ден на БСП.    С името и дейността му са свързани 10 последователни изборни поражения, наследството от неговото председателство и неговия идеологически курс тежи на БСП, отблъсква хиляди автентично леви избиратели.    Откакто БСП под ръководството на Нинова започна да преодолява и да скъсва с тези недъзи, са факт политическото възраждане, организационното укрепване, подмладяването и отчетлив електорален ръст. Това е правилната посока днес!   Връщането към социаллиберализма и съглашателството на елитите, към икономическите зависимости и задкулисие, към възхваляването на „държавническата роля” на Бойко Борисов – е път към никъде. А „Докъде стигнахме” с модела „Станишев” вече знаем, въпросът е, че там никой не иска да се връща. Доверието към евробюрократа отдавна е изчерпано!    ", "date": "2019.07.25", "title": "Светлана Шаренкова: Докъде стигна Станишев?"}
{"url": "http://epicenter.bg/article/Desislava-Taneva--60-000-svine-shte-badat-evtanizirani/188910/4/0", "text": "\"Юли и август е пикът на африканската чума\". Това каза министърът на земеделието, храните и горите Десислава Танева пред БНТ. \"Със сигурност е имало мерки за чумата, които са можели да бъдат взети или да бъдат проведени по-добре\", добави Танева. Тя каза, че вече са поискани пари за възстановяване на животните. „От всички средства, които миналата година са били похарчени за тези мерки, са поискани за възстановяване 1.4 млн. евро, но до момента нямаме решение за това.    Танева добави, че имат постановление за разходите за сегашната кризисна ситуация. „Те няма да са достатъчни предвид броя на животните и това, че вече имаме огнища в промишлени свинекомплекси, но има ред. Безспорно е, че ще бъдат получени обезщетения и по този начин започваме комуникацията за финансова подкрепа от Европейската комисия“, поясни тя.    Танева потвърди, че близо 60 000 свине ще бъдат евтанизирани. „Има наредба, по която се плаща по определен ред, който трябва да се спази със съответното досие от регистрирането на обекта на животните до унищожаването им, протоколирането им и пазарната оценка по оценител“, заяви Танева, но добави, че не може да даде приблизителна цена, защото животните са различни категории, които носят различна цена. „Цената, която биха получили като обезщетение, ще бъде равна на пазарната“, каза тя. Танева потвърди, че се очаква обезщетенията за фермата в Николово да са около 2 млн. „Със сигурност става въпрос за милиони“, добави тя.", "date": "2019.07.25", "title": "Десислава Танева: 60 000 свине ще бъдат евтанизирани"}
{"url": "http://epicenter.bg/article/Parvi-sluchay-na-afrikanska-chuma-pri-diva-svinya-i-v-obshtina-Lom/188913/4/0", "text": "Първи случай на африканска чума при дива свиня и в община Лом. Животното е намерено мъртво от рибари, съобщи Нова телевизия.   В землището на село Долно Линево, община Лом, е открито диво прасе, заразено с вируса на африканската чума, съобщиха от Областната дирекция по безопасност на храните (ОДБХ) в Монтана, предаде за Радио „Фокус“ – Видин.   Проба от мъртвото диво прасе е изпратена в лаборатория в София и резултатът е положителен.   В Монтанска област това е първият случай на африканска чума. От ОДБХ съобщиха, че се изчаква решение на Министерството на земеделието, храните и горите.   Предстои прасетата в три километровата зона да бъдат евтаназирани. В района няма свинеферма, домашни прасета се отглеждат само в задния двор от местните жители.   Междувременно жители на монтанското село Комощица сами решиха да пазят прасетата си от болетта. В селото е създаден пропускателен пункт за дезинфекция и организация никой да не доближава домашните животни. Хората се надяват така да спасят животните си.  ", "date": "2019.07.25", "title": "Първи случай на африканска чума при дива свиня и в община Лом"}
{"url": "http://epicenter.bg/article/Prodazhbata-na-e-vinetki-shte-bade-zatrudnena-na-29-yuli-/188931/4/0", "text": "Продажбата на електронни винетки ще бъде затруднена на 29 юли поради планирани софтуерни актуализации,    На водачите се препоръчва внимателно да планират пътуването си и своевременно да си купят е-винетка.    От 17.00 до 23.00 ч. на 29 юли са планирани дейности по внедряване на актуализации на електронната система за събиране на пътни такси на база време и на база изминато разстояние.    Софтуерните актуализации са част от подготовката за въвеждане в експлоатация на толсистемата.   ", "date": "2019.07.25", "title": "Продажбата на е-винетки ще бъде затруднена на 29 юли "}
{"url": "http://epicenter.bg/article/MRRB--Prof--Oleg-Asenov-e-naznachen-za-chlen-na-Upravitelniya-savet-na-API/188944/4/0", "text": "Досега той беше директор на Национално тол управление. Преди това ръководеше отдела „Управление на информационна система и инфраструктура”   Министърът на регионалното развитие и благоустройството Петя Аврамова назначи проф. Олег Асенов за член на Управителния съвет на Агенция „Пътна инфраструктура“. Това съобщиха от пресцентъра на Министерство на регионалното развитие и благоустройството.   Така се попълва съставът на ръководния орган на Агенцията, чийто председател е Георги Терзийски, а член е инж. Иван Досев.   Проф. Олег Асенов ще отговаря за тол системата. Досега той беше директор на Национално тол управление. Преди това ръководеше отдела „Управление на информационна система и инфраструктура”. Бил е и експерт в Екипа за внедряване на системата за електронно таксуване на пътищата. От 2011 г. до момента проф. Асенов е преподавател във Великотърновския университет „Св. св. Кирил и Методий”.   До провеждането на конкурс за нов директор на Национално тол управление длъжността временно ще бъде изпълнявана от Радослав Миленов – началник сектор „Обслужване на потребители“ в отдел „Обслужване на клиенти“.", "date": "2019.07.25", "title": "МРРБ: Проф. Олег Асенов е назначен за член на Управителния съвет на АПИ"}
{"url": "http://epicenter.bg/article/BABH--Novi-ognishta-na-afrikanska-chuma-po-svinete-v-oblastite-Pleven-i-Veliko-Tarnovo/188984/4/0", "text": "Българската агенция по безопасност на храните (БАБХ) констатира две нови огнища на африканска чума по свинете в лични стопанства в град Искър, община Искър, област Плевен и в село Климентово, община Полски Тръмбеш, област Велико Търново, и в двете са отглеждани по близо 30 прасета.   Това съобщиха от пресцентъра на БАБХ.   Взетите проби са потвърдени като положителни за вируса на африканска чума по свинете (АЧС) от Националната референтна лаборатория в Националния диагностичен научноизследователски ветеринарномедицински институт в София.   Общо до този момент огнищата при домашни свине са 21. ", "date": "2019.07.25", "title": "БАБХ: Нови огнища на африканска чума по свинете в областите Плевен и Велико Търново"}
{"url": "http://epicenter.bg/article/ETsB-potvardi-dosegashnite-otsenki-na-BNB-za-bankite-ni/188997/4/0", "text": "Управителният съвет на Българската народна банка (БНБ) обсъди на свое заседание в четвъртък резултатите от цялостната оценка, извършена от Европейската централна банка (ЕЦБ) в контекста на искането от страна на България за установяване на тясно сътрудничество между ЕЦБ и БНБ.    Цялостната оценка се състоеше от преглед на качеството на активите (ПКА) и стрес тест на шест български банки - \"УниКредит Булбанк\", \"Банка ДСК\", Обединена българска банка, Първа инвестиционна банка, Централна кооперативна банка и Инвестбанк.    Очаква се ЕЦБ да публикува подробните данни в петък.    В своята позиция БНБ посочва, че резултатите от оценката на ЕЦБ съответстват на резултатите от прегледа на активите и стрес теста, извършени от БНБ през 2016 г., и на оценките на банковия надзор след това, отчитайки изминалия период и промените в методологията с влизането в сила на счетоводния стандарт МСФО 9. Резултатите показват устойчивостта на българския банков сектор като цяло.    БНБ одобрява резултатите от цялостната оценка. Управителният съвет изтъква, че ще бъдат предприети последващи действия, свързани с по-нататъшно укрепване на капиталовата позиция на банките, в строго съответствие с мандата на БНБ и съответната регулаторна рамка.    \"Използвайки резултатите от прегледа на качеството на активите и развитията след референтната дата, БНБ извърши оценка спрямо пруденциалните изисквания на чл. 92 на Регламент (ЕС) №575/2013 на Европейския парламент и на Съвета. Резултатите от оценката на БНБ потвърждават, че всяка от шестте банки изпълнява пруденциалните изисквания на горепосочения Регламент\", се казва още в позицията на Управителния съвет на Централната банка. Отбелязва се също така отличното сътрудничество между БНБ и ЕЦБ при извършването на цялостната оценка, което ще продължи в процеса на установяване на тясно сътрудничество.  Този процес е част от изразеното през миналото лято желание на страната ни да се присъедини към валутнообменния механизъм ERM II, по-известен като \"чакалнята на еврозоната\". Най-важният момент несъмнено е категоричната позиция на правителството и БНБ за едновременно присъединяване към ERM II и Банковия съюз (установяване на тясно сътрудничество).   Източник: Канал 3", "date": "2019.07.25", "title": "ЕЦБ потвърди досегашните оценки на БНБ за банките ни"}
{"url": "http://epicenter.bg/article/Novi-taksi-za-teglene-ot-bankomat-v-Gartsiya-/189008/4/0", "text": "От понеделник влизат в сила нови такси за потребителите, които използват гръцката си дебитна карта, за да теглят от банкомат, различен от издадената от тях банка, пише \"Труд\".    Високите оперативни разходи за банкоматите са причина за налагане на по-високи такси на потребители, които ползват банкомат, различен от издателя на картата, твърдят банкови служители.    Прилагането на новите комисиони започва следващата седмица и ще се прилага отделно от всяка кредитна институция.    Всяка банка адаптира ценовата си политика към регламентите на ЕС, така че всички картодържатели, гърци и чужденци, трябва да плащат същото, когато правят транзакции на банкомат от кредитна институция, която не е издател на тяхната карта.       – Теглене на банкомати от други банки в Гърция и Еврозоната      – теглене от банкомат извън еврозоната       – Теглене на банкомати от други банки в Гърция и Еврозоната      – теглене от банкомат извън еврозоната –       – Теглене на банкомати от други банки в Гърция и Еврозоната        Теглене от банкомат извън еврозоната:         – Теглене на банкомати от други банки в Гърция и Еврозоната        Теглене от банкомат извън еврозоната:     ", "date": "2019.07.25", "title": "Нови такси за теглене от банкомат в Гърция "}
{"url": "http://epicenter.bg/article/Spetsializiranata-prokuratura--DANS-i-GDNP/188911/3/0", "text": "Специализираната прокуратура, ДАНС и ГДНП започнаха действия по разследване на организирана престъпна група за данъчни престъпления - избягване установяването и плащането на ДДС в особено големи размери, съобщават от пресцентъра на прокуратурата.    Действията са на територията на София, Добрич и Варна. Извършват се претърсвания и изземвания на документи в офиси на търговски дружества, жилища и автомобили. Провеждат се разпити на свидетели.", "date": "2019.07.25", "title": "Спецоперация за данъчни престъпления в София, Добрич и Варна"}
{"url": "http://epicenter.bg/article/Dete-na-1-godina-pochina-v-bolnitsa-v-Pleven--proveryavat-za-lekarska-greshka/188914/3/0", "text": "Момченце на 1 година е починало в Плевенската болница. Твърди се, че за 12-часовия престои в лечебното заведение медицинските лица дори не са успели да му сложат абокат.  Министърът на здравеопазването Кирил Ананиев веднага назначи спешна проверка на случая с починалото дете, съобщи Нова ТВ.    На 10 юли семейството се прибира от море с малкия Александър. Детето вдига температура, повръща и има стомашно-чревни проблеми. Консултирали са се с личен лекар, след това в частна клиника в Плевен и е препоръчано домашно лечение. В продължение на 3 дни температурата на детето не спада и родителите са потърсили помощ в Университетската болница в Плевен.   „Детето беше наистина в лошо състояние, но беше подвижно, плачеше постоянно, беше с температура до 39 градуса. Приеха го в детско отделение, в лаборатория, за да му бъдат направени кръвни изследвания. Настаниха в инфекциозно отделение. Навикаха ни какво правим в Плевен, защо сме отишли вечерта. Приеха ни. Сложиха ни система, от която изтече много малко и беше спряна. Казаха ми да му давам останалото от двете банки през устата. На всяка глътка детето изхождаше. Повиках сестрата, тя ми каза, че важното е, че не повръща”, разказа пред Нова телевизия майката на Александър – Велислава Иванова.   По думите й на следващия ден сутринта детето е било с влошено състояние и с много висока температура – 39,7 градуса. На детето е даден антибиотик и урбазон.   „Малко след това детето започна да гледа в една точка и не реагираше по никакъв начин. Извиках ги. Удариха му два шамара и разбрах, че детето е изпаднало в шок. Тогава дойде жена – не знам сестра или лекарка беше, дойде още една жена и преместиха детето в друга зала. Сложиха му инжекции. Сложиха му кислород. През останалото време сестрите се опитваха да намерят вени. Лекари почти не влизаха”, разказа още майката.   „Искаме справедливост. Искаме да се направи нещо, за да няма други деца като нашето”, добави тя.   Адвокатът на семейството Стефан Гецов обясни, че е поискал ексхумация на детето, тъй като не е направена аутопсия на детето.   „Касае се за престъпление, при което при действията си лекарите и сестрите в болницата са постъпили немарливо или са проявили незнание в резултат, на което е настъпила смъртта на детето. За съжаление, бездействието на медицинските специалисти се пренася към прокуратурата. Прокурорът, който беше избран на случаен принцип, си направи отвод. Това ще затрудни изключително разкриването на това престъпление”, обясни адвокатът.   Говорителят на УМБАЛ - Плевен Момчил Цветков заяви, че детето е било с тежка чревна инфекция, силно обезводнено. „Лекарите от плевенската болница не са знаели, че на детето е било приложено някакво, макар и неефективно, лечение. Виждат, че е в много лошо. Имало е преглед на детето. Направени са изследвания, които преди това не са направени. На малко дете не може да се влее цяла система. Детето наистина е прието в много тежко състояние”, заяви той.   Специалистът по медицинско право д-р Мария Петрова коментира в ефира на „Здравей, България”, че в България липсва стандарт за начина, по който се води медицинската документация и по всяко време може да се впишат в документите извършени действия от медицински лица: „Не мога да приема обяснението на говорителя на болницата, че детето не е лекувано 4 дни. Това дете има личен лекар, който е направил някакви усилия, детето е преглеждано в частна болница и не са безотговорни родителите. Те просто са спазили указанията за продължаване на домашното лечение. Във времето, в което дете е прието в болницата, по думите на родителите лекарите са подходили с неохота и независимо от тежкото състояние на детето е имало въпроси защо от Ловеч отиват в Плевен, т.е. никой не изхожда от състоянието на детето”, добави тя.  ", "date": "2019.07.25", "title": "Дете на 1 година почина в болница в Плевен, министър Ананиев нареди спешна проверка"}
{"url": "http://epicenter.bg/article/Zadarzhaha-za-danachni-izmami-svidetel-po-deloto--quot-Sudzhukgeyt-quot--pri-aktsiya-v-Dobrich/188917/3/0", "text": "Задържан е свидетелят по делото \"Суджукгейт\" Антон Проданов при акция в Добрич, съобщи Нова телевизия.   Специализираната прокуратура, ДАНС и ГДНП започнаха разследване на група за данъчни престъпления. Това съобщиха от пресцентъра на прокуратурата.   По информация на държавното обвинение става въпрос за избягване установяването и плащането на ДДС в особено големи размери. Акцията тече на територията на София, Добрич и Варна, като основно се работи в Добрич, накъдето пътува и заместник-главният прокурор Иван Гешев.   Извършват се претърсвания и изземвания на документи в офиси на търговски дружества, жилища и автомобили. Провеждат се разпити на свидетели.   По предварителна информация са постъпили нови данни срещу свидетел по делото, който е бил осъждан за данъчни престъпления. Същият мъж е шеф на култовото местно чалга заведение \"Биад\".    Делото срещу бившият депутат от ГЕРБ Живко Мартинов, по-известно като \"Суджукгейт\" продължава в Специализирания съд. Призовани са още свидетели, които да потвърдят или отрекат твърденията на бизнесмен от Добрич, че е бил изнудван за няколко тона деликатеси, които били предназначени за премиера Борисов. Изнудвачът бил депутатът Живко Мартинов, твърди пострадалия. Премиерът отрече месото да е било предназначено за него, а  Живко Суджука напусна ГЕРБ.  ", "date": "2019.07.25", "title": "Задържаха свидетел по делото \"Суджукгейт\". Иван Гешев пътува към Добрич"}
{"url": "http://epicenter.bg/article/Protest-i-kontraprotest-pred-VSS/188921/3/0", "text": "Два протеста се събраха пред сградата на Висшия съдебен съвет. Единият е против номинацията на зам.-главния прокурор Иван Гешев за главен прокурор, а другият срещу бизнесмена Иво Прокопиев и за оставката на председателя на ВКС Лозан Панов.    Двата протеста се провеждат, докато Пленумът на ВСС обсъжда избора на нов главен прокурор. Днес е предпоследната възможност за втора номинация за следващ обвинител номер едно. Последната е в понеделник, на 29 юли. Заседанието обаче започна днес без номиниране на ново име и така единствен кандидат засега остава Иван Гешев.    Пред протестиращите бившия правосъден министър Христо Иванов настоя да бъде оттеглена кандидатурата на Гешев. Според инициаторите на протеста от \"Демократична България\" Гешев не трябва да бъде наследникът на Сотир Цацаров, защото \"затри делото КТБ, подлага хора на брутални унижения и е в разрез с обществения интерес\". От политическото обединение са убедени, че ако бъде избран Иван Гешев, няма да се случи така желаната реформа в Прокуратурата.    От партията призоваха министъра на правосъдието Данаил Кирилов да издигне друга кандидатура, за да има състезание за поста.    Контрапротестът пък иска оставката на председателя на Върховния касационен съд Лозан Панов и подкрепя кандидатурата на Гешев за обвинител №1. Те издигнаха лозунги с надписи \"Оставка на Лозан Панов, слуга на олигархията\".  Двата протеста влязоха в словесни нападки и се стигна до блокада на трамвайната линия. Районът се охранява от полицията.     ", "date": "2019.07.25", "title": "Протест и контрапротест пред ВСС"}
{"url": "http://epicenter.bg/article/Koy-e-zadarzhaniyat-Anton-Prodanov-v-Dobrich---osnoven-svidetel-po-Sudzhukgeyt-/188933/3/0", "text": "Проданов е задържан в курорта \"Албена\" по време на акцията на Спецпрокуратурата, ДАНС и полицията в Добрич, съобщи Нова тв.   Преди това от прокуратурата съобщиха, че обискират домове, коли и офиси в разследване по подозрение за престъпна група за данъчни престъпления – избягване на плащане на ДДС.    Засега не се знае ролята на Проданов в тази организация. Все още не му е повдигнато обвинение.       Според запознати, Проданов бил в близки отношения с една от водещите политически партии в Добрич.    Припомняме, на 29 януари 2019 г. Специализираната прокуратура внесе в Специализирания наказателен съд обвинителен акт срещу Живко Мартинов, обвинен за изнудване на бизнесмен, с цел да набави за себе си облага от 4 тона суров суджук, 30 кг филе “Елена” и 30 кг телешка пастърма.    На 11 януари 2019 г. стана ясно, че специализирана прокуратура е повдигнала обвинение за изнудване срещу бившия народен представител от 44-то Народно събрание Живко Мартинов    Делото, станало известно като “Суджукгейт”, започна през юли 2017 г.    \" . Има около 30 млн. задължения чрез подставени лица\", каза Мартинов в тв ефира на 04.12.2018.  \"Ако си покаже лицето, много хора ще се оплачат, че им дължи пари. Той е безкрупулен човек. Антон Тодоров има присъда една година. Не съм слагал суджуци в джоба на никой\", разказа тогава човекът на ГЕРБ в Добрич.    \"Антон Проданов дължи над 6 млн. на данъчното, на хора над 3 млн. Този човек ми беше наемател\", заяви друг бизнесмен Петър Малджиев, който също бе в студиото. По телефона се включи самият  , където сега е нотариална кантора. Той ги сушеше вътре. Има и други подробности по делото. Не мога да коментирам данни по делото. Бях подложен на натиск от НАП. Шефката е човек на Живко Мартинов. Всички мои фирми бяха съсипани. Петър Малджиев скоро прехвърли фирмата на сина си на циганин\".  Премиерът отрече месото да е било предназначено за него, а Мартинов напусна ГЕРБ.", "date": "2019.07.25", "title": "Кой е задържаният Антон Проданов в Добрич – основен свидетел по Суджукгейт "}
{"url": "http://epicenter.bg/article/Dvete-Spetsializirani-prokuraturi-se-obyaviha-v-podkrepa-na-Ivan-Geshev/188955/3/0", "text": "С безпрецендентна позиция в подкрепа на зам.-главния прокурор Иван Гешев за главен прокурор излязоха магистрати и служители от Специализираната и Апелативната специализираната прокуратура, информира  .   Под становището са се подписали 137 души, сред които са и ръководствата на двете обвинение. В позицията си, те посочват, че Иван Гешев \"винаги е подкрепял работата на магистратите и съдебните служители\".   \"Г-­н Гешев е човекът, който наравно с нас отстоява позициите на прокуратурата в съдебна зала. Г­-н Гешев е колегата, който участва в досъдебната фаза на процеса ­и като редови магистрат, и като ръководител, осъществявайки методическо ръководство и контрол, съобразно задълженията си\", се казва още в позицията.   Магистратите и служителите са убедени в професионалните и нравствени качества на Гешев и призовават членовете на ВСС да не се поддават на \"недопустимия натиск от политически и икономически субекти\", който е оказван върху зам.-главния прокурор.  ", "date": "2019.07.25", "title": "Двете Специализирани прокуратури се обявиха в подкрепа на Иван Гешев"}
{"url": "http://epicenter.bg/article/Kamarata-na-sledovatelite-prizova--Institutsiite-i-nepravitelstveni-organizatsii-da-ne-se-namesvat-v-/188958/3/0", "text": "Управителният съвет на Камарата на следователите разпространи в своя позиция пълната подкрепа, която дават на номинирания Иван Гешев за нов главен прокурор на Република България.    че Гешев изцяло отговаря на законовите изисквания.    По думите им, опитът на Гешев като следовател предполага и познания на работата им и проблемите в нея.    Следователите призоваха още никой да не се поддава на натиск, а институции и неправителствени организации да не се намесват в работата на единствения легитимен орган.    Припомняме ви, че единствената кандидатура за главен прокурор е на Иван Гешев, който е заместник на настоящия главен прокурор Сотир Цацаров. Неговата номинация бе подкрепена от 11 души от Прокурорската колегия и от самия Цацаров.     Уважаеми дами и господа членове на ВСС,   на свое заседание, проведено на 25.07.2019 г. УС на КСБ обсъди направената от прокурорската колегия на ВСС номинация на г-н Иван Гешев за кандидат за длъжността „главен прокурор на Република България“.   Считаме, че тази номинация изцяло се припокрива с профила на кандидата за главен прокурор, очертан на съвместната среща между прокурорската колегия на ВСС и УС на Камарата на следователите в България, която се проведе на 4 юли т. г.   Издигнатата кандидатура изцяло отговаря на законовите изисквания, заложени в разпоредбата на чл. 170 ал. 5 от ЗСВ, а именно: спазване на висок етичен стандарт; дългогодишен професионален опит като следовател и прокурор; административен опит като ръководител на специализираната прокуратура и заместник на главния прокурор; умения за работа в екип и мотивиране на колектива; изявена независимост и воля за налагане на законността; решителност при изпълнение на служебните задължения; психическа устойчивост при работа под напрежение и високо ниво на стрес.   Считаме, че десетгодишният следователски опит на г-н Иван Гешев предполага задълбочено познаване на нашата работа и проблемите в нея. Надяваме се, ако той бъде избран за главен прокурор на РБ, да спомогне за по - добро използване на капацитета, с който разполагат следствените отдели в страната и Националната следствена служба.   Призоваваме ви да не се поддавате на никакъв външен натиск, какъвто вече се оказва върху вас, и да вземете своето решение за избор на бъдещия главен прокурор, след като съобразите професионалните и нравствени качества на предложения/те кандидат/и; концепцията му и отговорите на въпросите, които ще му бъдат поставени при изслушването, предвидено за 24 октомври 2019 г. !   Призоваваме всички институции и неправителствени организации да не се намесват в работата на единствения легитимен орган в страната, имащ правомощието и отговорността да избере главен прокурор на Републиката!    ", "date": "2019.07.25", "title": "Камарата на следователите: Иван Гешев отговаря на законовите изисквания за главен прокурор"}
{"url": "http://epicenter.bg/article/Spetsprokraturata-obvini-Kristiyan-Boykov--Georgi-Yanev-i-Ivan-Todorov-za-atakata-sreshtu-NAP-/188959/3/0", "text": ".      На 22.07.2019 г. Софийска градска прокуратура, която обвини в компютърно престъпление Кристиян Бойков, изпрати досъдебното производство по компетентност на Специализираната прокуратура, тъй като бяха събрани доказателства за извършено престъпление против Републиката –      Специализираната прокуратура прие делото и извърши допълнителни процесуално следствени действия, при които   за извършване на престъплението по чл. 108а, ал.1 от НК.    Търговският директор на „ТАД ГРУП“ ЕООД е  по чл. 319б от НК, с цел да създаде смут и страх в населението. Взета му е мярка за неотклонение Гаранция в пари в размер на 20 000 лв.    Същото обвинение      На      Събраните доказателства сочат, че   До момента са   В интерес на разследването, на този етап имената на институциите и дружествата няма да бъдат огласявани.    За предприетите действия по привличане на три лица като обвиняеми за извършено престъпление по чл. 108 а от НК, Специализираната прокуратура е уведомила Комисията за защита на личните данни и КПКОНПИ.    Продължават действията по събиране на доказателства, което може да доведе до ангажиране на отговорността и на други лица.   Преди дни зам. главният прокурор Иван Гешев обяви в интервю пред БНТ, че разследващите вече работят по версията за организирана атака срещу държавата и че фирмата се занимава с киберрекет. Според него фирмата прониквала в различни информационни системи и изнудвала собствениците им техни клиенти.    По-рано днес бе създадена временна анкетна комисия в парламента, която ще разследва изтичането на лични данни от НАП. Комисията, която ще работи три месеца, бе създадена днес по предложение на ГЕРБ. За неин председател бе избран депутатът от ГЕРБ Красимир Ципов, а за негов заместник - Румен Гечев от \"БСП за България\".  ", "date": "2019.07.25", "title": "Обвиниха Кристиян Бойков, Георги Янев и Иван Тодоров в  престъпление срещу Републиката!"}
{"url": "http://epicenter.bg/article/Prokurorskata-kolegiya-na-VSS--Pravi-se-opit-za-politicheska-namesa-v-izbora-za-glaven-prokuror/188961/3/0", "text": "Прокурорската колегия на ВСС прие позиция, в която посочват, че се правят опити за целенасочена политическа намеса в процедурата за избор на главен прокурор и така в независимостта на съдебната власт.   Причината колегията да изрази тази позиция са постъпилите декларация от политическа партия движение \"Да, България\" , сигнал от председателя на партията Христо Иванов, както и отворено писмо от гражданска инициатива \"Правосъдие за всеки\". С тях се прави искане прокурорската колегия да оттегли кандидатурата на Иван Гешев за главен прокурор и да номинира нов кандидат, както и да образува дисциплинарно производство срещу зам.-главния прокурор Гешев заради негови изказвания в интервю по националната телевизия и той да си подаде оставката.   В приетата позиция се казва още, че с внесените декларация, отворено писмо и чрез проведения днес протест пред ВСС, организиран от движение \"Да, България\" срещу конкретен кандидат за главен прокурор, се нарушават демократичните ценности и принципите на правовата държава.   Прокурорската колегия посочва още, че процедурата за избор на главен прокурор ще се проведе съобразно закона, без членовете на прокурорската колегия да се поддават на политически натиск и влияние, независимо дали той идва от управляващите политически сили или от опозицията. Главният прокурор Сотир Цацаров уточни, че с тази позиция колегията казва, че ще спази процедурата за избор, Конституцията и закона, че и няма да се поддаде, на каквито и да било опити за натиск.   Сутринта се проведе протест пред сградата на ВСС, на който присъстваха няколкостотин души. Служители на МВР охраняваха събитието, като до сблъсъци не се стигна, движението беше блокирано за близо два часа. Същевременно се проведе на същото място и контрапротест в защита на кандидатурата на Иван Гешев за главен прокурор.         По повод:   - Декларация на ПП „Да България!” от 24 юли 2019 г. с искане за оставка на заместник главния прокурор Иван Гешев и за образуване на дисциплинарно производство срещу него;   - Сигнал от Христо Иванов, председател на тази политическа партия, от 25 юли 2019 г., с искане Прокурорската колегия на ВСС да оттегли кандидатурата на Иван Гешев и срещу него да бъде образувано дисциплинарно производство;   - Организираните от ПП „Да България!” протести пред сградата на ВСС, днес 25 юли 2019 г.;   - Отворено писмо от гражданско сдружение Инициатива „Правосъдие за всеки” от 24 юли 2019 г., с искане за оттегляне на кандидатурата на Иван Гешев за главен прокурор.   Прокурорската колегия изразява следната позиция:   Декларацията на ПП „Да България!”, както и сигналът представляват опит за целенасочена политическа намеса в процедурата за избор на главен прокурор и така в независимостта на съдебната власт. С тях, както и с организираните протести срещу конкретен кандидат, се нарушават точно тези демократични ценности и принципи на правовата държава, които политическата партия прокламира, че убедено защитава.   Процедурата за избор на главен прокурор ще бъде проведена в пълно съответствие с изискванията на Конституцията на Република България и Закона за съдебната власт, без членовете на Прокурорската колегия на ВСС да се поддават на опити за политически натиск и влияние, независимо от това дали те се осъществяват от управляващите или от опозицията в политическия живот на страната.  ", "date": "2019.07.25", "title": "Прокурорската колегия на ВСС: Прави се опит за политическа намеса в избора за главен прокурор"}
{"url": "http://epicenter.bg/article/Ivan-Geshev-v-Dobrich--Anton-Prodanov-i-oshte-trima-shte-badat-obvineni-za-ukrivane-na-danatsi-/188975/3/0", "text": "До края на деня се очаква да бъдат повдигнати обвинения на четирима души за участие в организирана престъпна група за укриване на данъци. Това заяви зам.-главният прокурор Иван Гешев на брифинг пред журналисти във връзка с провеждаща се акция на Специализираната прокуратура за разследване на организирана престъпна група за данъчни престъпления.    ,,Акцията се провежда днес паралелно в Добрич, Варна и София. Арестуваните четирима души не са само от добруджанския град. Единият от тях има крупен бизнес в столицата. В акцията участват ДАНС, жандармерия и служители на ОД на МВР в Добрич. Досъдебното производство за организирана престъпна група е образувано в началото на годината. Става дума за данъчни престъпления. Най-късно утре четиримата ще бъдат привлечени като обвиняеми'' коментира Гешев.    ,,Единият обвинен за ръководене на организирана престъпна група и четиримата като вероятни извършители на вторични престъпления – данъчни, с първоначална щета 300 000 лв. Възможно е нейният размер впоследствие да нарасне съществено след изготвяне на съответните експертизи'', сподели зам.-главният прокурор.    Той посочи, че лицето, което ръководи групата, е емблематично за град Добрич, осъждан неведнъж за данъчни престъпления.    На журналистически въпрос дали става дума за Антон Проданов Иван Гешев потвърди, че именно него има предвид.    ,,Ситуацията е, че държавата трябва да застане по-сериозно на мястото си, защото в града се водят противоборства между бизнес и криминални групировки, които се стараят да покажат кой е по-велик от тях, като в някаква степен Прокуратурата също нови вина за това нещо'', допълни той.    Гешев коментира, че вината е породена от това, че държава и прокуратура по някакъв начин не са достатъчно активни ''и наблюдават в някаква степен безучастно''.    Зам.-главният прокурор посочи, че въпросните действия не са достатъчно внимателно проверявани и разследвани. Гешев не пожела на този етап да коментира схемите на данъчни престъпления, но не отрече, че става дума за „кухи“ фирми и подставени лица.", "date": "2019.07.25", "title": "Иван Гешев в Добрич: Антон Проданов и още трима ще бъдат обвинени за  укриване на данъци "}
{"url": "http://epicenter.bg/article/Ivan-Geshev--Nad-500-000-e-mail-adresa-s-paroli-sa-otkriti-v-razsledvanata-za-hakerstvo-firma/188982/3/0", "text": "В рамките на деня са установени над 500 000 e-mail адреси с пароли в иззети от властите компютърни носители на фирмата, на чийто мениджър бе повдигнато обвинение за тероризъм чрез извършване на компютърно престъпление.  Това съобщи пред журбалисти в Добрич зам. гл. прокурор Иван Гешев, предаде кореспондентът на Радио „Фокус”.    Имейлите са на популярен български сайт за електронна поща, каза Гешев.  .  “, каза Гешев.    Той допълни, че действията на фирмата, хакнала сайта, са в противоречие със закона, а      Предстои да бъде доказана основната дейност на фирмата, чийто собственик и служители са привлечени като обвиняеми, и най-вероятно ще се окаже киберрекет, посочи Гешев.   Търговският директор на „ТАД ГРУП“ ЕООД Георги Янев е  по чл. 319б от НК, с цел да създаде смут и страх в населението. Взета му е мярка за неотклонение Гаранция в пари в размер на 20 000 лв.  Същото обвинение    На    Събраните доказателства сочат, че   До момента са   В интерес на разследването, на този етап имената на институциите и дружествата няма да бъдат огласявани.   ", "date": "2019.07.25", "title": "Иван Гешев: Над 500 000 e-mail адреса с пароли са открити в разследваната за хакерство фирма"}
{"url": "http://epicenter.bg/article/Na-GKPP-Gyueshevo-zadarzhaha-makedonets--izdirvan-ot-Interpol-Sarbiya/188990/3/0", "text": "Временно задържане със срок до 40 дни на 60-годишния гражданин на Северна Македония Милан Ст., е постановил с определение Окръжният съд в Кюстендил, съобщиха от съда.    Обвиняемият е издирван от Интерпол-Сърбия. Задържан е бил от служители на Регионалната дирекция \"Гранична полиция\" в Кюстендил, при влизане в страната през ГКПП-Гюешево.    В искането на Окръжна прокуратура-Кюстендил за временно задържане, с цел последваща екстрадиция в Република Сърбия се посочва, че Милан Ст. има присъда-лишаване от свобода за престъпления против собствеността и данъчната система, постановени от съда в Белград и влезли в сила през 2016 година.    Според българското право, престъпленията са идентични с тези против данъчната система по чл. 255 от НК, като предвидените по тях наказания ги правят екстрадируеми съгласно Европейската конвенция за екстрадиция, допълниха от Окръжния съд.", "date": "2019.07.25", "title": "На ГКПП-Гюешево задържаха македонец, издирван от Интерпол-Сърбия"}
{"url": "http://epicenter.bg/article/Sobstvenikat-na--TAD-Grup--Rabotim-za-sigurnostta-na-darzhavata--a-ne-protiv-neya/188991/3/0", "text": " Това заяви  собственикът на фирмата за киберсигурност „ТАД Груп“    Припомняме, че днес прокуратурата обяви, че повдигна обвинение като подбудител на собственика на „ТАД ГРУП“ ЕООД Иван Тодоров. Според обвинението     \"Вече 3-4 години се опитваме да подобрим сигурността и на частни, и на държавни институции, подчерта Тодоров, като    „   Той отрече да е   „Не сме пъдари на нашите служители, имаме политики, които те трябва да спазват и вярваме, че го правят“.   Тодоров е в Канада, по думите му – на среща на веригата ресторанти, които управлява в България: „Тази среща е ежегодна и подлежа на глоба от 5000 долара, ако не присъствам. Билетите ми са купени преди два месеца и мога да го удостоверя“.     Голяма е вероятността да бъде арестуван още на летището.   ", "date": "2019.07.25", "title": "Собственикът на „ТАД Груп“ от Канада: Работим за сигурността на държавата, а не против нея"}
{"url": "http://epicenter.bg/article/Sunay-Hasan-posreshtna-Meral-Akshener-sas-sinya-orhideya/188966/2/0", "text": "Мерал Акшенер пристигна на посещение в България за да участва в 10-ата международна среща на мочлиградчани \"Момчилград винаги в сърцето ми\".    Тя беше придружавана от делегация, включваща депутати и активисти на Партия на доброто. Това съобщиха от пресцентъра на община Момчилград.   Освен Сунай Хасан сред посрещачите бяха председателят на общинския съвет в Момчилград Юмер Юсеин и лидерът на общинската организация на младежкото ДПС Ерсин Юмер.   При пристигането си в родопския град    След това Мерал Акшенер разгледа откритата наскоро балканска библиотека \"Иляз Ходжа\", а след това се отправи пеш към сградата на общината. По пътя турският политик се спираше и разговаряше с минувачите.    В община Момчилград Мерал Акшенер проведе среща с общественици от района.  . Акшенер подчерта, че самата е потомка на изселници от Северна Гърция.     Той допълни, че е изключително важно турското малцинство в страната да бъде единно, а не да бъде разделяно. В края на срещата Сунай Хасан подари за спомен на Мерал Акшенер панорамна снимка на Момчилград.    По-късно Мерал Акшенер и Сунай Хасан поднесоха венци пред чешмата, изградена в памет на жертвите на т.нар. \"възродителен процес\" в село Груево.   Мерал Акшенер и водената от нея делегация ще присъстват на церемонията по откриване на паметник на световноизвестния щангист Наим Сюлейманоглу в Момчилград, която ще се състои в четвъртък от 19,30 часа. Фигурата на Джобния Херкулес е от месинг и е висока 2,20 метра. Височината на паметника с постамента е около 3 метра.   Постаментът е облицован със сив измирски мрамор, осигурен от бизнесмена Себахатин Ватансевер.  \" \", заяви пред Епицентър.бг кметът на Момчилград Сунай Хасан.  В рамките на земляческата среща \"Момчилград винаги в сърцето ми\" ще има и тържествено заседание на Общински съвет.    Турски политик, председател на \"Партията на доброто\" от нейното създаване през 2017 г.   в периода 1996 – 1997, в правителстгвото на Тансу Чилер.  . Сърцето ѝ я влече към политиката още от малка, а неин идол става Лайла Атакан – първата жена-кмет в Турция. След като завършва история, печели място в парламента. И до ден днешен за нея на първо място остава върховенството на закона   Когато военните сили на страната се опитват да премахнат правителството през 1997 година, Мерал Акшенер се опълчва на лидерите им. На директната заплаха над живота ѝ, тя отговаря: \"Аз просто правя това, което е нужно\".  Акшенер не бяга от битки, независимо колко са трудни, и никога не се предава – в това е категоричен нейният професор по история. На последните президентски избори тя се изправи срещу Реджеп Ердоган в битка за президентското кресло на Турция. Тогава Ашкенер казваше за своя опонент:   Нейното кредо във външната политика е - нуждаем се от прозрачност, от трезва преценка и от отговорни действия, които да са в съзвучие с националния ни интерес.", "date": "2019.07.25", "title": "Кметът на Момчилград Сунай Хасан посрещна Мерал Акшенер със синя орхидея"}
{"url": "http://epicenter.bg/article/Momchilgrad-ima-dvama-novi-pochetni-grazhdani/188970/2/0", "text": "Двама нови почетни граждани има Момчилград. На тържествена сесия общинските съветници гласуваха единодушно званието да бъде присъдено на световните шампиони по плуване Петър Стойчев и по вдигане на тежести Федаил Гюлер. И двамата са родени в Момчилград.   Номинациите бяха направени от кмета на общината Сунай Хасан и от председателят на общинския съвет Юмер Юсеин. Мотивите бяха, че и двамата са прославили Момчилград и България по света със спортните си достижения, съобщиха от общината.   Съветниците взеха и друго решение на тържествената сесия - залите за тенис на маса на СКТМ \"Родопи\" да носят имената на известния треньор по тенис на маса Хасан Ходжаоглу и на единствената българка, станала европейски шампион в същия спорт Даниела Гергелчева.   В самото начало на тържествената сесия на подиума се качиха млади спортисти от Момчилград, които през тази година постигнаха успехи на различни национални първенства. Награди получиха малките тенисисти от СКТМ \"Родопи\" и състезателките по вдигане на тежести. Заедно с младите спортисти поздравления и аплодисменти получиха и треньорите им Мелиса Хикмет и Валентин Гемеджиев.  ", "date": "2019.07.25", "title": "Момчилград има двама нови почетни граждани"}
{"url": "http://epicenter.bg/article/Evrokomisiyata-dava-Balgariya-na-Sada-na-ES-zaradi-loshoto-kachestvo-na-vazduha-/188971/2/0", "text": "Европейската комисия (ЕК) дава България на Съда на ЕС заради лошото качество на въздуха, съобщи еврокомисарят по околната среда, морско дело и рибарство Кармену Вела, цитиран от БНР.    “В случая с България става дума за серния диоксид. Дневните и часовите норми постоянно се надвишават в югоизточната част на страната. Става дума за ограничения, които трябваше да се спазват още от присъединяването й към ЕС през 2007 година,“ заяви еврокомисарят.    В Югоизточна България се намират четирите най-големи топлоелектрически централи в страната.    От Комисията припомнят, че от 2005 г. са в сила разпоредби на ЕС за пределно допустимите стойности и концентрацията на серен диоксид, които са започнали да се прилагат за България от присъединяването ѝ към ЕС през 2007 г.    Това е втори иск, който се предявява към България пред Съда на Европейския съюз за неспазване на европейските стандарти за качество на въздуха.    През април 2017 г. Съдът потвърди, че България не е спазила пределно допустимите стойности за прахови частици.  ", "date": "2019.07.25", "title": "Еврокомисията дава България на Съда на ЕС заради лошото качество на въздуха "}
{"url": "http://epicenter.bg/article/Iliyana-Yotova-shte-otkrie-v-Plovdiv-godishnata-sreshta-na-Asotsiatsiyata-na-balgarskite-uchilishta-v-chuzhbina/188972/2/0", "text": "В събота, 27 юли, по покана на Асоциацията на българските училища в чужбина (АБУЧ), вицепрезидентът Илияна Йотова ще открие в Пловдив 12-ата им годишна конференция. Откриването ще се състои в хотел „Рамада Пловдив Тримонциум“ от 9.30 часа, съобщиха от прессекретариата на президента.   В изказването си на конференцията вицепрезидентът Йотова ще постави въпроси за статута на съботно-неделните училища и конкретните ангажименти на българската държава за тяхното развитие. Фокус в изложението на вицепрезидента ще бъде цялостната концепция по изучаването, съхранението и разпространението на българския език не само в съботно-неделните училища, но и в университетите в чужбина, както и разширяването на лекторатите по български език. Илияна Йотова ще акцентира върху острата необходимост от връщането на позициите на българистиката във водещите световни университети.   Като национална кауза вицепрезидентът определя привличането на младежи от български произход да получават образование в България. На това бе посветена и наскоро организираната от Илияна Йотова среща с представители на различни министерства и университети. На нея бяха договорени конкретни стъпки за улесняване и мотивиране на обучението в българските висши учебни заведения на чуждестранните студенти от български произход – изтеглянето на рекламната кампания за кандидатстване още през есента на предишната година, възможностите за онлайн кандидатстване и онлайн изпити, както и опростеното издаване на документи за пребиваване в България. Общо бе разбирането за полагане на изпит по български език по европейската езикова рамка.   Конференцията на АБУЧ е под надслов „Съхранението на българския език и родовата памет по света – път към Родината. Съорганизатори са Министерството на образованието и науката и Пловдивският университет „Паисий Хилендарски“. ", "date": "2019.07.25", "title": "Илияна Йотова ще открие в Пловдив годишната среща на Асоциацията на българските училища в чужбина"}
{"url": "http://epicenter.bg/article/Parvi-ofitserski-pagoni-shte-poluchat-kursantite-ot-141-vi-vipusk--Knyaz-Aleksandar---na-NVU/188973/2/0", "text": "Министърът на отбраната Красимир Каракачанов и заместник-началникът на отбраната генерал-лейтенант Димитър Илиев ще присъстват на церемонията по присвояване на първо офицерско звание на курсантите от Националния военен университет (НВУ) „В. Левски“ и връчването на свидетелствата на кадетите на Професионалния сержантски колеж. Ритуалът ще се състои на 26 юли 2019 г. от 10.30 часа пред Музикално-драматичен театър „Константин Кисимов” във Велико Търново. Това съобщиха от пресцентъра на Министерството на отбраната.   В 141-ви випуск „Княз Александър І” завършват 136 курсанти от НВУ, обучавани по 18 военни специализации. На тях ще им бъде присвоено първо офицерско звание „лейтенант” и ще получат образователно-квалификационна степен „бакалавър” по военна и гражданска специалност.   Първенец на 141-ви випуск „Княз Александър І” е лейтенант Иван Пърчев – специализация „Ядрена, химическа и биологична защита и екология”. Той завършва със среден успех от курса на обучение „Отличен“ 5.76 и от държавните изпити „Отличен“ 6.00.   30 кадети са випускниците от Професионалния сержантски колеж, които ще получат свидетелства за професионална квалификация. Те са обучавани в секция „Сухопътни войски” във Велико Търново и в секция „Военновъздушни сили” в Долна Митрополия. Първенец на випуска е младши сержант Димитър Андонов Андонов, специалност „Командване на войскови единици до взвод», който завършва с успех „Отличен“ 5.97.   Първенец на секция „Сухопътни войски” е младши сержант Диана Жекова Бонева, специалност „Експлоатация и ремонт на инженерна, химическа и специална техника“, а на секция „Военновъздушни сили” - младши сержант Мая Великова Димитрова, специалност „Експлоатация и ремонт на авиационна и навигационна техника”. ", "date": "2019.07.25", "title": "Първи офицерски пагони ще получат курсантите от 141-ви випуск „Княз Александър І“ на НВУ"}
{"url": "http://epicenter.bg/article/S-mnogo-nastroenie-i-smyah-premina-detskiya-praznik-v-Momchilgrad/188978/2/0", "text": "С много настроение и смях премина вечерта, посветена на децата на Момчилград, организирана от общината. Проявата е част от програмата на десетата международна среща на момчилградчани \"Момчилград винаги в сърцето ми\".   В градския парк \"Нури Адалъ\" беше подредена изложба на детски рисунки. Децата, изпълнили алеите и се включиха в различните ателиета. Община Момчилград беше осигурила за децата гипсови фигурки за оцветяване и боички. Алеите на парка се превърнаха в истински арт-работилници. Много настроение предизвикаха и рисунките върху лица. Това съобщиха от пресцентъра на община Момчилгард.   Истински фурор сред малките момчилградчани предизвика Или и Вили, които забавляваха децата с различни игри, песни и шеги.  ", "date": "2019.07.25", "title": "С много настроение и смях премина детският празник в Момчилград"}
{"url": "http://epicenter.bg/article/Kaloyan-Pargov--Upravlyavashtite-v-Stolichna-obshtina-pileyat-parite-na-sofiyantsi/188989/2/0", "text": "Управляващите в Столична община пилеят парите на софиянци. Освен това не постигат заложените цели и не подобряват средата на живот на гражданите. Този извод направи Калоян Паргов, лидер на БСП - София и председател на групата на социалистите в СОС по време на днешната сесия по повод на внесен доклад от кмета Йорданка Фандъкова с годишния отчет за изпълнението на бюджета на СО към 31 декември 2018 г. Той беше приет, въпреки че групата на социалистите не го подкрепи.  ,,Този доклад показва политиката на управляващите в Столична община при решаването на редица проблеми в София. За поредна година можем да кажем, че касовото изпълнение на бюджета на столицата за 2018 г. не реши нито един проблем. Отсъства програмното бюджетиране, за което ние, от БСП, говорим години наред'', коментира Калоян Паргов    Според Калоян Паргов изпълнението в приходната част ясно показва, че общинските съветници от БСП са напълно прави да критикуват управляващите в СО за това, че приходите са занижени нарочно.    ,,При отчитането те се хвалят с преизпълнение на приходната част. Ефективността на разходваните публични средства обаче е не повече от 60-70%. Това означава, че 200 милиона са останали неизразходвани. На практика имаме за 200 милиона лева нематериализирани надежди на софиянци и спестени средства от инвестиции за подобряване на качеството на живот в града. А всички виждаме и усещаме в каква среда живеем. Тя зависи именно от публичните средства, които управляващите в СО са похарчили. Примери има достатъчно - като започнем от най-пресния - ремонтът на Западния парк и се върнем назад през улица \"Граф Игнатиев\", бул. \"Дондуков\" и редица други. Всичко това ясно показва, че липсва ефективност при разходването на средствата и контрол. А резултатът, в крайна сметка, е един - управляващите в Столична община пилеят парите на софиянци. Освен това не постигат заложените цели и не подобряват средата на живот на гражданите\", обясни още председател на групата на социалистите в СОС.    Лидерът на БСП - София беше категоричен, че бюджетът, който управляващите в СО отчетоха за 2018 г. на днешната сесия, се отличава от този по време на управлението на Стефан Софиянски само по размера на средствата в него.    ,,Просто 10-15 години по-късно имаме различна финансова среда. По нищо друго обаче не се отличава - нито по съставянето му, нито по отчитането'', посочи Калоян Паргов.", "date": "2019.07.25", "title": "Калоян Паргов: Управляващите в Столична община пилеят парите на софиянци"}
{"url": "http://epicenter.bg/article/Slavcho-Atanasov--VMRO-i-NFSB-se-razdelyat-s-Ataka/188995/2/0", "text": "Това съобщи в предаването \"Лице в лице\" по Би Ти Ви депутатът от НФСБ Славчо Атанасов.   \"Атака\" е изключена от коалицията, заяви Славчо Атанасов, като добави, че вече парламентарните групи на ВМРО и НФСБ няма да се съобразяват и да търсят общи решения с партията на Волен Сидеров.   , заяви Атанасов.   Стигна се до извод, че не може повече да сме \"орел, рак и щука\" и да не даваме добри послания към българското общество. Това беше неизбежно. В крайна сметка, когато партньорите в една коалиция не работят добре, си вземат довиждане, посочи той.    НФСБ и ВМРО повече няма да се съобразяват с представителите на Атака, обясни народният представител.    Искрен Веселинов обясни, че Обединени патриоти си имат строг правилник на работа, който предвижда санкции при неучастие в работния процес.   \"Поискахме справка от Народното събрание относно участие на депутатите в гласуванията.   . Не присъстват и на събиранията на парламентарната група, Чуколов в последно време присъства, но напълно формално.     според член 25, който формулира, че всеки депутат може да изразява позиции, одобрени от парламентарната група - нещо, което той не прави, а алинея от същия 25 член изисква всеки депутат да се отнася с уважение към колегите си - което също не е спазвано.     посочи Искрен Веселинов и подчерта, че включително е имало искания на оставки на членове на изпълнителната власт, което е изцяло извън правомощията им.    По думите на лидера на ВМРО Красимир Каракачанов в продължение на година и половина  \"Не само политическите граници бяха нарушени, но бяха нарушени и чисто човешките граници. С клевети, злостна кампания и абсолютно неуважително отношение към останалите колеги.\"     Той е убеден в традицията от предишното Народно събрание на създадено единодействие.     коментира още Каракачанов, обяснявайки отново, че де факто решението коалицията Обединени патриоти да не продължи да съществува се дължи не толкова на тях с акта на изключване, колкото на системното поведение на Волен Сидеров и колегите му от \"Атака\".   \", допълни лидерът на ВМРО.    Това се посочва в декларация на партиите от КП „Обединени патриоти“, изпратена по-късно от пресцентъра на НФСБ.    „На проведена среща партиите от КП „Обединени патриоти“, а именно: НФСБ, ВМРО-БНД, Средна европейска класа и СПС „Защита“ констатираха следните факти:    - Повече от година ръководството на ПП „Атака“ води системна война срещу единството на патриотичните сили чрез постоянни атаки и клеветнически кампании срещу партньорите си от КП „Обединени патриоти“, с което минимизира влиянието на коалицията и дискредитира образа й пред обществото;    - С действията си в рамките на коалиционния съвет с ГЕРБ и в работата на Парламента нейните представители блокират опитите да бъде проведен дебат и постигнати действия по възлови политики от важност за избирателите на ОП;    - Представителите на „Атака“ саботират системно работата на Съвета на коалиция „Обединени патриоти“ и парламентарната група, като по този начин правят невъзможно нейното реално функциониране;    - Изявленията на Волен Сидеров, председател на ПП „Атака“ в подкрепа на циганските безобразия, както и за стратегическо сближаване с Република Турция, чийто президент недвусмислено заявява претенции към изконни български територии, говорят за сериозно идеологическо отдалечаване от платформата, с която бе създадена КП „Обединени патриоти“;    - Към всичко това следва да добавим нежелание не само за политически диалог с партньорите в коалицията, но и за нормално човешко общуване от страна на ръководството на ПП „Атака“, самоизолация на нейните представители и често неприемливо за обществото поведение“, се казва също в декларацията.    „Всичко това води партиите, подписали настоящата декларация, до извода, че ПП „Атака“ отдавна не е част от коалицията и патриотичното пространство като цяло. Очевидно в „Обединени патриоти“ нейните представители са видели шанс за политическо оцеляване в момент, в който партията им сама не би могла да прескочи бариерата за 44-то Народно събрание, а след изборите следват само собствените си интереси.    За нас, представителите на НФСБ, ВМРО-БНД, СЕК и СПС „Защита“ единството на патриотите продължава да бъде кауза! С настоящата декларация обявяваме запазването на коалиция „Обединени патриоти“ без самоизключилата се ПП „Атака“. С подписан анекс към коалиционното споразумение се заявява устойчивостта на коалицията и желанието й да продължи изпълнението на приоритетите, с които се яви на изборите през 2017 г. и които намериха място в споразумението за управление с ГЕРБ и управленската програма“, се посочва също в документа.    „Оставаме отворени за сътрудничество с други патриотични формации, както и с членове и симпатизанти на ПП „Атака“, които не споделят водената от ръководството на партията политика. Всички те ще бъдат приети като съмишленици, а гражданската им енергия - оползотворена за защита на националните интереси и благото на Родината!“, заявяват партиите от КП „Обединени патриоти“.   ", "date": "2019.07.25", "title": "Окончателно! ВМРО и НФСБ изключиха \"Атака\" от малката коалицията "}
{"url": "http://epicenter.bg/article/NAP-pusna-prilozhenieto-za-proverka-na-lichnite-danni/189000/2/0", "text": "    Справка в приложението може да се направи на   след въвеждане на ЕГН и номер на мобилен телефон.    Резултат дали има неправомерно разпространени лични данни ще бъде изпратен на въведения от Вас мобилен номер.    ", "date": "2019.07.25", "title": "НАП пусна приложението. Проверете сами дали са изтекли личните ви данни!"}
{"url": "http://epicenter.bg/article/Tomislav-Donchev-kategorichen--Tozi-kabinet-ne-zavisi-ot-DPS-/189004/2/0", "text": " Това категорично заяви в студиото на БНТ вицепремиерът Томислав Дончев. В България политическият живот е толкова динамичен, че нищо не може да бъде изключено, дори и предсрочните избори, допълни той.    Това биха могли да бъдат разходите за компютърно оборудване през последните 10-15 години.   А ни трябват много повече пари, защото става дума за високи технологии, които са скъпи, аргументира се вицепремиерът.    По темата за кибератаката в НАП вицепремиерът каза, че му е трудно да отговори дали има политически контекст този пробив в НАП.    Няколко ведомства бяха обект на хакерски атаки, не само НАП, а има посегателства и по отношение на частни стопански субекти. Може да се държат на хакерска солидарност, но може да става дума за координирана или некоординирана атака. Това обаче ще каже прокуратурата, посочи Дончев и обясни, че   Имаме дефицит на пазара на труда у нас, в това число и на IT специалисти, на които да им бъде осигурено по-високо заплащане.   \"Кой, как, защо е извършил пробивът предстои служби, прокуратура и най-сетне съд да установят и да се произнесат и се надявам да си свършат работата.    Той определи средствата, осигурени за киберсигурност, като недостатъчни. С   А във връзка със споменатата от кандидата за главен прокурор Иван Гешев евентуална политическа намеса в изтичането, Дончев коментира:    \"Анализът на ситуацията включваше не само пробива в НАП. Това, което вероятно не знаете е, че   Напълно е възможно да става дума за комбинирана или некомбинирана атака\".     \"Нека да видим какъв избор ще направи професионалната общност без политическа намеса\", аргументира се той.    Дончев и я определи като много тежка.  \"  така Дончев коментира разпространяващата се африканската чума по свинете.  Той каза още, че има кметове на населени места, които не съдействат на властите във връзка с ограничаването на заразата и допълни:    \"   Вицепремиерът заяви, че опитът показва, че за да са ефективни мерките, те трябва да бъдат радикални.   Но той не си представя как в България може да бъде приложен чешкия опит. \"Чехия успя да овладее заболяването като евтанизира, умъртви безболезнено всички животни, които са били отглеждани в тип \"заден двор\".\"  Дончев каза, че за подобна мярка не би имало обществена подкрепа. Той смята, че  \"Този път никой не е идвал да гушка прасенце, както преди - козленце\", допълни той.  Вицепремиерът обеща, че всички засегнати ще получат компенсации. Средствата ще бъдат осигурени от държавата и с европейска подкрепа. Но все още не може да каже каква ще е стойността на компенсациите.   \"Много политици се възползват от възможността да правят коментари и внушения. Те всички са еднотипни - 2 милиарда, 10, 15, това са много пари. Тях можеше да дадете за социални плащания, да построите железници, да построите път. Тези аргументи винаги звучат добре в ушите на хората. Наред с това едва ли някой би оспорил необходимостта българските Военновъздушни сили, българската армия да има нов боеспособен боен самолет. \"   Томислав Дончев коментира и последното изказване на президента по повод наложеното от него вето върху договорите за нови изтребители.  България има нужда от нов изтребител, има и задвижена процедура за придобиването му.   Но според експертите Ф-16 притежават нужните характеристики, от които имат нужда българските ВВС. Когато цялата процедура приключи, се надявам да имаме качествена защита на българското небе.   Колкото до президента, той си има ясна позиция - да бъде против правителството, критикувайки неговата работа. Но     Що се отнася до разрива в малката коалиция, от която бе изключена \"Атака\", той бе лаконичен в коментара си: Нямам навика да коментирам процесите в други партии. Искам да видя докъде ще стигнат процесите в ОП. Искрено се надявам въпреки драмите и коалиционните противоречия, правителството да продължи да изпълнява програмата, зад която стои.   Вицепремиерът каза, че не може категорично да бъде изключена възможността за предсрочни избори, защото политическият живот \"в Бъглария е толкова динамичен\".", "date": "2019.07.25", "title": "Томислав Дончев категоричен: Този кабинет не зависи от ДПС "}
