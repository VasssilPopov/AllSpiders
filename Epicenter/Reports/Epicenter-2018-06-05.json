{"url": "http://epicenter.bg/article/Dimitar-Lazarov--Nyama-uvelichenie-na-podslushvanite-litsa-sas-SRS-ta-/156068/2/0", "text": "Няма увеличение на подслушваните лица със специални разузнавателни средства. Тенденцията от последните години е около 2600-2700 души. Това заяви Димитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси в предаването \"Още от деня\" по БНТ.  \"Това не са само подслушвани хора, но и такива които са заснемани, следвани и са им белязани пари\", каза още той.  \"Имаше заглавия, че масово се подслушват политици и журналисти - това не е така\", допълни депутатът.  \"Над 40 души от подслушваните са за организирана престъпна група - трафик на хора, внос на наркотици, пране на пари и т.н Много повече е процентът на тези с корупционни сделки\", разкри Лазаров.  \"Арестът на Десислава Иванчева е съобразен с практиката на съда, не мисля, че е зрелищен\", завърши Димитър Лазаров.  ", "date": "2018.06.05", "title": "Димитър Лазаров: Няма увеличение на подслушваните лица със СРС-та "}
{"url": "http://epicenter.bg/article/Ministri-na-GERB-oprovergaha-Simeonov--Nyama-da-prodavame-20-dka-plazh/156032/2/0", "text": "Нови искри на разногласия припламнаха в калбинета. Конфликтът е отново межзу вицепремиера Валери Сименов и министъра на туризма Николина Ангелкова. В отговор на обвиненията му, че Ангелкова се готви да продаде 20 дка плаж на \"Слънчев бряг\" на частно лице, се обади министъра на регионалното развитие Николай Ненков, който защити министърката.    „Темата за приватизация и продажба на държавни имоти по морето не стои на дневен ред. Това каза Кюстендил министърът на регионалното развитие и благоустройството Николай Нанков, предаде радио \"Фокус\".   „Превратно тълкуваме нещата, може би. Утре ще говорим на Министерски съвет с вицепремиера Симеонов по темата, най-вероятно”, посочи министър Нанков, запитан за изпратено до него писмо от страна на министъра на туризма Николина Ангелкова.   „Нормална процедура по специализираната карта, да поиска министър Ангелкова, нещо подобно. Имаме съответно възможност да променим кадастралната карта на база на специализираната, но вече имаме промяна на вещните права, през това време – тези две години откакто е влязла в сила специализираната карта, но не е нанесена в кадастралната. Отново ще изискаме от министър Ангелкова компетентно становище. Темата, която вицепремиерът Симеонов засегна, за приватизация, за, съответно, продажба на държавни имоти, не стои на дневен ред”, заяви министър Нанков.   По думите му министерството на добра воля е участвало в проверки на преместваеми обекти, които са от компетенцията на местната власт. Въпреки това са дадени съответните становища. „Именно вицепремиерът Симеонов, през депутати от неговата политическа група, са внесли промени в Закона за устройство на териториите, от догодина ДНСК да има касателство по темата преместваеми обекти по плажовете и по националните курорти”, каза министър Нанков.   Нещо като опровержение изпратиха от пресцентъра на Министерство на туризма. „Нямаме право да продаваме плажовете, а само да ги управляваме, като ги отдаваме под наем или на концесия съгласно закона.   \"Именно такава процедура за съответствие на специализираната с кадастралната карта е стартирала за морски плаж „Слънчев бряг-юг“ поради обстоятелството, че са налични специализирани карти, които са по–актуални от кадастралните. Специализираните карти се изготвят от Агенцията по геодезия, картография и кадастър.   За отдаването под наем и на концесия на обекти изключителна държавна собственост, каквито са морските плажове, е много важно за правилното провеждане на процедурите и съставянето на коректни документи от страна на Министерството на туризма то да разполага с актуални данни.   Затова Министерството на туризма изисква да бъдат актуализирани кадастрални картите в съответствие със специализираните. Обикновено кадастралните карти датират от 2005 г., а специализираните карти са изменени около 2015 г. и отразяват доста по-точно обективното състояние на морския плаж\".   По-рано днес, във \"Фейсбук\" Валери Симеонов съобщи, че министърът на туризма се готви да продаде 20 дка плаж на \"Слънчев бряг\" на частно лице.", "date": "2018.06.05", "title": "Искри в кабинета! Министри на ГЕРБ опровергаха Симеонов: Няма да продаваме 20 дка плаж"}
{"url": "http://epicenter.bg/article/Karakachanov-validira-poshtenska-marka-za-30-godishninata-ot-poleta-na-Aleksandar-Aleksandrov-v-kosmosa-/156036/2/0", "text": "Министърът на отбраната Красимир Каракачанов участва днес, 5 юни, във валидирането на юбилейна пощенска марка, посветена на 30-та годишнина от космическия полет на Александър Александров на орбитален комплекс „Мир“. Това съобщиха от пресцентъра на министерството на отбраната. „С валидирането на пощенската марка се дава заслужено признание към полета на българския космонавт – това знаково събитие, с което България става шестата космическа държава в света. Годишнината от полета на Александър Александров – възпитаник на българските Военновъздушни сили, предизвиква гордост, а постижението е пример за подражание за младите поколения“, заяви министър Каракачанов.  Юбилейната марка е в тираж от 10 100 броя, а неин автор е художникът Емил Христов.  Церемонията по валидирането на юбилейната марка се проведе в Информационния център на Министерството на отбраната и в нея участваха председателят на парламентарната Комисия по отбрана Константин Попов, председателят на Съюза на българските филателисти Спас Панчев, посланикът на Казахстан в България Н. Пр. Темиртай Избастин, представители на посолството на Руската федерация в България, заместник-командирът на ВВС бригаден генерал Петьо Мирчев, офицери от ВВС.  ", "date": "2018.06.05", "title": "Каракачанов валидира пощенска марка за 30-годишнината от полета на Александър Александров в космоса "}
{"url": "http://epicenter.bg/article/Kuzov-stanal-chlen-na-DPS--za-da-privlicha-geyovete-kam-dvizhenieto/156037/2/0", "text": "Скандалният бивш депутат от „Атака“ Владимир Кузов е член на ДПС от седмица. Той е приет в организацията на движението в столичния район „Оборище“. „Имам партийна книжка, заяви той в предаването \"Часът на Милен Цветков\" в понеделник вечерта. Той отрече да е осъден за педофилия, според него присъдата му е \"оправдателно-осъдителна\". През 2005 година Кузов стана депутат от „Атака”. Той бе изключен от парламентарната група заради обвинения в педофилия. По-късно Кузов призна, че е с различна сексуална ориентация, но не е педофил. Делото приключи с осъдителна условна присъда. Той е категоричен, че делото срещу него е било политическо, а той е невинен.   ДПС е най-либералната партия, обясни Кузов влизането си в редиците на Движението. Той се запознал с председателя на структурата Антон Тепавичаров и изложил пред него идеите си, с които може да бъде полезен на ДПС. Най-важната от тях е да привлече хората с хомосексуална ориентация към Движението за права и свободи, стана ясно от думите на Кузов по Нова тв. ДПС е срещу различието, срещу омразата и дискриминацията, мотивира се Владимир Кузов.   \"Сега се учудвам на членовете на националистическите партии. Защото на техните митинги се веят чужди знамена, а на митингите на ДПС се веят две знамена - българското и партийното. Цялата политика на ДПС показва, че тя е партия на бъдещето!“, каза той.   След като  социалните мрежи гръмнаха, председателят на ДПС-София Нихат Кабил обясни, че ще бъде направена проверка на обстоятелствата по приема на Кузов в партийните редици. Резултатът се очаква до дни.", "date": "2018.06.05", "title": "Осъденият за педофилия Кузов станал член на ДПС, за да привлича гейовете към движението"}
{"url": "http://epicenter.bg/article/Onkobolnata-Teodora--koyato-se-lekuva-v-Braziliya--e-pochinala-/156039/2/0", "text": "Тежкоболната Теодора Маджарова, която през май бе транспортирана от Бразилия у нас с помощта на дарителска кампания, е починала вчера. Скръбната вест съобщи съпругът ѝ Александър Русанов, като си сложи черна лента на профила във Фейсбук, предава БЛИЦ.  Теодора страдаше от онкологично заболяване в напреднал стадий, а състоянието ѝ според лекарите бе нелечимо. С последна надежда за спасение тя потърси алтернативна терапия в Бразилия.  По време на престоя ѝ там обаче се влоши рязко и се наложи съпругът ѝ, с помощта на средства от дарители и съдействието на МВнР, да я прибере у нас, за да може да близките ѝ да се сбогуват с нея.  ", "date": "2018.06.05", "title": "Онкоболната Теодора, която се лекува в Бразилия, е починала "}
{"url": "http://epicenter.bg/article/Boyko-Borisov-se-sreshtna-s-federalniya-prokuror-na-Germaniya/156041/2/0", "text": "Премиерът Бойко Борисов се срещна с федералния прокурор на Германия д-р Петер Франк, който е на посещение в София, съобщиха от правителствената пресслужба.  Фокус на разговора беше поставен върху усилията, които България полага за борба с контрабандата, както и върху създадения и вече показващ резултати нов антикорупционен орган – Комисията за противодействие на корупцията и за отнемане на незаконно придобитото имущество.  В срещата участва главният прокурор Сотир Цацаров, по чиято покана е в София д-р Франк. Премиерът Бойко Борисов информира за разговора си и чрез фейсбук.   \"С федералния прокурор на Германия д-р Петер Франк разговаряхме за усилията, които България полага за борба с контрабандата, както и резултатите от новия антикорупционен орган КПКОМПИ\", написа Борисов в социалната мрежа.  ", "date": "2018.06.05", "title": "Бойко Борисов се срещна с федералния прокурор на Германия"}
{"url": "http://epicenter.bg/article/Prevozvach--Pobedata-v-paketa--quot-Mobilnost-quot--se-okaza-pirova--evrodeputati-ot-GERB-sa-podveli-Borisov/156042/2/0", "text": " Това каза в интервю за радио„Фокус“ превозвачът Петко Ангелов.   По думите му става дума или за недоразумение, или за измислица на европейските чиновници. Той уточни, че реакция от страна на превозвачите ще бъде предприета, след като стане ясно какво точно се е случило.   „Мисля, че   защото предишният вариант беше, че шофьорите се прибират на 3 седмици, а камионите остават, докато сега камионите трябва да се прибират на 3 седмици с товар до България и да излизат с товар.  , обясни превозвачът. Петко Ангелов допълни, че предстои всички браншови организации да напишат открито писмо и декларация с искане за разяснение и водене на преговори наново. Ден след като Комисията по транспорт в Европейския парламент отхвърли част от текстовете на пакета „Мобилност“, срещу които протестираха българските превозвачи, отзивите в България са противоречи заради разнопосочната на моменти информация, съобщи „Фокус“.  Процедурата засега е само в начална фаза. Предстои тя да мине през още няколко етапа. Информацията, която достигна до медиите в понеделник, разпространена от български евродепутати гласеше:    в което обясни „след гласуването е отпаднала тоталната забрана за използване на кабините на камионите за почивка, отпаднало е и изискването на всеки три седмици шофьорите да се прибират вкъщи, както и намерението на Комисията международните шофьори да попадат в обхвата на Директивата за командированите работници – тоест, на всеки 72 часа, прекарани в някоя страна членка, да бъдат налагани местните изисквания и местното законодателство“. Във понеделник вечерга от пресофиса на евродепутата Петър Курумбашев предоставиха обобщени резултати от гласуването по първата част на Пакета за мобилност в Комисията по транспорт и туризъм в ЕП:   Директивата относно командироването на работници да не се прилага по отношение на международния транспорт и транзита, но за сметка на това да се прилага по отношение на каботажа и комбинирания транспорт в частта, в която имаме сухопътен транспорт;    освен ако не са паркирани на сертифицирани зони за паркиране, които ще трябва да отговарят на дълъг списък с условия като брой тоалетни, душове, пейки за отдих, други санитарни и хигиенни условия, които следва да бъдат съобразени с пола (gender friendly);   Компенсацията за намалената седмична почивка ще се ползва задължително преди изтичането на третата седмица, но няма да бъде задължително водача да се прибира вкъщи, а може след предварително подадена декларация до работодателя да избере да ползва почивката си на друго място;    По отношение на правилата за осъществяване на каботажа - разрешен е в рамките на 7 дни от последното разтоварване в приемащата държава членка в хода на входящ международен превоз, при условие че престоя в тази държава-членка не надвишава 48 часа след влизането им на територията на тази държава членка.  – зам.-председател на Националното сдружение на българските превозвачи. „Поне от тази информация, която получихме и идва от евродепутата Петър Курумбашев, се оказва, че дори това е по-тежкият вариант, отколкото това, срещу което протестирахме. В протеста ни нашите шофьори трябваше да се прибират на три седмици, но сега се оказва, че нашите камиони трябва да се прибират на 15 дни, което е две седмици. Незнайно защо камионът трябва да се прибира, защото той нито има роднини, нито деца, за да си почива при тях, нито има социална отговорност“, коментира Лалов.    „Има един куп други недомислия, за които човек се чуди защо официално не е пусната цялата стенограма от това гласуване и от изказванията, се казва, че ние сме победили в една битка, но все още не сме спечелили войната. Това за жалост не е точно така, не ми е ясно това пиар ли е, или неразбиране на проблема. Това, което се е служило, не може да се каже, че въобще е победа в каквото и да е“, допълни той. Лалов заяви, че ще бъде подготвен национален протест срещу гласуваните текстове.   „Ние конкретно ще се разграничим и Камарата на българските превозвачи от Пловдив, поради простата причина, че не срещу това сме се борили, за да стане нещо по-лошо, а да изградим и направим нещо по-добро за българските превозвачи“, коментира Лалов. Той уточни, че може би ще направят една национална среща и ще подготвят национален протест.   Ако трябва да се прави нещо, то ще трябва да се направи културно и нормално. Когато те излъжат, тогава културата отива на втори план. Винаги бих желал в българското общество да се говори честно и открито, колкото и да е болезнено“, каза още Красимир Лалов.  Димитров уточни, че до момента информацията е много разнопосочна. „В никакъв случай не мисля, че това е победа. „Има някакъв напредък във връзка със спането на борда на превозното средство, тоест когато е на паркинг, който отговаря на един куб изисквания. В такъв случай водачът може да спи на превозното средство. Обаче ние не знаем да има такива паркинги“, заяви Димитър Димитров.   Той уточни, че желанието е било докато не бъдат изградени тези паркинги в конкретна държава-членка на всеки 100 км, както е посочил европейският комисар отговарящ за транспорта Виолета Булц, да не може държавата членка да прилага това изискване. „Тоест водачите да могат да спят в превозното средство. А в конкретния случай, ако няма такива паркинги сме длъжни да спим в хотели. Оставяме камиона, не е ясно на кой несигурен паркинг“, допълни той. Димитров поясни, че има напредък относно най-голямото притеснение на превозвачите - изискването на всеки три седмици шофьорите да се прибират вкъщи. „Но се появява една нова точка, която гласи, че третата седмица трябва да има едно товарене и разтоварване в територията на страната по регистрация. Това за нас е много по-лошо отколкото прибирането на водача у дома. Прибирането на водача може да стане с автобус, с лека кола, дори с камиона, който е празен или с някакъв товар.   Той допълни, че се получава така, че дори не може превозното средство да се прибере празно. „Става така, че на база нашия внос и износ може да се окаже, че един камион ще чака с месеци докато намери товар за България и от България, или ще извършва превозите от себестойност само и само да отговори на това изискване“, каза още Димитър Димитров.   „Когато имаме пълната информация ще може да кажем да, устройвани или не, не ни. Към момента – удовлетворили са нашите искания, но са вкарали някои нови, които много повече ни утежняват отколкото предните. Това е информацията, с която разполагаме към момента. На тази база определено не сме доволни“, допълни Димитров.    По думите му въпреки добрите новини има множество нюанси, дори в приетите точки, които тепърва ще будят съмнение. „Самото предложение за плана „Макрон“ беше показателен пример за двойния стандарт, прилаган към страни от Източна Европа\", добави той.   „Отпадна текстът, който задължаваше водачите да се прибират по родните си места на 21 дни, но само ако предварително уведомят къде ще почиват на 21-вия ден и то две седмици предварително. Това отново създава затруднения, защото водачът така трябва да си планира транспорта, за да каже къде ще бъде, което за транспорта е дълъг срок и ще бъде трудно.", "date": "2018.06.05", "title": "Превозвачи: Победата срещу пакета \"Мобилност\" e пирова, евродепутати от ГЕРБ са подвели Борисов"}
{"url": "http://epicenter.bg/article/Siderov-pred-parlamentaren-forum-v-Moskva--Tryabva-da-razbiem-hegemoniyata-na-dolara--/156045/2/0", "text": "Лидерът на АТАКА Волен Сидеров участва в международен форум „Развитие на парламентраризма”, който се провежда в руската столица Москва. Приветствие към участниците направиха председателят на Държавната дума на Русия Вячеслав Володин и министърът на външните работи на Руската федерация Сергей Лавров, предада тв Алфа.  В словото си пред форума, Сидеров заяви, че ролята на парламентите се е превърнала в „учтива измама”. „Суверенитетът на нациите отдавна е задушен с кадифените ръкавици на т.нар. демокрация и глобализъм. А икономиката на света също от десетилетия не се командва от националните парламенти, а от транснационалните корпорации, които имат в пъти по-големи финансови ресурси и от най-големите национални държави”, допълни тезата си председателят на АТАКА.  Той даде и актуален пример с новия еврорегламент за личните данни, който принуждава всяка фирма да обработва по специален начин данните на служителите и клиентите си. По думите му обаче такава услуга предлагат само няколко чуждестранни фирми срещу голям хонорар. „Ако не заплатиш на тях, няма да спазиш изискванията на еврорегламента и следва глоба до 10 милиона евро”, уточни Сидеров пред над 500 парламентаристи и експерти от 96 страни по света. „Това е чудесен инструмент за отстраняване на компании, които пречат на големите международни играчи. И българският парламент не може да направи нищо”, посочи още той.  Председателят на ПГ на Обединени патриоти е оптимист за бъдещето на парламентаризма и предложи за тема на следващия форум да бъде „Как да разрушим финансовия монополизъм и да създадем балансиран, многополюсен свят”.  „Днес, ако искаш да купуваш и продаваш трябва да се съобразяваш с диктата на Световната търговска организация и транснационалните компании. Дори мощни икономики като китайската или руската са в зависимост от долара. Разплащания с държави като Иран са направо невъзможни, защото си зависим от американската банкова система. А властта отвъд океана решава кой е демократичен и кой не, кой е добър и кой – лош.  Може ли това да се промени? Вече има действия в тази посока, но не достатъчно. Без разбиване на световния финансов монопол, не може да има многополюсен свят. А без многополюсен свят не може да има национален суверенитет и нормална парламентарна дейност на отделните държави”, заяви в заключение лидерът на АТАКА.  ", "date": "2018.06.05", "title": "Сидеров пред парламентарен форум в Москва: Трябва да разбием хегемонията на долара! "}
{"url": "http://epicenter.bg/article/Sadat-reshava-dali-da-otstrani-ot-dlazhnost-Desislava-Ivancheva/155981/3/0", "text": "Апелативният специализиран съд решава днес за отстраняването от длъжност на кмета на столичния район \"Младост\" Десислава Иванчева. В предишното заседание обвиняемите Биляна Христова-Петрова и Десислава Иванчева поискаха 3-дневен срок за запознаване с материалите по делото.   На 23 май Специализираният наказателен съд отстрани от длъжност Иванчева и заместника й Биляна Петрова. Искането за това бе внесено от прокуратурата на основание, че Иванчева продължавала да упражнява правомощията си на кмет, като пращала документи от ареста до общинската администрация.  По този начин тя уволнила заместника си Румен Русев и назначила за зам.-кмет на „Младост” пиара на района Петър Кърджилов. Съдът призна, че съществува законова празнота относно казуса, но че не може обвиняем да има законовото право да уволнява свидетели по делото, какъвто се явява Румен Русев. Защитата на Иванчева обжалва това съдебно решение. Нейният адвокат Марин Марковски изтъкна, че съгласно закона до влизането в сила на присъда Иванчева е невинна и не е нарушила закона с работата си от ареста, тъй като е била на длъжността кмет: \"Това, че тя е подписала някой да бъде назначен, някой да бъде уволнен, няма нищо драматично, тайнствено, няма нещо опасно.\" Адвокат Марковски посочи, че не знае дали Иванчева е предавала документи чрез майка си, но е категоричен, че това няма значение. \"Правилният поглед към нещата е: тя нарушила ли е закона с това нещо. Категорично не. Защото тя не е отстранена дисциплинарно по предвидения от закона ред\", смята юристът.   Показанията на свидетелите в общината не били пряко свързани с предмета на делото, допълни  Марковски. От думите му се разбра, че следователно не може да се въздейства на свидетелите, тъй като единственият решителен свидетел по делото е предприемачът Александър Ваклин, за когото стана ясно, че е подал сигнала срещу кметицата на „Младост“. Междувременно миналата седмица от Столичният общински съвет обясниха, че легитимно зам.-кметовете на Иванчева в район \"Младост\" са трима - арх. Русев, Владимир Клисуров и Дияна Павлова, която по обективни причини не може да изпълва задълженията си. Петър Кържилов е назначен именно на мястото на Павлова като зам.-кмет от действащия кмет в района Владимир Клисуров. В последния ден на май СОС избра за временно изпълняващ длъжността кмет на \"Младост\" арх. Русев, а ръководният екип на общината изрази подкрепата си за него.  Десислава Иванчева, заместникът й Биляна Петрова и бившият кмет на „Младост” Петко Дюлгеров бяха арестувани на 17 април при зрелищна акция на полицията. Иванчева е обвинена във вземане на подкуп в особено големи размери, а Дюлгеров и Петрова са сочени за нейни помагачи. Миналата седмица Специализираният наказателен съд отстрани от длъжност и Петрова. Тя също ще обжалва решението пред по-горната инстанция - Апелативният специализиран съд.        ", "date": "2018.06.05", "title": "Съдът решава дали да отстрани от длъжност Десислава Иванчева"}
{"url": "http://epicenter.bg/article/Specheliha-li-prevozvachite--Shofoyorite-nyama-da-mogat-da-spyat-v-kabinite--osven-na-spetsialen-parking-/156016/4/0", "text": "Какво бе прието и какво не в т.нар. регламент \"Макрон\", засягащ българските превозвачи? От офиса на евродепутата Петър Курумбашев изпратиха обобщените резултати от гласуването по първата част на Пакета за мобилност в Комисията по транспорт и туризъм в Европейския парламент:  -  ,  ;  - По отношение на ползването на почивката в кабината -  ;  -  ;  -  , но  .  - От друга страна, Комисията по транспорт и туризъм прие като  .  -  .", "date": "2018.06.05", "title": "Спечелиха ли превозвачите? Шофоьорите няма да могат да спят в кабините, освен на специален паркинг!"}
{"url": "http://epicenter.bg/article/Nad-570-sela-v-stranata-sa-bez-naselenie-ili-s-do-9-zhiteli/155982/11/0", "text": "Общо 571 села в страната са без население или с едноцифрен брой жители, показва справка на БТА, направена в Националния регистър на населените места на НСИ за броя на жителите по селища към 31 декември 2017 година. Към 31 декември 2017 година в страната има общо 5256 населени места, от които градовете са 257, селата - 4 997, а два са манастирите със статут на населено място - Клисурски и Рилски. От всички 4 997 села в България точно 571 са без население или с едноцифрен брой жители или с 5 повече в сравнение с предходната 2016 година, сочат данните. Общият брой на селата с едноцифрен брой жители е 409, а 162 са населените места, в които няма нито един постоянен обитател. Селата без население се увеличават с 5 пет в сравнение с 2016 година. С един жител в страната са точно 71 села. По двама души население има в 61 населени места, а по трима - в 49 села. 48 населени места в България са с по четирима жители. С по пет души постоянно население са 47 села, а с по шестима жители - 40 села. Общо 27 села имат по седем жители, други 35 са с по осем обитатели, а 31 села са с деветима души население.   Най-много села без население и с едноцифрен брой жители има в област Габрово. Селата без население са разположени в 11 области на страната, а тези с едноцифрен брой жители са пръснати в 22 области. Справката в регистъра показва, че най-много села без жители /61/ и най-много с едноцифрен брой на населението /112/ има в Габровска област - общо 173. В Габровска област има общо 349 населени места, което означава, че почти половината от тях са или необитаеми, или с едноцифрен брой на жителите. След Габровска област се нарежда област Велико Търново /общо 336 населени места/ с 58 села без постоянно население и 85 села с едноцифрен брой на обитателите. В двете области са разположени повече от половината от селата в разглежданата група. В област Кърджали има 11 села без жители и 25 с едноцифрен брой население. В Смолянска област има 8 села без население и 32 села с едноцифрен брой на населението. Седем населени места в област Хасково са без нито един жител, а други 20 с едноцифрен брой на жителите. В областите Стара Загора и София са разположени по четири села без население и съответно 7 и 25 населени места с едноцифрен брой на жителите си. Три села в Кюстендилска област нямат нито един жител, а други 25 са с население под 10 души. В Благоевградска, Бургаска и Търговищка област са разположени по две села без жители и съответно 19, 2 и 11 населени места с едноцифрен брой на населението. С различен брой на селата с едноцифрен брой на населението са областите Перник /15 села/, Добрич /13 села/, Видин /5 села/ и Варна /3 села/. По две села с едноцифрен брой жители са разположени в областите Монтана, Пазарджик и Силистра. Във Врачанска, Пловдивска, Сливенска и Шуменска област има по едно село с едноцифрен брой жители, показва справката. Справката на БТА, направена в Националния регистър на населените места на НСИ за броя на жителите по селища към 31 декември 2017 година, показва, че общо 1 734 населени места, включително Клисурски и Рилски манастир, които имат статут на населено място, са с население под 100 души при 1 708 през 2016 година. Ако към тях се прибавят и селата с нулево население - 162, общият брой на населените места под 100 жители става 1 896 или повече от една трета от всички населени места в страната, включително и градовете. Към края на миналата година 296 села имат население между 10 и 20 души включително, като 44 села имат точно по 10 жители. В тази група попада и Клисурският манастир с 11 постоянни обитатели. От 21 до 30 жители имат 187 села, а от 31 до 40 жители - 151 населени места, включително и Рилският манастир със своите 38 обитатели. В 145 села населението към края на миналата година е между 41 и 50 души. В други 128 села живеят постоянно между 51 и 60 обитатели. В 118 села населението е между 61 и 70 души, а в 101 между 71 и 80 души. В 122 населени места населението е между 81 и 90 жители, а в 77 - жителите са между 91 и 99 души. Към края на 2017 година 7 села имат по точно 100 души население.   Справката в регистъра показва, че най-многобройна е групата на селата, в които живеят между 101 и 200 души включително - 705 села. Следва групата на селата с население между 201 и 300 души, в която попадат 515 населени места. Трета по големина група е на селата с обитатели между 301 и 400 души, в която попадат 402 села. В 381 населени места постоянните жители са между 1 001 и 2 000. В 266 села броят на обитателите е между 401 и 500 души, а в 217 - между 501 и 600. В 177 села населението е между 601 и 700 жители. Между 701 и 800 обитатели имат 141 села. В 111 села населението е между 801 и 900 жители, а в 78 живеят между 901 и 1 000 души, като едно населено място - Върбица, обл. Велико Търново, има точно 1 000 обитатели. Общо 77 села попадат в групата с население между 2001 и 3 000 жители. В други 19 села живеят между 3 001 и 4 000 души. В 4 села населението е между 4 001 и 5 000 души. Две села попадат в групата между 5 001 и 6 000 жители и още едно в групата над 6 000 жители.   И към края на миналата година, независимо че намалява с 24 души, най-голямото българско село остава Лозен /обл. София-град/ с население 6 228 души. Справката показва, че Лозен е по-голям от 144 града или иначе казано от повече от половината градове в страната. Следващото по големина село е Айдемир в област Силистра с население 5651 души. Топ 10 на най-големите села допълват софийското село Бистрица с 5040 души, пазарджишкото Драгиново с 4695 жители, софийското Казичене със своите 4633 обитатели, пловдивското Розино  с 4254 жители, сливенското Градец с 4128, пазарджишкото Мало Конаре с 3 993 души, Труд /обл. Пловдив/ - 3 991 жители и Калипетрово /обл. Силистра/ - 3804 жители. Любопитно е да се отбележи, че цели 2453 села или почти половината в страната са по-големи от най-малкия град в България - Мелник, който има 189 жители към края на миналата година. Точно пет села - смолянските Бърчево и Стойките, кърджалийсокото Башево, Свежен /област Пловдив/ и Слатина /област Монтана/, имат население колкото Мелник.    ", "date": "2018.06.05", "title": "Над 570 села в страната са без население или с до 9 жители"}
{"url": "http://epicenter.bg/article/Georgi-Mamalev-predstavi-avtobiografichnata-si-kniga-/156072/6/0", "text": "Георги Мамалев представи автобиографичната си книга \"Усмихни се, човече!\", в която не е написал нито ред .... Най-веселите истории на актьора са събрани в томчето с подзаглавие \"Забавни случки от моя живот\". Негов съавтор е журналистът Весел Цанков от БНР.  Томчето е част от популярната поредица \"Любимци на публиката\", богатото илюстрирана и се чете като сборник с анекдоти от първата до последната дума, отбелязват от екипа.  Едва ли има друг български комик с толкова драматично начало на филмовата кариера. 19-годишният Георги Мамалев отбива военната си служба в Пловдив, когато в един февруарски ден на 1972-ра режисьорите Христо Писков и Ирина Акташева го викат във Варна да застане пред камерите на техния филм „Като песен“. „Усмихни се, човече“ не е биографична или автобиографична книга, а един жест и признание към хората, които са били с мен в случките, които разказвам в нея. Това каза любимият актьор и комик на поколения българи Георги Мамалев:  “Усмихни се, човече\" не е призив да си повишиш дневната норма или петилетката за три години, а да се усмихнеш. Какво по-хубаво от това. Усмихни се, пък ако съумееш по някакъв начин да помогнеш и на човек да се усмихне, значи работата е изпълнена. Затова и така съм я нарекъл, защото това са едни смешни случки, които са станали зад камерата, зад сцената, по време на турнета, по време на снимки и след снимки с много известни актьори и режисьори, с които съм играл в киното и театъра“, казва с усмивка актьорът. Книгата разказва весели случки от детството му, от училището, от казармата, дори от семейната кухня, както и истории, свързани с Георги Георгиев-Гец, Тодор Колев, Филип Трифонов, Любомир Кабакчиев, Велко Кънев, Йордан Радичков, Христо Мутафчиев, Рени Врангова, Андрей Баташов.  От нея читателите ще научат как преди да се наложи като актьор Мамалев, е бил метеоролог и главен градинар. А също кой бивш министър му е правил гипсов бюст, как е партнирал на мечка, лъв и две магарета, както и защо винаги ще свързва раздялата със социалиализма със стриптийз. Актьорът разказа,че е играл с много хубави жени и много животни. „Това е една лятна, весела и приятна книга за морето, за Созопол, Бургас и още нещо, както се казва във филма „Оркестър без име“, за филма, за много пиеси, за много турнета. Това са подбрани забавни случки.. Моето желание беше тези истории, които съм разказал в книгата да остане един спомен за ПЕРСОНАЖИТЕ, един поклон към тях за всички, за онова, което те направиха, изиграха и оставиха след себе си“, коментира Мамалев. Той добави. че още не е дошло време за равносметка и призова хората да четат книги.  Книгата „Усмихни се, човече“ е факт благодарение на журналиста от БНР Весел Цанков, който записва интервютата му и ги сваля на белия лист.  „Аз не съм написал нито едно изречение в тази книга. Това направи Веско, който не знам как ме разбираше, защото аз само дърдорех на един микрофон, в компанията на чаша червено вино, така актьорът представи своята книга пред публиката и заяви, че няма да има втора книга, докато не я филмира и не я превърне в сериал, заснет в Турция. На представянето на книгата присъстваха много негови колеги и приятели. Сред тях бяха актрисите Катерина Евро, Аня Пенчева, Ева Тепавичарова, Мариус Донкини, Тончо Токмакчиев, Антон Радичев и др. ", "date": "2018.06.05", "title": "Георги Мамалев представи автобиографичната си книга!"}
{"url": "http://epicenter.bg/article/Karius-poluchil-mozachno-satresenie-predi-greshkite-sreshtu--quot-Real-quot--/156015/8/0", "text": "Лорис Кариус е получил мозъчно сътресение по време на финала на Шампионската лига през миналия месец. До това заключение стигнаха лекарите Рос Зафонт и Ленор Ергет, които прегледаха обстойно вратаря на \"Ливърпул\" в Централната болница на Масачузетс и рехабилитационния център \"Сполдинг\", предаде бТВ.  Според лекарите, Кариус е показал симптоми на \"визуална дисфункция\", вземайки предвид изследванията на място, записа от мача и медицинската му история. Те твърдят, че стражът на мърсисайдци има напредък във възстановяването си и ще бъде напълно готов за игра скоро.  Още по-интересно е това, че Кариус е получил сътресението след удар с лакът от Серхио Рамос, който по-късно извади от игра и Мохамед Салах.  ", "date": "2018.06.05", "title": "Кариус получил мозъчно сътресение преди грешките срещу \"Реал\" "}
{"url": "http://epicenter.bg/article/Hertsoginyata-na-Saseks-Megan-s-parvi-ofitsialen-angazhiment-zaedno-s-kralitsata/156008/10/99", "text": "Съпругата на принц Хари, херцогинята на Съсекс Меган, ще участва следващата седмица в официален ангажимент заедно с кралица Елизабет Втора - на откриването на мост и регионален театър в Северозападна Англия, предаде ДПА, цитирана от Новини.бг   Това ще бъде първата обществена проява на бившата американска актриса съвместно с Нейно Величество.   Кралица Елизабет Втора и херцогинята на Съсекс Меган ще присъстват на 14 юни на официалното откриване на моста Мърси Гейтуей на едноименната река и на театър Сторихаус в град Честър, графство Чешър.", "date": "2018.06.05", "title": "Херцогинята на Съсекс Меган с първи официален ангажимент заедно с кралицата"}
{"url": "http://epicenter.bg/article/Bivshiyat-saprug-na-Megan-Markal-se-sgodi/156009/10/99", "text": "Бившият съпруг на Меган Маркъл Тревър Енгелсън се сгоди за приятелката си Трейси Кърланд само две седмици след кралската сватба, съобщи Ю Ес уикли, цитиран от Dir.bg   Енгелсън обяви новината в своя профил в Инстаграм. Той публикува снимка, на която е с приятелката си, с текст:    Това ще е втори брак за 41-годишния продуцент. Двамата с Меган Маркъл сключиха брак през 2011 г., но се разведоха две години по-късно заради  .   Според в. \"Сън\" Тревър Енгелсън е бил съкрушен от раздялата с Маркъл и от факта, че тя ще се омъжва за принц Хари. Енгелсън обаче намерил нова любов в лицето на 31-годишната диетоложка Трейси Кърланд. Нещата между тях станали сериозни по време на пътуване до Италия миналата година.   Енгелсън отказа да коментира връзката си херцогинята на Съсекс Меган Маркъл, но обяви, че ще прави сериал за разведена жена, която се омъжва за принц и има съвместно попечителството върху детето от първия си брак.", "date": "2018.06.05", "title": "Бившият съпруг на Меган Маркъл се сгоди"}
{"url": "http://epicenter.bg/article/Prints-Hari-i-Megan-poluchili-vnushitelen-svatben-dar-ot-kralitsa-Elizabet-Vtora/156010/10/99", "text": "Преди сватбата си през май  и избраницата му  призоваха за благотворителни дарения, вместо подаръци. Въпреки това новите херцог и херцогиня на  са получили внушителен  от кралица  , пише вестник \"Дейли експрес\", цитиран от Дарик.    Предвид практиката й да раздава имоти, се очакваше Нейно Величество да подари на принц  и съпругата му вила Йорк котидж, която се намира в провинциалното й имение Сандрингам в Норфолк. Според изданието имотът вече е собственост на херцога и херцогинята на Съсекс.  и съпругата му могат да използват новата си придобивка като ваканционно убежище.   подари на по-големия си внук принц  за сватбата му с  през 2011 г. 10-стайната къща Анмър Хол в Сандрингам, припомня изданието.  беше предвиден в началото на май от кралския биограф Дънкан Ларкъм. \"Кралицата има навика да раздава имоти, така че шансът принц Хари и Меган Маркъл да се окажат горди собственици на резиденция извън Лондон е голям. Макар да не е потвърдено, вероятно това ще бъде Йорк котидж в Сандрингам\", сподели тогава биографът. Вилата се намира в разрастващото се имение на Нейно Величество в Норфолк на около 180 километра от двореца Кенсингтън в Лондон, където понастоящем живее двойката. Преди Йорк котидж са обитавали бабата и дядото на кралица Елизабет Втора - крал Джордж Пети и кралица Мери. Нейно Величество наследява имението от баща си Джордж Шести след смъртта му през 1952 г.", "date": "2018.06.05", "title": "Принц Хари и Меган получили внушителен сватбен дар от кралица Елизабет Втора"}
{"url": "http://epicenter.bg/article/Udi-Alan-se-opredeli-kato-vdahnovitel-na-dvizhenieto--quot-Az-sashto-quot-/156019/10/99", "text": "Американският режисьор Уди Алън заяви, че подкрепя движението \"Аз също\", и смята, че би могъл да е негов вдъхновител, преценявайки, че поведението му през цялата му кариера е било за пример, съобщиха Асошиейтед прес и Франс прес, цитирани от Новини.бг   Той сподели пред аржентинската телевизия Канал 13, че е голям защитник на движението \"Аз също\" и би могъл да е негово лице, защото е работил със стотици актриси през дългата си 50-годишна кариера и не е имало намеци за непристойно поведение от негова страна.    \"Бях обвинен от една-единствена жена във връзка с отглеждане на деца - каза режисьорът. - Бях завлечен в калта. Голям поддръжник съм на движението \"Аз също\".   Осемдесет и две годишният Алън имаше предвид обвиненията в сексуални посегателства над доведената му дъщеря Дилън Фароу през 1992 г., когато тя била на 7 години. През 2014 г. Дилън възобнови обвиненията. Алън дълго време отхвърляше тези твърдения. След две отделни разследвания, продължили няколко месеца, режисьорът не бе подложен на съдебно преследване.", "date": "2018.06.05", "title": "Уди Алън се определи като вдъхновител на движението \"Аз също\""}
{"url": "http://epicenter.bg/article/Dzhoni-Dep-shokira-fenove-sas-stranniya-si-zapusnat-vanshen-vid-/156027/10/100", "text": "Болен ли е Джони Деп. Това се питат всички негови фенове, след като в последно време се появяват не една и две снимки на актьора, на които той изглежда потресаващо.   От няколко месеца Деп е във фокуса на камерите заради странния си запуснат външен вид, но актуалните снимки показват и една друга реалност. Звездата от \"Карибски пирати\" е отслабнал до неузнаваемост и е досущ, като човек, който се бори с тежка болест. Оптимистите сред неговите фенове смятат, че той просто е изтощен, след като в последно време е изключително ангажиран. В случаите, в които Джони Деп не е зает със снимките на филм, той вече се изявява и като музикант, като групата му \"Холувидски вампири\" трупа все по-голяма популярност и има все повече участия.", "date": "2018.06.05", "title": "Джони Деп шокира фенове със странния си запуснат външен вид "}
{"url": "http://epicenter.bg/article/Prints-Hari-i-Megan-vrashtat-podaratsi-za-7-mln-liri/156028/10/100", "text": "Принц Хари и съпругата му - херцогинята на Съсекс Меган, връщат получени в разрез с кралските разпоредби сватбени подаръци, оценени на 7 милиона лири, съобщава Контрамюзик, цитиран от Канал 3 Протоколът не позволява на новобрачната двойка, както и на членове на кралското семейство, да приемат подаръци от хора, които не познават лично. Целта е да се избегне експлоатирането на даровете с рекламна цел. Въпреки стриктните правила, които трябва да се спазват, и отправения от принц Хари и Меган Маркъл призив към хората, желаещи да им направят подарък вместо това да дарят средства за благотворителност, младоженците са били \"наводнени\" от сватбени дарове. Сред официалните подаръци, които херцогът и херцогинята на Съсекс могат да запазят, са двойка коали. Симпатичните животинки, кръстени Хари и Меган, са дар от австралийския щат Нов Южен Уелс и ще обитават зоопарка Таронга в Сидни. Според изданието принц Хари и съпругата му понастоящем са на сватбено пътешествие в Канада.", "date": "2018.06.05", "title": "Принц Хари и Меган връщат подаръци за 7 млн.лири"}
{"url": "http://epicenter.bg/article/-quot-Misis-Svyat-quot--2018-zagina-v-katastrofa-/156043/10/100", "text": "\"Мисис Свят\" 2018 Сания Шакирова е загинала при катастрофа в Киргизстан. Тъжната новина стана ясна преди броени часове.   Пътният инцидент е станал на 2-ри юни вечерта на пътя Баликчи - Ананиево - Каракол. Красавицата с корона не е била зад волана. Тя се е возела в такси. Таксиметровият шофьо е загубил контрола над колата си и се ударил в стена, ограждаща гробище. В автомобила са пътували общо трима души.       Красивата  Сания е загинала на място, другият пътник – 38-годишен мъж, е приет в болница, но все още не се съобщава какво е състоянието му.     Шофьорът също е хоспитализиан и за сега състоянието му е стабилно.   Източник: woman.bg", "date": "2018.06.05", "title": "\"Мисис Свят\" 2018 загина в катастрофа  "}
{"url": "http://epicenter.bg/article/Shapkata---onazi-nedelima-chast-ot-kralskoto-semeystvo/156052/10/84", "text": "Когато чуем словосъчетанието „кралска особа“ няма как да не си представим изискана дама с широкопола шапка. Истината е, че едва ли съществува аксесоар, който да придава повече величественост от шапките с големи периферии. Обикновено те са цветни и върху тях често има закачливи елементи. Някои от тях са дори ексцентрични.   Например, на сватбата на принц Хари и Меган Маркъл сред гостите нямаше дама, която да е пропуснала тази важна част от дрескода. Този ден се превърна в истински празник не само на любовта между младоженците, но и на красивите шапки.   А на градиснкото парти в Бъкингамския дворец, което се състоя дни след сватбата, Меган също беше придала завършен вид на тоалета си с голяма розова шапка, която носеше на една страна.   Ще разберете в следващите редове:   В миналото дамите винаги са носели шапки, защото не било прието да показват косите си публично. Също така този аксесоар винаги е бил част от културата на Великобритания, смятало се, че специалните поводи трябвало да бъдат почитани с него, защото само така жените имали завършен вид, шапката се превръща в социална норма.   Официално шапките, с които виждаме кралските особи днес, влизат в протокола през 1950 г. Тогава някои дами започват да носят т.нар. „фасинатори“. Това са малки шапки, покрити с дантела, падащи пред лицето. С този аксесоар жените демонстрират по-висок стандарт на живот и положението си в обществото. Постепенно фасинаторите навлизат в британското кралско семейство и са част, както от сватбите, така и от конните надбягвания. Тези шапки навлезли не само във Великобритания, но и в цяла Европа и САЩ.   Един от главните виновници шапките да бъдат на почит и до днес в кралското семейство е кралица Елизабет II, която никога не пропуска важния аксесоар и той винаги е в искрящ цвят.  Източник: woman.bg", "date": "2018.06.05", "title": "Шапката - неделимата част от кралското семейство"}
{"url": "http://epicenter.bg/article/Slavi-Trifonov-osadi--Gospodari-na-efira--za-13-038-leva/156062/10/0", "text": "Тв водещият Слави Трифонов е осъдил предаването \"Господари на ефира\" за малко над 13 000 лева за нарушени авторски права. За това се разбра от съобщение на шоумена в социалната мрежа „Фейсбук“.   Той ще дари парите от обезщетението на майки на деца с увреждания.   Ето и текста на цялата публикация на Трифонов:   Днес Върховният касационен съд потвърди решението на Софийски апелативен съд, с което окончателно осъдих предаването “Господари на ефира” за нарушаване на авторското право по отношение на \"Шоуто на Слави\". Съдът ги задължи да платят 13 хиляди 38 лева и 25 стотинки. Това е окончателното решение по този казус.   Това дело не беше за пари, а за справедливост. Затова ще даря цялата сума на организацията на майките, грижещи се за децата с увреждания“.", "date": "2018.06.05", "title": "Слави Трифонов осъди „Господари на ефира“ за 13 038 лева"}
{"url": "http://epicenter.bg/article/Akademiyata-za-moda-privetstva-lyatoto-s-feshan-parti/156070/10/0", "text": "Ака­де­ми­я­та за мо­да организира тематично Fashion Party Summer Chic с  елегантен ревю-спектакъл. На 12 юни 2018 г. лятното парти ще събере почитатели и ценители на модата, които ще се запознаят с актуалните предложения на едни от най-добрите български дизайнери и модни къщи.   Гости на Fashion Party Summer Chic ще са носителите на приза „Златна игла” на Академията за мода: Жана Жекова,София Борисова,Вяра Георгиева,Светослав Колчагов, Христо Чучев,Милка Александрова-Бучи, Антония Йорданова, Елена Златева, Меги Петкова, Теодора Спасова и Николай Божилов.   Проф. д.н. Любомир Стойков, председател на Академията за мода, сподели: „По стара и добра традиция през месец юни Академията за мода закрива деловия сезон на ревюта и модни презентации с послание за красива, стойностна и релаксираща лятна ваканция.   Този път посланието е за летен шик. Имам предвид новите измерения на елегантността през горещия сезон, палавите багри, свежите акценти и предизвикателните силуети. За тази цел поканените модни къщи и дизайнери, които ще участват в нашия ревю-спектакъл, ще разкрият своята естетика и концепция за летния шик...“.   Лице наFashion Party Summer Chic ще бъде г-жа Дима Атанасова – Мисис Дама на годината 2018 в категория „Красота и здраве“.Тя ще открие ревю-спектакъла на модното парти, по време на който актуални колекции ще покажат изявени и утвърдени модни творци, както и талантливи млади дизайнери.   Част от модните творения ще бъдат създадени специално за събитието на Академията за мода. В духа на френския шик ще е участието на модна къща „Мезон Сант-Ерем“ с дизайнер и стилист Габриела Колева. Христо Чучев, който спечели тазгодишния приз „Златна игла 2018“ за булчинска мода, ще представи своите най-нови предложения за булките.   В рокля, създадена от него ще бъде облечена и водещата на Fashion Party Summer Chic – чаровната Гери Дончева. Официални и сватбени тоалети ще покаже и талантливата Ради Лазарова, дизайнер на модна къща „Блинк“. Тя ще представи избрани предложения от колекция Womanity, вдъхновена от независимата, дръзка и провокативна съвременна жена.   Дизайнерите Вяра, Деница и Мария Станчеви ще представят за първи път по време на събитието най-новата колекция пролет-лято 2018 на бутик „Ла фоа“. Дизайнерските творения в сила на „Ла фоа“ са изтъкани от ефирност, лукс и сексапил, като разкриват непредсказуемата и многолика жена. Дамска и мъжка официална мода ще покажат още дизайнерите на модна къща „Бандерол“ – Десислава Дамянова и Никола Карадамянов.   Специално за тематичното лятно парти на Академията за мода е създадена колекцията „Морски бриз“ на „Аксел Харди“. Тя е вдъхновена от свързаните с лятото почивки, море, круизи и летни приключения. Всеки аутфит от колекцията с многофункционални облекла от плетива и естетсвени материи ще бъде допълнен от уникални текстилни бижута.   Младата дизайнерка Таня Ян също ще покаже дизайнерски творения, вдъхновени едновременно от коприната и от темата „летен шик“. Бутикови облекла с фолклорни мотиви ще представи модна къща „Елена Христова” с дизайнер Елена Христова, която залага на жизнерадостния жълт цвят.   Тематични аутфити в духа на летния шик ще покажат и млади дизайнери и студенти по мода на проф. Любомир Стойков от Националната художествена академия: Деси Бъчварова и  Пламена Мишева,  Давид Стояновски, Ирина Матов, Йоанна Шишкова, Лора Лилова, Мария Колева, Стефани Тодорова и Християна Мутафчиева.   Fashion Party Summer Chic се реализира с любезното съдействие на: Кафе „Кимбо\", „Мартини“, „Банка ДСК“, „Витоша Парк Хотел“, сладкарници „Неделя\",„Рай кетъринг”, Eventinus, „Бюти клуб\" и Марина Младенова.  ", "date": "2018.06.05", "title": "Академията за мода приветства лятото с шик парти"}
{"url": "http://epicenter.bg/article/Prof--Bozhidar-Dimitrov--Putin-se-darzhal-hladno-kam-Borisov--Iskate-da-skacha-da-go-tseluva-li--/155987/2/0", "text": "Бившият шеф на НИМ проф. Божидар Димитров, който преди няколко месеца обяви, че създава ново движение „Кан Кубрат“,  което ще се бори за президентска република, коментира пред сайта \"Флагман\" посещенията на премиера Борисов и на президента Радев в Русия.   \"Равносметката от срещите с Путин е положителна е, защото се потвърди, с участието най-вече на премиера Борисов (тъй като той може да направи нещо), желанието на България да сътрудничи по отношение на някои проекти, които бяха спрени навремето не от Бойко Борисов, а от Европейския съюз\", каза Димитров и отхвърли обвиненията в  \"коленопреклонно поведение\" срещу премиера.   \"Борисов е водач на партия, която е на власт и е естествено опозицията да се чуди какво да измисли, за да каже нещо срещу него. Като няма друго –  „коленопреклонно“. Какво значи „коленопреклонно“?! Ти отиваш да преговаряш. Сядаш на канапе и разговаряш по принцип. И другото – нямало конкретен резултат. А бе хора, какво се правите, че не разбирате как се прави политика! Те не обсъждат 40 или 45 долара ще струва кубик петрол, а те решават по принцип въпроса. След което в един хотел, крайморски, дали в Бургас или в Новоросийски, сядат експертите, преговарят един месец, уточняват точно тези въпроси и след това ги подписват ресорните министри. Това е!\", отсече Димитров. На въпроса, че Путин се държал \"хладно\" към Борисов, в типичния си стил Божидар Димитров изгригна: \"Ами искате да скача да го целува и да го прегръща ли? Какво искате?!\"", "date": "2018.06.05", "title": "Проф. Божидар Димитров: Путин се държал хладно към Борисов?!  Искате да скача да го целува ли? "}
{"url": "http://epicenter.bg/article/Tornado-sled-poroya-vav-varnenskoto-selo-Kumanovo/155989/2/0", "text": "12 са пострадалите къщи във варненското село Куманово. Най-много щети по покривите, като на една от къщите покривът е бил изтръгнат от самата постройка ,  съобщи  bTV .   Според разказите на местните жители поривът на вятъра е продължил около минута – минута и половина, но е бил много силен. Бурята е приличала на торнадо.   Очаква се комисия от община Аксаково, която да опише щетите, за да се обезщетят хората.   На пострадалите като начало ще бъдат отпуснати еднократно 325 лв. помощ.   Започна и разчистването на падналите дървета от ураганния вятър, които са десетки.   При бурята са засегнати и около 200 декара пшеница и около 100 декара слънчоглед.", "date": "2018.06.05", "title": "Торнадо след пороя във варненското село Куманово"}
{"url": "http://epicenter.bg/article/Ninova-kam-evrokomisar-Shefchovich--Proektat--quot-Belene-quot--e-vazhen-za-Balgariya--/155992/2/0", "text": "Лидерите на партиите от Вишеградската четворка и председателят на БСП Корнелия Нинова се срещнаха в Братислава с Марош Шефчович, зам -председател на Европейската комисия и комисар с ресор \"Енергиен съюз\". Те обсъдиха енергийната сигурност на Европа, съобщи пресцентърът на БСП.  \"Запознах колегите си с проекта АЕЦ \"Белене\". Изразих позицията ни за необходимостта от изграждане на атомната централа\", заяви Нинова след срещата. Председателят на левицата обясни, че е представила аргументи за важността на проекта за България, за региона и за Европейския съюз.  \"Заявих, че ще подкрепим българското правителство за построяването на централата. Проектът \"Белене\" е важен за България и ЕС. Г-н Шефчович изрази позиция, че българското правителство трябва да подготви и представи икономическа и финансова обосновка на проекта и да ги представи в Комисията. В тази връзка, информирах колегите, че народните представители от БСП сме внесли в парламента предложение да отпадне забраната за строителство- като първа стъпка за стартиране на целия процес по изграждане на АЕЦ \"Белене\", каза Нинова.  По време на срещата е бил обсъден и докладът на БАН за централата.  ", "date": "2018.06.05", "title": "Нинова към еврокомисар Шефчович: Проектът \"Белене\" е важен за България! "}
{"url": "http://epicenter.bg/article/Petar-Kurumbashev/155998/2/0", "text": "„Стратегическият пробив, който бе постигнат при гласуването в Комисията по транспорт и туризъм в Европейския парламент (ЕП), е Директивата за командироване на работници да не се прилага за международния транспорт. От друга страна, в абсолютно същото изменение се казва, че тази Директива за командироване на работници ще се прилага още от първия ден за каботажа.  Т.е. директивата изключва международния транспорт, но за каботажа се прилага от ден 1. Едното е добре за нас, а другото – не.“ Това заяви Петър Курумбашев, член на Делегацията на българските социалисти в Европейския парламент, в предаването „Преди всички“ на програма „Хоризонт“ по БНР.  „Беше гласувано също така, че седмичната и намалената седмична почивка ще трябва да се ползват в хотел или на друго място, осигурено от работодателя.  На трето място, беше гласувано, че компенсацията за намалената седмична почивка ще се ползва преди изтичането на третата седмица. Не е вярно, че не са гласувани трите седмици. Но се казва, че не е задължително се ползват вкъщи, а може да се ползват или вкъщи, или на място, посочено от шофьора. За това се борихме дълго време и питахме защо точно тази почивка трябва да се ползва вкъщи и защо не може човекът да отиде някъде на мач, например, или просто да има друг избор“, обясни Курумбашев.  „Беше гласуван един много неприятен текст, при това и в голямо противоречие с описаните досега неща. На всеки три седмици трябва да има поне едно разтоварване и натоварване в държавата членка на регистрация. Което означава, че ако с горния текст почти сме избегнали връщането на шофьора, то с този казваме, че камионът трябва да се връща.  Изискването за връщане на камиона е още по-странно. Ако шофьорът може да е носталгичен към своето семейство, то на камиона защо му е мъчно и защо той трябва да се върне?“  „По отношение на каботажа – гласувано беше той да бъде разрешен в рамките на 7 дни, но пък дефиницията е, че разрешен е в рамките на 7 дни от последното разтоварване в приемащата държава членка в хода на входящ международен превоз, при условие че престоят в тази държава членка не надвишава 48 часа след влизането им на територията на тази държава членка. Т.е. той не може да стигне до Германия и да извършва там каботаж седем дни, а може да го извършва само на път за вкъщи и то в рамките на 7 дни.  Посланието на западните държави към нас беше: „Каботажът остава за нас, а либерализираме международния транспорт“, поясни Петър Курумбашев.  „В общи линии – големите държави членки казват: „Вие няма да се занимавате с каботаж или ще се занимавате при много ограничени условия. А стратегическият пробив беше по отношение на това Директивата да не се прилага по отношение на международния транспорт и възможността шофьорът да се връща не само у дома, но и на място, посочено или избрано от него.“  По думите на Курумбашев това е само една от стъпките в парламентарната процедура. „Рано е да се бие тъпан. И друг път съм бил свидетел на подобни въздухарски изпълнения, но мачът приключва с последния съдийски сигнал. В момента сме към края на второто полувреме по отношение на парламента“, смята той.  „Време е да се поздравим, защото резултатът в Комисията по транспорт е много по-различен от този в Комисията по заетост и социални въпроси, което е добра индикация. Имаме 3-4 гласувания в наша полза и 3-4, които не са в наша полза. Да видим как ще минат нещата в пленарна зала. В последствие – когато ЕП приеме нещо, той излъчва своята позиция. След това се отива на преговори със Съвета и с Комисията. И тогава в т.нар. триалог се постига компромис между тези три институции. Когато приключи триалогът, можем да кажем, че тези позиции са приети окончателно. Така че е рано да се обявява победа над вражеските сили“, обобщи Курумбашев.  ", "date": "2018.06.05", "title": "Петър Курумбашев: Рано е да се обявява победа за превозвачите. Гласуван бе много неприятен текст!"}
{"url": "http://epicenter.bg/article/Bil-Klintan--Izvinyavam-se-na-Monika-Lyuinski-i-podkrepyam-Me-Too/155984/7/0", "text": "Американският президент (1993 – 2001 г.) Бил Клинтън се извини на Моника Люински и заяви, че подкрепя движението Me Too, съобщи Нова телевизия. През 90-те той имаше връзка със стажантката, заради която едва не се раздели с поста си. „Извиних се на семейството ми, на Моника Люински и семейството й, на американския народ пред комисия в Белия дом, което беше широко отразено. Живях с това през цялото време. И мисля, че движението Me Too е закъсняло”, заяви Клинтън. Бившият държавен глава говори на представяне на новата си книга, написана съвместно с автора на бестселъри Джеймс Патерсън. Трилърът “Президентът изчезна\" разказва за държавен глава, който изчезва, докато се опитва да предотврати апокалиптична кибератака.   Романът оглави списъка на бестселърите на “Амазон” още преди да е пуснат в продажба.     ", "date": "2018.06.05", "title": "Бил Клинтън: Извинявам се на Моника Люински и подкрепям Me Too"}
{"url": "http://epicenter.bg/article/Zhertvite-ot-izrigvaneto-na-gvatemalskiya-vulkan-Fuego-veche-sa-blizo-70/155991/7/0", "text": "Жертвите на изригването на вулкана Фуего в Гватемала вече са 69, предаде Асошиейтед прес,  цитира  bTV,  като се позова на директора на гватемалския Институт за съдебна медицина Фануел Гарсия.   Той съобщи, че само 17 от телата са били идентифицирани досега. Труповете са открити в селата Лос Лотес и Ел Родео.   Ранените по последни данни са 46.   Около 2000 души са се подслонили в специално обособени убежища. Над 3200 души са евакуирани от засегнатата от бедствието зона.   Вулканът изригна мощно в неделя и затрупа с гореща пепел и кал селата, намиращи се по неговите склонове. Изригването е било толкова бързо, че жителите не са успели да избягат навреме.   Очаква се броят на жертвите да нарасне.   Заради смъртта на десетки хора в страната е обявен тридневен национален траур.", "date": "2018.06.05", "title": "Жертвите от изригването на гватемалския вулкан Фуего вече са близо 70"}
{"url": "http://epicenter.bg/article/Sreshtata-na-Tramp-s-Kim-Chen-Un-shte-e-na-12-yuni-v-09-00-chasa-mestno-vreme/155993/7/0", "text": "Първата среща между американският президент Доналд Тръмп и севернокорейския ръководител Ким Чен Ун ще се проведе на 12 юни в 09.00 часа местно време, съобщи на редовен брифинг говорителката на Белия дом Сара Сандърс, предаде БГНЕС.   „Продължаваме да се готвим за президентската среща на върха. Мога да кажа, че за президента ежедневно се правят брифинги за Северна Корея от неговия екип съветници по въпросите за националната сигурност“, каза тя.   Американският президент потвърди, че срещата му с Ким Чен Ун ще се състои на 12 юни в Сингапур. Той посочи, че на тази среща не се предвижда подписването на каквито и да е било документи.", "date": "2018.06.05", "title": "Срещата на Тръмп с Ким Чен Ун ще е на 12 юни в 09.00 часа местно време"}
{"url": "http://epicenter.bg/article/-quot-Amnesti-quot--Udarite-na-koalitsiyata-na-SASht-po-Rakka-mozhe-da-sa-narushili-mezhdunarodnoto-pravo-/155997/7/0", "text": "Правозащитната организация Амнести интернешънъл каза, че кампанията през 2017 г. на оглавяваната от САЩ многонационална антиджихадистка коалиция срещу сирийския град Ракка, който бе де факто \"столица\" на Ислямска държава, може да е била в нарушение на международните закони, тъй като е застрашила живота на цивилни хора, предадоха Ройтерс и Асошиейтед прес, цитирани от БТА.  По време на кампанията си за връщане на контрола върху Ракка коалицията не е взимала необходимите предпазни мерки, за да намали щетите за цивилните, се казва в доклад на Амнести. Според организацията в щурма са убити стотици цивилни, а цели участъци от града са превърнати в руини. Експерти на Амнести са разговаряли с 112 души от Ракка и са посетили през февруари 42 места, които са били мишени на коалиционните удари. Докладът им със заключения е озаглавен \"Война на пълното унищожение\".  \"Когато толкова много цивилни са убити в атака след атака, нещо определено не е наред\", казва Донатела Ровера, една от представителките на Амнести, посетила Ракка през февруари.  Говорителят на коалицията, американският полковник Шон Райън каза, че в твърденията в доклада има груби неточности и че коалицията и съюзнически сирийски сили са организирали безопасни коридори за бягство на жителите, но ИД ги е задържала в Ракка, за да ги използват за живи щитове.  Жители на Ракка казват, че коалицията е нанасяла удари, без да прави разграничения, и поискаха компенсации. Когато журналисти на АП посетиха Ракка през април, те откриха град в руини, из който се носи миризма на разлагащи се тела. Близо 500 тела са извадени изпот развалините на сградите. Трупове продължават да се намират шест месеца след края на боевете.  Според гражданския съвет на Ракка, който пое управлението на града, 65 процента от жилищата са разрушени. Едно време в Ракка живееха 200 000 души.  ", "date": "2018.06.05", "title": "\"Амнести\": Ударите на коалицията на САЩ по Ракка може да са нарушили международното право "}
{"url": "http://epicenter.bg/article/gen--Atanas-Atanasov/156000/2/0", "text": "„Виждаме надпревара от двамата представители на българската държава – президента и премиера, пред (руския държавен глава Владимир) Путин. От публично заявената цел и на двамата – газ, тръби и доставки, няма резултат\". Това коментира в студиото на предаването „Тази сутрин” по БТВ председателят на ДСБ и съпредседател на „Демократична България” ген. Атанас Атанасов. „Става въпрос за битка от страна на премиера и президента кой да бъде по-близкият до Путин. Премиерът (казва): „Виж, вярно е, че Радев има последователна политика по отношение на Русия, но аз съм този със властта в България и предлагам своите услуги”, смята Атанасов.   Той посочи, че на пресконференцията Борисов - Путин не се чуло нищо друго, освен \"унизителните извинения на Борисов\". По след това \"империята отвърнала на удара\", когато говорителят на Путин Дмитрий Песков казал няма нищо договорено. Посещението на Борисов бе държано до последния момент в тайна и е приключило предсрочно, обърна внимание ген. Атанасов. Не се разбра защо министрите са били с него, защото те трябвало да имат срещи с техните колеги на другия ден, но втори ден на визитата нямало. „Аз като български гражданин не мога да приема такъв тип навеждане, особено от страна на премиера. Той скоро подаде една тъжба в съда , че Корнелия Нинова го е обидила. Там казва: „обиждайки мен, обиждате българската нация и държава, защото аз я представлявам”. А той унижавайки се пред Путин, унижава всички нас”, добави ген. Атанасов  „Една от причините Бойко Борисов да се кланя в Москва по този начин, е, че на неговите парламентарни партньори и партньори в управлението може да им свирнат от Москва и те да свалят управлението”, смята той.  „Отделно от това, посещението на премиера беше твърде странно, държано в тайна до последния момент и приключило предсрочно с един ден. Министрите, които бяха с него, не се разбра защо са там, те трябваше да имат среша на втория ден, а такъв нямаше (…)”, посочи още Атанасов.  „Не им (на Русия – б.ред.) харесва нашето поведение като член на ЕС и НАТО (…) Грубо ще прозвучи, но това е отношение като към задунайска губерния”, добави лидерът на ДСБ.  „Най-овластеният човек в българската държава по конституция е министър–председателят, той харчи бюджета и назначава администрацията. Ще предложа при бъдещи промени в конституцията ограничение за периода, в който едно лице може да взема поста на министър-председател.  Получава се израждане, когато един човек разполага с голяма власт. Виждаме този модел, упражняван от Борисов… обезличени институции, лично разпореждане с бюджета, което се прави в интерес на един тесен кръг от хора”, каза още Атанасов.  ", "date": "2018.06.05", "title": "Ген. Атанас Атанасов: Трябва да се ограничат мандатите на премиера. Той е с най-много власт!"}
{"url": "http://epicenter.bg/article/Unikalen--Indeks-na-bolnitsite--na--quot-Galap-quot--orientira-patsientite-/156001/2/0", "text": "Има много какво да се желае от предоставяното лечение по отношение на неговата достъпност, комплексност и качество в три от основните социално значими области в медицината – онкология, кардиология и неврология. Това показва нов „Индекс на болниците“, чиято реализация е съвместна разработка на „Галъп интернешънъл“ и специализирания здравен сайт clinica.bg. Целта му е да даде повече прозрачност за дейността на лечебните заведения при някои социално значими диагнози. Проектът увеличава възможностите за извършване на по-добре информиран избор за лечение при пациентите и заостря вниманието на специалистите и институциите върху постигането на по-добри резултати при осъществяването на медицинската дейност.  Индексът се състои от две основни части. Първата показва обективните данни за броя лечебни заведения, които оперират в областта на неврологията, онкологията и кардиологията, както и на обема дейност, което всяко едно от тях е извършило през изминалата 2017 г. Освен количествени, в тази част са въведени и качествени показатели за всяка от трите медицински области. Данните за реализирането на тази част от индекса са предоставени от НЗОК.  Втората част на индекса дава субективната нагласа на пациентите, които са претърпели лечение в болница през изминалите пет години. Тя е осъществена чрез сондаж на социологическата агенция „Галъп интернешънъл“. Сондажът няма претенциата за максимална представителност, а е най-вече добавка към обективните данни.  Това са първите стъпки в осъществяването на подобен индекс у нас. През следващите месеци предстои индексът да бъде усъвършенстван с увеличаване, както на броя медицински области, така и на качествените показатели за всяка една от тях. Резултатите ще бъдат представяни ежегодно и ще бъдат постоянно достъпни за обществеността. Ето и конкретните данни за 2017 г.  Общо 40 са били болниците и диспансерите, в които са се лекували пациентите през изминалата година у нас. В единайсет от тях или в по-малко от 25%, са се извършвали и четирите дейности по лечението на онкологичните заболявания – химиотерапия, лъчелечение, диспансерно наблюдение и палиативни грижи. Tочно проследяването на пациентите обаче е изключително важно след приключване на активното им лечение.  През 2017 г. пациентите на химиотерапия са били 31 878. В същото време броят на диспансерните прегледи, които са извършени на хора с онкологични заболявания в страната, са били 11 005, въпреки че всеки пациент трябва да бъде проследяван. Диспансерни прегледи са се извършвали в 30 от 40-те лечебни заведения по онкология, като в 12 от тях за цяла година са направени по-малко от сто. Клиниките, които извършват активно лечение на пациенти с онкологични заболявания, са длъжни, ако не предоставят сами дадена услуга, да сключат договор за осъществяването й с друго лечебно заведение. Цифрите обаче недвусмислено говорят, че съществува проблем с осигуряването на комплексното лечение и проседяване на пациентите.  Още по-малък е броят на болниците, които осигуряват възможност за палиативни грижи за пациентите им, чието състояние се е влошило. Онкоклиниките с договор с касата по тази пътека са 20, а броят на пациентите, които са преминали по нея са едва 2181. В същото време по данни на Националния раков регистър на година от онкологични заболявания умират над 17 000 души, което ясно показва, че броят на хората, които са се нуждаели от подобни грижи е доста по-голям.  В страната ни е имало 21 онкологични центъра, където се провежда лъчелечение. През миналата година през тях са минали 15 601 души, което кореспондира с нуждата от подобно лечение и показва, че то вече не е проблем за страната ни.  Конкретните цифри за всяка болница може да видите  Над 130 са лечебните заведения, където се настаняват хора с исхемични инсулти. През миналата година в тях са били приети 50 304 случая. Броят е устойчив за последните години. Тревожна тенденция обаче е, че едва в 36 от болниците се е осъществявало лечение на исхемичните инсулти с тромболиза, което дава реално шанс за възстановяване на пациентите. Общо 428 са били тромболизите през миналата година. Това означава, че от всички 50 304 души с исхемични инсулти, модерно лечение са получили приблизително 0.8%. В същото време в страните от ЕС тази цифра е над 3.5, като в някои достига и над 12%. Причините за това са различни. Сред тях са както късното достигане на пациентите до лечебните заведения – след третия час от началото на инсулта, така и липсата на организация за провеждане на тромболизи във всяка болница. Положителна тенденция обаче е, че броят на тромболизите в страната се увеличава. През 2017 г. той е по-голям с 98 в сравнение с предходната. През 2016 г. хората, които са получили тази терапия са били 330, а през 2015 г. – 308.  Тромбектомиите са друга модерна възможност за лечение на инсултите у нас. Тя се прилага при пациенти, където тромболизата не може да помогне, защото съсирекът, който спира притока на кръв в мозъка е много голям. Лечение на пациентите с този метод у нас обаче през миналата година е имало едва в две лечебни заведения.  Конкретните цифри за всяка болница може да видите  Общо 59 са лечебните заведения в страната, които са имали инвазивна кардиология през 2017 г. Гъстотата им безспорно е най-голяма в столицата, където има 13 инвазивни лаборатории. Около 77 000 са процедурите, които са били направени в тях през миналата година. Броят на диагностичните е бил 39 231, а на лечебните – 34 373. Отделно от тях са били поставени 4 324 пейсмейкъри. Обемът на извършените процедури в лечебните заведения обаче е доста различен.  В по-малко от половината клиники диагностичните или лечебни манипулации гравитират около и над 1000 за година. Местата, в които всяка една от двата вида процедури са около или под 500 са още толкова. Електрокардиостимулация се извършва в 22 от всички 59 клиники. Още по-малък е броят на лабораториите, които поставят кардиовертер - 13, а не само антибрадикарден пейсмейкър. Различно е и съотношението при спешността. Въпреки че повечето случаи в инвазивната кардиология не търпят отлагане, има такива, които са най-тежки и неотложни, като остър коронарен синдром с персистираща елевация на ST сегмент. Процентът им спрямо всички лечебни процедури средно за страната е 25.22, като той отново варира в широки граници - от 0 до над 40. Цифрите отново показват, че комплексността и качеството на услугата е твърде различно в отделните лечебни заведения.  Конкретните цифри за всяка болница може да видите  Общо около две трети от пълнолетните българи, които са били в болница през последните пет години, са „много доволни“ или „по-скоро доволни“ от грижата, която са получили. Разбира се в този отговор се оглежда и общото задоволство, че е постигнато лечение (само в петнайсетина процента от случаите се е наложило по-късно да се влиза в болница за същото). Една трета обаче не са останали удовлетворени от грижите, които са получили в лечебните заведения за болнична помощ.  Повече от половината оценяват разходите от болничния си пристой като по-скоро високи или много високи. Заради очакването именно за подобни отговори беше зададен и още един въпрос по темата: дали сумата е била справедлива. Мненията са на практика поделени, което показва противоречивостта на общите становища на българите за болничната помощ.  Данните подсказват, че обществото ни харесва медицинските грижи и уважава лекарите и труда им, но явно не е убедено в цялостната коректност на системата и най-вече в ценообразуването. Доплащането, например, остава един от основните проблеми за пациентите. Чувствителен дял от лежалите в болница в последните години – двама от всеки петима - споделят, че са се наложили плащания, които смятат за извънредни, допълнителни и необосновани. Все пак, повече от половината не са се сблъскали с такава необходимост, но размерът на проблема очевидно не е малък.  Данните, разбира се, не могат да бъдат съвършено представителни – имат характера на общ сондаж - но показват ясно, че общественото отношение към болничната помощ е по-скоро разделено и не може да се каже, че задоволството преобладава. Грижата за здравето се оценява добре, но грижата за здравеопазването – явно не съвсем. ", "date": "2018.06.05", "title": "Уникален „Индекс на болниците“ на \"Галъп\" ориентира пациентите "}
{"url": "http://epicenter.bg/article/Noviyat-kmet-na--Mladost--Za-men-Desislava-Ivancheva-e-nevinna-do-dokazvane-na-protivnoto/156002/2/0", "text": "  „За мен Десислава Иванчева е невинна до доказване на противното. Освен това, не намирам връзка между забавените в общината преписки и ареста й. Процесът срещу нея не оказва никакво влияние на работата ми”. Това каза в ефира на „Здравей, България” новият временно изпълняващ длъжността кмет на „Младост” арх. Румен Русев.   Той е категоричен, че поема най-отговорния пост в столичния район с цел да докаже, че администрацията там може да работи нормално.   Арх. Русев, който беше избран от Столичния общински съвет повече от два месеца след ареста на Иванчева, каза, че е имал конфликти с нея само заради забавяне в работата.   „При постъпването си на работа имах конфликт на интереси със строителна фирма и съм заявил това в декларациите си в общината и в Сметната палата. Това беше един от мотивите неколкократно да отказвам на Иванчева да заема поста заместник-кмет. Впоследствие обаче излязох от фирмата”, каза още Русев.   Той подчерта, че изцяло подкрепя идеята, зад която стои и Иванчева – запазването на зелените площи в „Младост” и спиране на презастрояването. И допълни, че в скоро време ще започнат общо 10 строежа в района.  ", "date": "2018.06.05", "title": "Новият кмет на „Младост”: За мен Десислава Иванчева е невинна до доказване на противното"}
{"url": "http://epicenter.bg/article/Zapochva-literaturen-festival-Plovdiv-chete-2018/156004/2/0", "text": "През юни за шестнадесети пореден път ще се проведе литературният фестивал Пловдив чете. Събитието продължава в дните между 11 и 17 юни включително.   Около 40 български издателства ще предложат най-новите и най-добрите си заглавия в  . Отново на площад „Централен“ ще бъдат разположени 14 шатри, пълни с най-интересното от българската и чуждестранна литература.   За първа година ще бъде изграден и специален   ПЛОВДИВ ЧЕТЕ към Алея на книгата. В часовете от 17.30, 18.30 и 19.30 от 13 до 16 юни ще тече литературна програма, която се организира съвместно с Асоциация „Българска книга“. По традиция се очаква повечето издателства да продават книгите с отстъпка.   Екипът на Пловдив чете се надява повече читатели да участват в организираните срещи с гостуващите поети и писатели, преводачи, художници, редактори, музиканти.   По време на фестивала, на 17 юни ще бъде представена новата книга на Георги Господинов „Всичките наши тела“. Специален гост от Турция е литературният историк и преводач Хюсеин Мевсим. Гостуват още Ивана Шоят-Кучи (Хърватска), Луан Старова (Македония), световноизвестната американска писателка Елизабет Костова.   Сред участниците в Пловдив чете са: Ангел Игов, Борис Минков, Виктор Самуилов, Лилия Йовнова, Димана Йорданова, Елин Рахнев, Йордан Д. Радичков, Мехмед Атипов, Здравко Дечев, Росен Сеновски, Йохан Девлетян, Весела Ножарова, Веселина Сариева, Захари Карабашлиев, Васил Панайотов, Джеймс Илиянов, Катерина Стойкова, Невена Дишлиева, Мирела Иванова, Атанас Капралов, Никола Иванов, Светлозар Желев, Цочо Бояджиев, Владимир Тодоров, Любен Дилов-син, Зорница Христова, Александър Кьосев Клео Протохристова, Майа Разбойникова-Фратева, Борис Минков, Иван Станчев, Атанас Скатов, Тихомир Иванов, Светлана Стойчева, Джеймс Илиянов, Светлана Дичева, Стоян Николов-Торлака, Димитър Тонин, д-р Живко Лефтеров, д-р Момчил Методиев, Симо Лазаров, Яница Радева, Оля Стоянова, Ралица Лазарова, Виктория Роланска, Дамян Михайлов, Валентина Стоева, Лора Филипова, Радостина Николова, Кремена Дачова, Васко Начев, Илиян Василев.   Литературната програма на „Пловдив чете“ започва на 10 юни 2018 г.   ще стартира с приветствено слово от Министъра на културата Боил Банов (на 12 юни, от 20:00 часа на Античния театър). Тогава ще бъдат връчени и престижните   – за най-изявен поет през изминалата година, както и   – за най-добро художествено оформление на книга.   Публиката ще се наслади на известни хитове на   с участието на големите български музиканти: Кирил Маричков, Иван Лечев, Дони, Славчо Николов и Венко Поромански.   В рамките на литературния фестивал „Пловдив чете“ Министерството на културата и Община Пловдив ще връчат тазгодишните  . Категориите са 9 (с 18 подкатегории), а страстите около наградите и очакванията на специалисти и публика са както винаги високи.   В самото начало на Фестивала  ще обяви поредното издание на своята Програма за финансиране книги на пловдивски автори и важни за Пловдив издания. Ще се състои и връчване на   на Народна библиотека „Иван Вазов“.   За поредна година партньори на Литературния фестивал Пловдив чете са: Министерство на културата на Република България, Община Пловдив и Народна библиотека „Иван Вазов“ и Асоциация „Българска книга“, а домакин е Издателство Жанет 45.   Очакваме ви, за да усетим заедно пулса на литературата в Пловдив! Фестивалът е част от Културния календар на град Пловдив за 2018 година.   Божана Апостолова: „Каня всички да станат част от този истински празник на духовността!“.  ", "date": "2018.06.05", "title": "Започва литературен фестивал Пловдив чете 2018 (Видео)"}
{"url": "http://epicenter.bg/article/VMRO-iskat-MVR-da-zabrani-gey-parada-kato-zaplaha-za-obshtestveniya-red/156007/2/0", "text": "В сигнал до вътрешния министър Валентин Радев общинският съветник от ВМРО - Българско национално движение в СОС Карлос Контрера настоява МВР да забрани провеждането на София прайд на 9-и юни, съобщиха от пресцентъра на партията.   Заместник-председателят на постоянната комисия по обществен ред и сигурност към Столичен общински съвет Карлос Контрера изтъква, че съгласуването на провеждането на гей парада е допуснато при нарушаване на принципни положения на Закона за събранията, митингите и манифестациите, Закона за общинската собственост и Закона за МВР. Според него е недопустимо да се правят контролно-пропускателни пунктове, да се пречи на гражданите часове преди гей парада да преминават през парка. Също така той посочва, че са недопустими практиките да се блокират цели улици и тротоари като зони за сигурност за едно де факто частно парти.   Общинският съветник поставя остро и въпроса за охраната на парада от полицейските органи и сумата, която отново ще бъде платена с парите на данъкоплатците за разходите по пазенето на гей парада. Представителят на ВМРО посочва, че не е нормално 1200-1300 полицаи да охраняват това мероприятие и да се харчат по над 160 000 лв. от бюджета на МВР. Именно в тази връзка в сигнала се изтъква, че има очевидно противоречие в действията на МВР. При толкова охраната от полицейски служители това означава, че има данни за заплаха за обществения ред. В този случай МВР трябвало да ги предостави на Столична община и парадът или да се забрани, или да се премести на друго място, в друг ден и час. Ако не съществуват заплахи за сигурността и обществения ред съгласно чл. 12, ал. 1 и 2 от Закона за събранията, митингите и манифестациите, то не е нужно МВР да охранява това мероприятие или поне не с такъв интензитет.   Карлос Контрера упреква министъра на вътрешните работи, че за втора поредна година не взема отношение по темата и допуска явно нарушаване на закона, за да се угоди на организаторите на гей парада, които никога не са изявявали желание да си покрият разходите по охраната. Заместник-председателят на комисията по обществен ред и сигурност в СОС се възмущава, че се продължава с практиката служители на МВР да ходят по домовете на хората, които критикуват гей парада и да ги тормозят.   „Смятам, че МВР удобно се крие при всеки гей парад, отказва информация и същевременно с лека ръка праща кохорти полиция от половината държава да пазят това екзотично мероприятие, разбира се, с парите на българските данъкоплатци. Политическото ръководство на МВР трябва да отчете острата реакция на българското общество срещу Истанбулската конвенция - доказателство, че българите  не приемат подобни постановки, в това число и провеждането на гей паради. Нещо повече, тихомълком съгласувайки гей парада, МВР върви и срещу Българската православна църква, и срещу другите вероизповедания, които ясно и категорично заклеймиха София прайд.   Ето защо поставяме пред вътрешния министър въпроса „или-или“. Или да даде данни, че има опасност за обществения ред и да забранят парада, или, ако твърди, че няма опасност, да не го охраняват. Просто е.“", "date": "2018.06.05", "title": "Патриотите от ВМРО искат МВР да забрани гей парада като заплаха за обществения ред"}
{"url": "http://epicenter.bg/article/SEM-prekrati-pravomoshtiyata-na-Mariya-Stoyanova-/156011/2/0", "text": "С 5 гласа \"за\" членовете на Съвета за електронни медии (СЕМ) единодушно прекратиха правомощията на Мария Стоянова като член на Съвета, предаде БНР. Тя е подала заявление да бъде освободена заради изтичането на мандата ѝ на 1 юни.  Очаква се президентът Румен Радев да издаде указ за назначаване на нов член на СЕМ от президентската квота.  Медийният регулатор се състои от петима членове, от които трима се избират от Народното събрание, а двама се назначават от президента за срок от 6 години.  ", "date": "2018.06.05", "title": "СEМ прекрати правомощията на Мария Стоянова "}
{"url": "http://epicenter.bg/article/Liderite-na-levi-partii-ot-Vishegradskata-chetvorka-se-sabirat-v-Sofiya/156012/2/0", "text": "Срещата на четиримата лидери на партии от Вишеградската четворка (Чехия, Словакия, Унгария, Полша) и лидера на БСП Корнелия Нинова завърши с обща декларация, съобщиха от пресцентъра на \"Позитано\" 20. Следващата среща ще е в София, след шест месеца. Срещата на четиримата лидери на партии от Вишеградската четворка и председателя на БСП Корнелия Нинова завърши с приемане на обща декларация за бъдещо сътрудничество. В декларацията се казва:  - Решихме да работим по-сплотено като регион, за да обменяме добри практики, да си сътрудничим, да развиваме общи позиции по различни проблеми в Европа; - Ще търсим активно съюзници от други държави, които да подкрепят нашите инициативи; \"Тази първа среща е добро начало. Приехме декларация, че този формат ще стане постоянен. Ще се срещаме на всеки шест месеца за обсъждане на важни теми за нашите държави и Европа. Ще търсим съгласие в защита на общите ни интереси. Поканих колегите, следващата ни среща да бъде в България, след шест месеца.\" Това заяви Корнелия Нинова след срещата в Братислава.    ", "date": "2018.06.05", "title": "Лидерите на леви партии от Вишеградската четворка се събират в София"}
{"url": "http://epicenter.bg/article/Sofiyskata-mitropoliya-dari-aparatura-za-detskata-reanimatsiya-v--quot-Pirogov-quot-/156014/2/0", "text": "Софийската митрополия дари на Клиниката по детска реанимация на болница „ Пирогов\" апаратура от най-ново поколение за изследване на кръвосъсирването, съобщи БНТ.   Негово светейшество Патриарх Неофит лично направи дарението. От патриаршията прочетоха молитва и пожелаха на малките пациенти бързо оздравяване.   Дареният апарат чрез бърз и лесен метод в рамките на 10 минути показва нивата на кръвосъсирване. Така се избягват ненужните кръвопреливания. Ценен е също така при пациенти с тежки изгаряния и онкологични проблеми.", "date": "2018.06.05", "title": "Софийската митрополия дари апаратура за детската реанимация в \"Пирогов\""}
{"url": "http://epicenter.bg/article/Rumen-Radev-otkriva-konferentsiya-za-borbata-s-koruptsiyata/155980/2/0", "text": "Държавният глава Румен Радев ще открие от 10.00 часа в зала „Средец“ на столичния София Хотел Балкан международна конференция на тема „Европейски практики и възможности за противодействие на корупцията“. Това съобщиха от прессекретариата на държавния глава. На форума, който се провежда под патронажа на българския държавен глава, ще бъдат представени практиките на различни европейски държави в борбата с корупцията. На конференцията ще бъдат сравнени и антикорупционните модели в Европа, както и законодателствата, регламентиращи взаимодействието между органите за борба с корупцията и прокуратурата. Участие в събитието ще вземат утвърдени експерти от различни европейски държави, както и представители на български институции, ангажирани в противодействието на корупцията - председателят на Комисията за противодействие на корупцията и за отнемане на незаконно придобитото имущество Пламен Георгиев, председателят на Държавна агенция „Електронно управление“ Атанас Темелков, доц. Диана Ковачева д-р по международно право и международни отношения.  ", "date": "2018.06.05", "title": "Румен Радев открива конференция за борбата с корупцията"}
{"url": "http://epicenter.bg/article/Nikolina-Angelkova-kontra-na-Valeri-Simeonov--Nyama-narusheniya-po-obektite-v-Slanchev-bryag/155985/2/0", "text": "Това коментира за сутрешния блок на Нова телевизия министърът на туризма Николина Ангелкова. Вчера ведомството е направило проверка в курорта, където не са констатирани проблеми. „Всички обекти изяло попадат в одобрената от мен схема, те са там повече от 10 години и не са променяли своите параметни“, посочи министърът. По думите й плажовете на Слънчев бряг са едни от най-инспектираните.   Вицепремиерът Валери Симеонв обаче не е на същото мнение. Симеонов обяви, че пет от най-популярните заведения на южния плаж в Слънчев бряг трябва да бъдат съборени, защото са незаконни. Това са шумните дискотеки, които бяха проверявани заради силната музика миналото лято, уточни вицепремиерът и добави, че е подал сигнал до регионалния министър Николай Нанков.   Според Симеонов незаконни са и паркингите и бариерите на общинския път към тях. \"Всички обекти, които са разположени там, попадат от одобрената от мен схема. Те са там повече от 10 години. Тяхната квадратура съвпада с изискванията. Има пълно съответствие със схемата. Те отговарят на изискванията за преместваеми обекти, тъй като могат лесно да бъдат премахнати\", обясни Ангелкова.   По думите ѝ е важно да се спазват законите, но проверките не трябва да нарушават спокойствието и почивката на туристите. Именно заради това трябвало да се направи специален статут за националните курорти, какъвто бил и Слънчев бряг.   \"Трябва да се предлага всякакъв тип туризъм. По-добре да се обособят специални зони и хората да знаят къде отиват\", каза още Ангелкова, като добави, че \"няма как да е едно и също навсякъде\".   Валери Симеонов обаче се закани на част от обектите по морето, давайки заявка за нови акции. На старта на сезона той откри „Акция шум” в Слънчев бряг , където направи изненадваща проверка на работещите дискотеки в курорта. В социалните мрежи се появиха видеоклипове от акцията. Проверяващите открили, че в пет дискотеки в курорта музиката е по-силна от допустимото. Не били и шумоизолирани. Акцията е била с превантивен характер и собствениците на заведенията са се разминали само с предупреждение.", "date": "2018.06.05", "title": "Николина Ангелкова контра на Валери Симеонов: Няма нарушения по обектите в Слънчев бряг"}
{"url": "http://epicenter.bg/article/Sled-poroya-vav-Varna---kal-i-poruteni-kashti/155988/2/0", "text": "20 къщи останаха без покриви на територията на община Аксаково, 12 къщи в Куманово и 8 в Климентово. И днес ще продължат да се описват щетите. Ще бъдат отпуснати еднократни помощи в размер на 325 лева. Само едно семейство е останало без жилище, но е осигурено място, където да пребивава. Така че към момента нямаме бедстващи хора”. Това заяви областният управител на Варна Стоян Пасев, който следи ситуацията във Варна след обилния дъжд, който вчера наводни центъра на града. В околните селища обаче, където вилня малко торнадо, все още има проблеми. „След всяко бедствие, има и криза. Създаде се кризисна ситуация. Но за да обяви областният управител криза, трябва да има бедствено положение на територията на поне две общини. Въпреки това общините могат да кандидатстват за помощи към Комисията за бедствия и аварии, ако има нанесени материални щети върху инфраструктурата или обществените сгради”, добави областният управител на Варна Стоян Пасев. Дъждът обаче е причинил сериозни поражения върху инфраструктурата на българските железници. „От огромното количество дъжд, което се изля вчера във Варна, проточният канал, минаващ под влаковите релси, не можа да побере цялата вода. Днес трябва да съберем щаба, за да се прецени как могат да се отточат дъждовните води. И може би трябва да се мисли за друг маршрут на канала”, каза още областният управител на Варна Стоян Пасев. По думите му калта, нанесена от валежите, вече е отстранена от влаковите релси и влаковете са пуснати частично да преминават. \r\n \r\n \r\n \r\n", "date": "2018.06.05", "title": "След пороя във Варна - кал и порутени къщи"}
{"url": "http://epicenter.bg/article/Valeri-Simeonov-v-ataka--Angelkova-iska-da-prodade-20-dka-plazh--snimki-/156020/2/0", "text": "Скандални данни изнесе вицепремиерът Валери Симеонов за дейността на министъра на туризма Николина Ангелкова. След като днес тя обяви, че петте заведения на „Какао бийч“ на „Слънчев бряг“ няма да бъдат събаряни, днес вицепремиерът съобщи, че тя тайно се опитвала да продаде 20 дка плаж, който е изключителна държавна собственост.   На страницата си във „Фейсбук“ Симеонов публикува и скица, на която е обозначен терен, който Ангелкова смятала да изтъргува.     \"По достоверна информация, министърът на туризма е поискала писмено от Министерството на регионалното развитие и благоустройството да извади 20 декара плаж от изключителна държавна собственост и да бъде прекатегоризирана като частна. Така обикновено се подготвя продажбата на държавни парцели.   Става дума за пясъчни терени около хотелите на Елена Иванова - шефка на “Съюза на собствениците на Слънчев бряг”, както и за асфалтирания път и паркинг до скандалния хотел „Оазис“ на самия бряг на морето. Миналата година подадох сигнал за незаконните обекти пред хотелите на Иванова „Амфора“ и „Империал“, съсипали десетки декари златен пясъчен плаж: паркинги, спортни площадки, детски площадки, незаконни заведения, пътища, огради, и други, които госпожата беше присвоила с пасивното съдействие на държавните и общински органи.   В резултат от сигнала, обектите бяха премахнати, но апетитите останаха. Елена Иванова беше яростен поддръжник през 2017 г. на шумните заведения в курорта и публикуваше несъгласувани с организацията си позиции в тяхна защита. Явно лоялността й предстои да бъде осребрена.   Когато в Министерски съвет бъде внесено това решение, ще протестирам и ще гласувам против! Защото, както е тръгнало, ще останем без плажове – х-л „Оазис“, х-л „Дюн“, „Какао Бийч“, Бургас – северен плаж, и много други.\"", "date": "2018.06.05", "title": "Валери Симеонов в атака: Ангелкова иска да продаде 20 дка плаж (снимки)"}
{"url": "http://epicenter.bg/article/Rumen-Petkov--Demotivatsiyata-v-MVR-zapochva-da-varvi-kam-demoralizatsiya/156022/2/0", "text": "Председателят на АБВ Румен Петков в интервю за агенция „Фокус“ за мотивите за поисканата оставка на вътрешния министър Валентин Радев.     - Имаме три мотива. Първо, г-н Радев очевидно не се справя като цяло със ситуацията в МВР. Имаше месеци наред скандали и протести. Той обясни миналата година, че не вижда никакви аргументи да повишава заплатите на служителите. Накрая бяха повишени, но продължават проблемите с вътрешните неуредици. Някои социални проблеми на служителите бяха решени, въпреки министъра. Това е страшно, защото системата го вижда.   На второ място той е съучастник в съсипването на районни полицейски управления от една страна и от друга страна в неизпълнението на поети ангажименти от управляващите. За това трябва да се носи политическа отговорност, в случая тя е оставка. Давам конкретен пример. Управляващите шумно прокламираха идеята за полицай във всяко село. Давам примера с община Ботевград, която е много тежка като обслужване – 13 населени места, 50 махали, 36 хил. души население. Там съставът на Районното полицейско управление е намелен с 30 %. Продължават да изваждат служители оттам, които са кадърни и подготвени безспорно, но обезкръвяват РПУ-то. За сравнение ще дам община Самоков, която е равностойна по население и като етнически състав. Тук, ако някой тръгне да обяснява, съхраняването на състава в Самоков с това, че градът е туристически център, се заблуждава много жестоко. В зимните и летните курорти, обикновено, когато е пикът на сезона, се изпращат допълнителни сили от страната. В Ботевград се съсипва едно полицейско управление с богати традиции. Лично ходих при министъра, запознах го със ситуацията. Заместник-министърът Стефан Балабанов предприе всички мерки и въпреки това вече трети, четвърти месец не се решават въпросите, а ситуацията става много по-лоша.   Трето, в политически план министърът не може да защити интересите на ведомството, нито като бюджет, нито като превъоръжаване, нито като комуникация. Това са неща, които в тази ситуацията не са търпими. Министър-председателят трябва да вземе много спешни мерки, ако иска да съхрани атмосферата в министерството, защото в него съществува съвсем реалната заплаха някой от процесите на вътрешно напрежение и противопоставяне да стигнат до степен не просто не нежелание, а на деморализация. Демотивацията започва да върви към деморализация. Тук трябва да се вземат спешни мерки, ако искаме действително тази система да служи на обществото и държавата. Казвам го със съзнанието, че това са хора, направили много тежък избор. Всеки от тях лишава семейството и децата си, а за съжаление получават от министъра си неуважение и незачитане.        - Задълбочава се, защото недокомплектът в системата на МВР продължава да варира около 3500 души. Това е тежък проблем, който, ако не бъде решен, всички останали лъжи, че ще назначаваме във всяко село полицай, са безогледни. Това, че ние като общество позволяваме да бъдем лъгани, е друг въпрос. Подготовката на хората, които започват работа в МВР, е на критичен минимум. От трета страна Академията на МВР се нуждае от подкрепа. Тя е и ресурсна, и институционална. За съжаление оставам с впечатление, че това ръководство на МВР в лицето на министъра няма отношение към Академията и възможностите тя да води подготовка и преподготовка на личния състав.     - Оценката по ключовите въпроси от вътрешноведомствена гледна точка политиката на министъра е под всякаква критика. Той няма политика, това е проблемът. Той не може да направи разлика между съдебно и досъдебно производство, не може да направи разлика между вътрешна проверка и досъдебно производство. Скандалният случай с границата вече месеци наред неприключващата проверка там, е повече от показателен за неспособността на министъра да води неефективна политика. Какво означава половината пътници на самолет да влязат в страната, без какъвто и да е граничен контрол? Това е елемент от демотивацията и деморализацията на състава. Всичко останало са празни приказки. Тук аз не виня състава, а министъра. Имаме за съжаление много такива дефектни примери, в които политиката на ръководството на МВР е неадекватна. Ние имаме посегателство върху служители. Министърът никъде не се изправи да ги защити. Това са неща, които не трябва да бъдат подминавани, защото колкото повече ги подминаваме, толкова повече ще правим нежелана професията служител на МВР.    ", "date": "2018.06.05", "title": "Румен Петков: Демотивацията в МВР започва да върви към деморализация"}
{"url": "http://epicenter.bg/article/Korneliya-Ninova--Evropeyska-Balgariya-oznachava-evropeyski-standarti-za-borba-s-koruptsiyata/156023/2/0", "text": "\"Корупцията в България взима все по-големи размери. До момента имаме само имитация на борба с корупцията, но не и някакви резултати.\"   Това заяви лидерът на БСП Корнелия Нинова, която взе участие в Първата международна конференция \"Европейски практики и възможности за противодействие на корупцията\" под патронажа на президента на републиката Румен Рaдев.   Като пример за тази имитация тя даде приетия от управляващите антикорупцинен закон и това, че са заявили готовност за разговори по темата и взимаме на национално отговорни решения, а са провалили заседанието на КСНС, свикано от президента. По думите й за адекватността на закона на управляващите свидетелства и фактът, че само месец след приемането му, са започнали промени в него.  Корнелия Нинова поздрави президента за конференцията, защото: \"Европейска България означава и европейски стандарти за борба с корупцията.\"  ", "date": "2018.06.05", "title": "Корнелия Нинова: У нас има само имитация на борба с корупцията, без резултати!"}
{"url": "http://epicenter.bg/article/Simeon-Vtori--Balgariya-izigra-prestizhna-rolya-v-regiona-s-evropredsedatelstvoto--VIDEO-/156024/2/0", "text": "Пътят на ЕС е един и това е обединение. Това заяви в   Симеон Сакскобурготски. Според него сътресенията в Общността са временни и ще бъдат преодолени чрез единство. Той определи българското европредседателство като успешно, а срещата ЕС – Западни Балкани на 17 май като ключова за страните от региона.  \"Съдейки от международните отзиви – да, тази среща наистина е била успешна и интересна. Най-вече мисля че и за България е много полезна, защото намерихме ниша, за която да имаме, не бих казал водеща роля, но престижна роля в този край на Европа, в страните които още не са членки и да може да им се помогне и въобще да се фокусираме върху тази тема\", заяви бившият премиер.  \"Тук мисля че това беше много уместно и удачно от страна на нашите власти да акцентират върху тези теми. А всичко друго, разбира се, постепенно – ето виждате днес има среща на министрите на земеделието, което е извънредно важно и за нас. Знаете ли това са временни моменти, тези председателства, светът не започва и не свършва с всяко председателство, но хубаво е да се справим и аз мисля, че така сме направили\", обобщи Симеон.  ", "date": "2018.06.05", "title": "Симеон Втори: България изигра престижна роля в региона с европредседателството (ВИДЕО)"}
{"url": "http://epicenter.bg/article/Tsvetan-Tsvetanov-se-sreshtna-s-federalniya-prokuror-na-Germaniya-d-r-Peter-Frank/156025/2/0", "text": "Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна в Народното събрание с федералния прокурор на Германия д-р Петер Франк. Той е на официално посещение в София по покана на главния прокурор Сотир Цацаров, съобщиха от пресцентъра на ГЕРБ.  Цветан Цветанов подчерта пред д-р Петер Франк, че приемането на антикорупционното законодателство беше едно от големите предизвикателства пред управляващото мнозинство.  „Темата е чувствителна за цялото ни общество и проведохме редица обществени обсъждания, като в тях участваха представители на всички институции и неправителствените организации. Едва след приключването им пристъпихме към приемането на новия антикорупционен закон“, обясни той и допълни, че към днешна дата вече имаме избрани членове и действаща Комисия за противодействие на корупцията и отнемане на незаконно придобитото имущество.  Цветан Цветанов бе категоричен, че с приемането на този закон работата на българския законодателен орган в сферата на сигурността и вътрешния ред не се е изчерпала.  „В изпълнение на приетата през 2015 г. Стратегия за реформа в Съдебната система, която бе приета от българския парламент с квалифицирано мнозинство, продължихме да изпълняваме набелязаните мерки. Направихме промени в Конституцията, с които разделихме ВСС на съдийска и прокурорска колегии и така дадохме устойчивост и прогнозируемост в развитието на съдебната система“, подчерта председателят на ПГ на ГЕРБ.  „Приехме промени в Закона за мерките срещу изпирането на пари и Закон за противодействие на тероризма“, уточни още председателят на Комисията по вътрешна сигурност и обществен ред. Цветанов обясни, че с промените в антитерористичния закон страната ни отговаря на съвременните предизвикателства пред сигурността – едно от които несъмнено е тероризмът. „В общественото обсъждане преди приемането на закона участваха представители на Европарламента, Европейската комисия, на германския Бундестаг, на Израел, на дипломатическите представителства в България и на неправителствените организации“, подчерта още председателят на ПГ на ГЕРБ.  Председателят на вътрешната комисия припомни също, че един от най-големите успехи на парламентарното измерение на Българското председателство на Съвета на ЕС е приемането в София на процедурните правила за парламентарен контрол върху работата на Европол от страна на ЕП и националните парламенти. Цветан Цветанов подчерта, че очертаването на ясна европейска перспектива пред страните от Западните Балкани, случило се по време на председателството, е стъпка към гарантирането на сигурността на целия Европейски съюз.  По време на срещата Цветан Цветанов сподели задоволството си от декларираната воля за продължаване на доброто сътрудничество между България и Германия в сферата на правоохранителната система. Цветанов бе категоричен, че България винаги е разчитала и ще продължи да разчита на немския опит в сферата на съдебната власт. Той подчерта и отличното сътрудничество в фондация „Ханс Зайдел“.  Германският федерален прокурор д-р Петер Франк отбеляза, че на организираната престъпност и корупцията трябва да се противодейства на всички възможни равнища, като това трябва да е видимо и за обществото.  „Създаването на антикорупционен орган е много важна стъпка. Това е сигнал, че проблемът е разпознат, което е важна предпоставка към преминаването към следващия етап на противодействие“, обясни д-р Франк. По думите му в близките 10 години тероризмът ще бъде основната заплаха за западните страни. „Тук сътрудничеството е ключово, като трябва да се стремим не само към двустранни сътрудничества, но и към тристранни и многостранни партньорства“, подчерта д-р Петер Франк.  ", "date": "2018.06.05", "title": "Цветан Цветанов се срещна с федералния прокурор на Германия д-р Петер Франк"}
{"url": "http://epicenter.bg/article/Antikoruptsiyata-e-otnela-imushtestvo-za-nad-114-mln-/156026/2/0", "text": "Антикорупционната комисия има внесени искове за над 3 милиарда лева по висящи производства и е отнела имущество досега за над 114 милиона, отчете шефът й Пламен Георгиев по време на международна конференция за корупцита под патронажа на президента Румен Радев, съобщи Канал 3.   Получаваме и сигнали за хора по високите етажи на властта, каза Георгиев и обеща да представи пред медиите на нарочна пресконференция всички резултати от приключените до момента 20-30 проверки. Над 200 са получените сигнали за корупция, откакто е сформирано новото звено, обединило няколко други органа.   Георгиев обърна внимание още на гражданите да не превръщат в пощенска кутия антикорупционната комисия със \"съседски сигнали\" от рода на такива - че съседът е безработен, а кара скъпа кола. Такива се препредават на НАП или прокуратурата, ако има данни за престъпление, обясни Георгиев.   Корупцията няма да бъде преборена успешно, \"ако седем милиона българи не застанат зад нас и не ни уведомяват кога и къде има\", каза по време на форума Георгиев.   Пред медиите по-късно той коментира и апела си комисията за борба с корупцията да може да задържа при данни за престъпление, като се мотивира, че по този начин се предотвратява течът на информация. Георгиев даде за пример ареста на Десислава Иванчева.   \"Слава Богу, там всичко беше прекрасно изпълнено, нямаше теч на информация, но няма гаранция, че утре няма да има\", каза той. Пламен Георгиев подчерта, че рискът от теч на информация е много по-малък, ако се прави организация по реализация между 10 души, отколкото между 50 души. Друго щяло да бъде, ако на място са били само неговата комисия и прокуратурата.   \"Най-нормалното е, като разкриваш престъпление, да можеш да задържаш. Не знам защо стана тази истерия, ние нищо толкова не искаме, нито някакви големи правомощия, а това, което иска всеки друг орган, който има правомощия да разкрива престъпления\", добави Георгиев. По думите му, той само е защитил идеята си, а законодателят е в правото си да реши дали я възприема.", "date": "2018.06.05", "title": "Антикорупционната комисия е отнела имущество за над 114 млн."}
{"url": "http://epicenter.bg/article/Vitomir-Saraivanov-se-zavrashta-v-BNT--shte-oglavi-sportnata-redaktsiya-/156031/8/0", "text": "Витомир Саръиванов ще оглави спортната редакция на БНТ, стана ясно днес. Той вече се е разделил с bTV, където също бе шеф на спорта. Кариерата на Саръиванов започна именно в БНТ, припомня Топспорт.  Както е известно, шефският пост в държавната телевизия е свободен след раздялата с Методи Манченко. В момента временно на поста е Боряна Тончева.  Витомир Саръиванов има над 20-годишен телевизионен опит. Повече от 10 години e спортен коментатор и водещ в БНТ. Бил е основно лице на българския филиал на \"Евроспорт\".  Работил е още за ТВ7 и Нова телевизия като водещ и продуцент. В последните 2 години бе и.д. гл. редактор \"Спорт\" в \"Би Ти Ви медия груп\".  ", "date": "2018.06.05", "title": "Витомир Саръиванов се завръща в БНТ, ще оглави спортната редакция "}
{"url": "http://epicenter.bg/article/Ronaldo-iska-40-mln--evro-godishno--za-da-ostane-v--quot-Real-quot--/156050/8/0", "text": "Кристиано Роналдо иска 40 милиона евро на година, за да продължи да играе за \"Реал\" Мадрид, твърди \"Мирър\".  След финала в Шампионска лига срещу \"Ливърпул\", Роналдо намекна, че това лято ще напусне Кралския клуб. При последвалите разговори с ръководството играчът е поискал почти двойно увеличение на годишното си възнаграждение.  В момента той заработва по 23 млн. евро на година, припомня бТВ.  Според британското издание, ръководството на \"белите\" няма намерение да удовлетвори желанието на голямата си звезда и е готово да вдигне заплатата му само със 7 млн. евро.  Роналдо вече води подготовка с Португалия за започващото на 14 юни световно първенство по футбол в Русия. Португалците са в една група с отборите на Испания, Мароко и Иран.  ", "date": "2018.06.05", "title": "Роналдо иска 40 млн. евро годишно, за да остане в \"Реал\" "}
{"url": "http://epicenter.bg/article/Noviyat-kubinski-lider-prie-za-parvi-pat-predstaviteli-na-SASht-/155994/7/0", "text": "Новият кубински лидер Мигел Диас-Канел проведе първите си срещи с посетители от САЩ, предадоха Асошиейтед прес и ТАСС, цитирани от БТА.  Диас-Канел се срещна с републиканския сенатор от щата Аризона Джеф Флейк и с изпълнителния директор на \"Гугъл\" Ерик Шмит. Те обсъдиха състоянието на кубинско-американските отношения и възможните области на сътрудничество.  Те са дискутирали и увеличаването на интернет достъпа за Куба посредством свързване с подводни фиброоптични кабели, преминаващи близо до острова, което ще позволи на кубинците да имат по-бърз достъп до данни, съхранени по света. Куба използва сега кабел, който преминава под Карибите до Венецуела.  Флейк описа срещата като положителна и важна стъпка към евентуална сделка.   ", "date": "2018.06.05", "title": "Новият кубински лидер прие за първи път представители на САЩ "}
{"url": "http://epicenter.bg/article/Vladimir-Putin--Rusiya-nyama-da-predade-Krim-pri-nikakvi-obstoyatelstva--/155995/7/0", "text": "Президентът на Русия Владимир Путин заяви, че страната му не би предала Крим на Украйна при никакви обстоятелства. Той направи изявлението си в интервю за най-голямата обществена медия в Австрия „ORF“, предава ТАСС, цитирана от Агенция \"Фокус\".  „Когато противоконституционен военен преврат се извърши в Украйна и властта бе взета чрез сила, нашата армия се намираше легално в Крим, нашата военна база беше там по силата на сключени споразумения“, заяви Путин. Той обърна внимание на факта, че „руската армия винаги е присъствала в Крим“.  „Първото нещо, което направихме, бе да увеличим контингента си, за да предпазим нашите въоръжени сили там, нашите военни съоръжения, където, както видяхме, редица нападения и посегателства се подготвяха. Така започна всичко. Нашите служители винаги са били там. Както вече казах – те бяха там, не са участвали в нищо“, допълни Путин.  „Когато, обаче, спиралата на противоконституционните действия на Украйна започна да се завърта, когато хората в Крим си мислеха, че са в опасност, когато националисти бяха изпращани там с влакове, започнаха да блокират автобуси и наземен транспорт, хората искаха да се защитят. Така започна всичко. Процесът започна в парламента на Крим, за да се потвърди независимостта му от Украйна“, заяви руският президент.  „Към онзи момент нашите въоръжени сили, които не надхвърляха бройката на базата, която е по споразумение, осигуриха независимите свободни избори – волята на народа, живеещ в Крим. Решението за провеждането на този референдум беше направено от парламента на Крим, който беше избран в пълно съгласие с конституцията и законите на Украйна. При такива обстоятелства няма нищо нелегално“, поясни Путин.  Той повтори: „Крим придоби независимост, не като резултат от навлизането на руски военнослужещи, а чрез волята на народа на Крим изразена в отворен референдум“.  Путин отговори недвусмислено на въпроса за евентуалните условия, при които Русия може да върне Крим: „Няма такива условия и не може да има“.  Русия е създала добри условия за следващите стъпки за развитие на икономиката, заяви президентът Владимир Путин  „Създадохме много добри условия за следващите стъпки за развиване на икономиката и със сигурност ще го направим“, заяви Путин.  Отговаряйки на въпрос за настоящето състояние на руската икономика в сравнение с 2012 година, Путин отбеляза: „От 2012 година насам Русия премина през няколко много трудни икономически предизвикателства и това не беше само заради така наречените санкции и ограничения. Това е най-вече, заради сериозния спад на цените в нашия традиционен износ. Това оказа влияние върху бюджетните приходи, което в основната си означава приходите на гражданите“.  В същото време, според него в тези условия властите са „направили най-важното нещо – запазване и засилване на макроикономическата стабилност в страната“.  Путин се съгласи, че от 2012 година насам „нивото на доходите е паднало малко“, но заяви че „ако погледнем в началото на нашия път, от 2000 година насам, ние намалихме до половина хората живеещи под линията на бедност. От 2012 до 2016-2017 година тази картина леко се е изменила в неблагоприятна за нас посока, но в момента всичко отново се нарежда“.  Руският президент също така припомни, че към края на 2015 година инфлацията е била близо 13 процента, а „сега инфлацията е рекордно ниска за цялата модерна история на Русия – 2.5 процента“.  „Нямаме за цел да разединяваме някой или нещо в ЕС. Точно обратното – заинтересовани сме от единен и процъфтяващ ЕС, защото той е наш важен търговски и икономически партньор“, подчерта Путин в интервю за австрийски телевизионен канал, който не е уточнен от редакцията.  Путин пристига във Виена на 5 юни, припомня вестникът.  По-рано канцлерът на Австрия Себастиан Курц заяви, че Виена би искала да допринесе за подобряването на диалога с Москва. На свой ред вицеканцлерът Хайнц-Кристиан Щрахе призова за отмяна на западните санкции срещу Русия.  ", "date": "2018.06.05", "title": "Владимир Путин: Русия няма да предаде Крим при никакви обстоятелства! "}
{"url": "http://epicenter.bg/article/Nikos-Kotsias--Na-masata-za-pregovori-za-imeto-na-Makedoniya-ostavat-tri-predlozheniya-/155999/7/0", "text": "Република Северна Македония, Република Горна Македония и Република Нова Македония са имената, които са останали на масата за преговори между Скопие и Атина, след като отпадна и предложението за Република Вардарска Македония. В следващите дни може да се стигне до постигането на споразумение, с който да бъде сложена точка на десетилетния спор за името на Македония. Това заяви министърът на външните работи на Гърция Никос Коциас в интервю за държавната телевизия ЕРТ, отбелязва скопското електронно издание МКД, цитирано от Агенция \"Фокус\".  Запитан защо се бави телефонният разговор между премиерите на Македония и на Гърция, Зоран Заев и Алексис Ципрас, Коциас заяви, че „правителството на съседната страна се сблъска с проблеми и сега обмисля някои ревизии на договора, т.е. рамката за споразумение, която беше установена на срещите с македонския външен министър Никола Димитров в Ню Йорк и Брюксел\". Коциас обаче изрази надежди, че тези трудности ще бъдат преодолени до няколко дни.  „Сега е моментът да кажем голямото „да“ или голямото „не\". Сделката не е спринт на 100 метра, има камъни и падания, и трябва да имаме търпение. Но докато няма споразумение, нищо не е завършено\", коментира първият дипломат на Атина.  Според него споразумението е добър компромис, от който печелят и двете страни.  Гръцкият министър не пожела да коментира информацията, че е договорено името Северна Македония и заяви, че окончателният вариант ще бъде обявен от премиерите на двете съседни държави. Говорейки за възможните имена, Коцияс също така заяви, че „Атина е предложила на Скопие\" да предложи нови имена, ако не приема някое от предложенията на посредника на ООН в спора Матю Нимиц.  Той отговори и на критиките от опозицията, заявявайки, че предишните гръцки правителства са приемали решения като Република Македония-Скопие, т.е. с двойна формула, без изискване за всестранна употреба, т.е. ерга омнес.  „Наш национален интерес е да решим проблема с името на съседа и това е целта на нашата активна външна политика\", категоричен бе Коциас.   ", "date": "2018.06.05", "title": "Никос Коциас: На масата за преговори за името на Македония остават три предложения "}
{"url": "http://epicenter.bg/article/Italianskata--Liga--skochi-na-Soros--Ne-sme-poluchavali-pari-ot-Rusiya/156003/7/0", "text": "Милиардерът Джордж Сорос отново се опита да се намеси в работата на чужди държави, призовавайки италианците да накарат партия Лига да разкрие дали е получила финансиране от Русия, предаде АП.   Лигата разкритикува думите на Сорос, изречени в неделя на икономически форум в Северна Италия. Партията каза, че не получавала \"никога нито лира, нито евро или рубла от Русия\". Но лидерът на Лига Матео Салвини, който е вътрешен министър в новото правителство на премиера Джузепе Конте, нарече руския президент Владимир Путин \"един от най-добрите държавници\". Силвио Берлускони е сред поддръжниците на Салвини и както е известно е един от най-близките приятели на Путин. Полемиката около изказването на Сорос фокусира вниманието върху проруската програма на правителството на Лига и на антисистемното Движение Пет звезди. В нея се потвърждават ангажиментите на Италия към НАТО, но се призовава за вдигане на европейските санкции, наложени на Русия, както и за започване на диалог и партньорство, предвид икономическото, търговското и стратегическото влияние на Москва.   По време на конференцията в Северна Италия Сорос бе запитан за възможна руска намеса в италианската външна политика. Той отговори, че е много притеснен, че Русия упражнява \"негативно влияние\" в Европа и каза, че италианците имат правото да знаят дали Москва е замесена в изборните резултати. \"Не знам дали Путин действително подкрепя финансово него и неговата партия. Това е въпрос, който мисля, че италианското общество има правото да попита\", каза Сорос, визирайки Салвини.   Руски представители отхвърлиха твърденията, че Русия е подкрепяла и финансирала Лига или които и да е други проруски партии. Салвини и Сорос дълго време са в спор, по-специално заради миграционната политика. Фондация \"Отворено общество\" вложи милиони долари в групи, които подпомагат мигрантите и бежанците в Европа. Неотдавна Сорос премести фондацията от Унгария, където премиерът Виктор Орбан я обвини, че е част от стратегия за наводняване на Европа с мигранти. Сорос и фондацията отричат това.   Сега Салвини заяви, че е срамно, че Сорос е бил поканен на конференцията в Северна Италия. Лидерът на Лига направи няколко визити в Русия, в това число през март 2017 г., за да подпише споразумение за сътрудничество с управляващата партия Единна Русия.", "date": "2018.06.05", "title": "Италианската „Лига“ скочи на Сорос: Не сме получавали пари от Русия"}
{"url": "http://epicenter.bg/article/Melaniya-Tramp-se-poyavi-na-priem-v-Beliya-dom-za-parvi-pat-sled-operatsiyata/156005/7/0", "text": "Първата дама на САЩ Мелания Тръмп се появи за първи път на обществена проява, след като преди три седмици претърпя бъбречна процедура, предадоха Асошиейтед прес и ДПА, цитирани от Дир.бг   Госпожа Тръмп присъства на прием в Белия дом за близките на военни, които са изгубили живота си в конфликти. Тя бе на първия ред в залата, в която се проведе приемът, на който кратка реч произнесе президентът.   В Туитър бе качено и видео на първата дама, в което се вижда как тя е облечена с черна рокля без ръкави и как минава през Източната стая на Белия дом, придружавана от Тръмп.   Самата първа дама също сподели 3 снимки, към които туитна:    Мелания Тръмп бе видяна за последно на 10 май, когато посрещна заедно със съпруга си трима американски граждани, освободени от Северна Корея. Четири дни след това Белият дом обяви, че тя е в болница за лечение на доброкачествено бъбречно състояние. Тя напусна болницата пет дни по-късно.   Тези дни стана ясно, че тя няма да придружава съпруга си на срещата на върха на Г-7 в Канада в края на тази седмица, нито пък ще бъде в Сингапур за историческата среща на върха на Тръмп със севернокорейския лидер Ким Чен-ун на 12 юни.   Заради дългото отсъствие на Мелания се появиха какви ли не спекулации - от това, че се е подложила на пластична операция, до това, че се е изнесла от Белия дом. Появиха се и твърдения, че възстановяването ѝ от интервенцията е по-трудно от описаното от Белия дом.   На церемонията днес Тръмп се присмя на всички спекулации. В изявление на Мелания Тръмп относно спекулациите се казва:  , предаде ДПА.", "date": "2018.06.05", "title": "Мелания Тръмп се появи на прием в Белия дом за първи път след операцията (Снимки)"}
{"url": "http://epicenter.bg/article/Sebastian-Kurts-predlozhi-sakrashtavane-na-broya-na-evropeyskite-komisari-ot-28-na-18/156006/7/0", "text": "Канцлерът на Австрия Себастиан Курц предложи реформи в Европейския съюз, които предвиждат съкращаване на броя на комисарите с цел икономии от административните разходи, съобщава германският национален ежедневник Die Welt. Курц призова Брюксел „да подходи с внимание към парите на данъкоплатците“. Седмици преди началото на ротационното председателство на Австрия на Съвета на ЕС, Курц подчерта: „Мисля, че ако искаме да спасим Европа, Брюксел трябва да даде пример и да съкрати административните разходи“. Конкретно той предлага преди съкращения в ЕК: „Ако броят на комисарите бъде намален от сегашните 28 до 18, на базата на справедлива ротационна система, това ще доведе не само ще доведе до спестяване, но и ще направи ЕК също така по-ефективна и по-фокусирана\".  Освен това Курц твърди, че би било добре да има само едно седалище на Европейския парламент. „Разбира се, че е безсмислено да има две седалища на един и същи парламент – Брюксел и Страсбург. Сигурен съм, че в бъдеще ЕП ще се намира само на едно място“. Същевременно австрийският канцлер се показа като реалист: „Франция никога няма доброволно да се откаже от Страсбург“.  По правило ЕП заседава веднъж месечно от понеделник до четвъртък в Страсбург, Франция, а през останалата част от месеца се събира в Брюксел. Цената на тази двойна структура възлиза на около 200 милиона евро годишно. Секретариатът на ЕП е в Люксембург. Схемата се основава на споразумения, съгласно които институциите на ЕС следва да се намират в колкото се може повече страни. Не става въпрос само за престиж, но и за реални икономически интереси. В разгорещен дебат за нова многогодишна финансова рамка за ЕС от 2021 Австрия призовава - наред с други нетни вносители като Нидерландия, Дания, Швеция и Финландия - сегашното ниво на разходите в бюджета на ЕС да не надвишават един процент от брутния вътрешен продукт. Но в разрез с това предложение, разходите се очаква да нараснат от 1,211 до 1,279 милиарда евро до 2027 г., което е равно на около 1,11 % от икономическата продукция. За кратко това е неприемливо. Австрия ще прехвърля 970 милиона евро за Брюксел всяка година. Многогодишната финансова рамка е вид таван за годишните бюджети. Тя определя размера на всяка бюджетна позиция и колко средства се изразходват във всяка държава-членка. Курц има амбицията да започне „тежки и дълги\" преговори. Въпреки това той приветства увеличените инвестиции в защитата на външните граници на ЕС. За разлика от тях, плановете за строги икономии във Виена се разглеждат критично.  ", "date": "2018.06.05", "title": "Себастиан Курц предложи съкращаване на броя на европейските комисари от 28 на 18"}
{"url": "http://epicenter.bg/article/Predotvratiha-pokushenie-sreshtu-Benyamin-Netanyahu/156018/7/0", "text": "Израелската спец служба е неутрализирала терористи, които са подготвяли покушение срещу премиера Бенямин Нетаняху и кмета на Ерусалим Нира Барката. Това съобщи Jerusalem Post.  Според информацията, спецслужбата е разкрила в Източен Ерусалим терористична група, чиито действия са били координирани от територията на Сирия. Разработен е бил план за атаки срещу премиера, кмета на Ерусалим, канадски дипломати и сградата, където се помещава консулството на САЩ.  Ръководител на терористите е 30-годишният Мохамед Джамал Рашад, който е живеел в лагер за бежанци на територията на Израел. Той е провеждал предварителна работа, събирал е информация за целите на атаките и е организирал други съучастници.  Освен Рашад, са арестувани още двама от терористите. Те са дали показания, с които потвърждават целта на готвените терористични нападения.    ", "date": "2018.06.05", "title": "Предотвратиха покушение срещу Бенямин Нетаняху"}
{"url": "http://epicenter.bg/article/Koshmaren-telefonen-razgovor-proveli-Tramp-i-Makron/156033/7/0", "text": "Телефонен разговор между американския президент Доналд Тръмп и френския президент Еманюел Макрон се е провел миналата седмица, след като Макрон отправи критики към Тръмп. Темата на разговора е била - търговия и миграция. За това съобщава Си Ен Ен, позовавайки се на свои запознати източници. „Просто лошо. Той (разговорът) беше кошмарен”, заяви източникът. „Макрон смяташе, че ще може да говори с него на база на тяхната връзка. Но Тръмп не обича да бъде критикуван така”, допълва той. Кратко изявление дойде от Вашингтон относно разговора. „Двамата лидери обсъдиха проблема с миграцията в Либия, както и времевите варианти той да се реши. Президентът Тръмп подчерта нуждата от балансирана търговия с Европа”, Тръмп проведе подобен разговор и с британския министър-председател Тереза Мей, припомня БГНЕС. Разговорът с Макрон се е състоял на същия ден, в който новите мита за стомана и алуминий влязоха в сила. В изявление разпространено от Елисейския дворец става ясно, че Макрон съжалява за решението на САЩ да потвърди митата върху алуминия и стоманата. „Това решение е не само незаконно, но е и грешка в много отношения. Грешка е защото помага за разбалансирането на световната икономика по възможно най-лошия начин, чрез фрагментация и икономически национализъм”, продължава изявлението, като Макрон добавя, че „ако това се отразяваше на нашите взаимоотношения то това щеше да се случи още когато той напусна парижкия (климатичен) договор. Френският президент е един от лидерите в ЕС с най-добри взаимоотношения с американския президент.", "date": "2018.06.05", "title": "Кошмарен телефонен разговор провели Тръмп и Макрон"}
{"url": "http://epicenter.bg/article/Mariano-Rahoy-napuska-posta-predsedatel-na-Narodnata-partiya-/156035/7/0", "text": "Мариано Рахой обяви, че напуска лидерското място в консервативната Народна партия (НП), след като миналата седмица бе отстранен от премиерския пост в Испания след вот на недоверие, предава AFP, цитирана от Агенция \"Фокус\".  „Мисля, че е настъпил моментът да се сложи край на този период. Народната партия трябва да продължава да напредва и да изгражда своята история в служба на испанците под ръководството на друго лице\", заяви Рахой пред партийни активисти.  ", "date": "2018.06.05", "title": "Мариано Рахой напуска поста председател на Народната партия "}
{"url": "http://epicenter.bg/article/Noviyat-italianski-premier-poiska--zadalzhitelno--i--avtomatichno--prerazpredelenie-na-bezhantsite-v-ES-/156049/7/0", "text": "Новият министър-председател на Италия Джузепе Конти призова за „задължително“ и „автоматично“ преразпределение на бежанците, пристигащи на бреговете на неговата страна сред страните-членки на Европейския съюз. Премиерът заяви това в хода на първата си реч пред италианския Сенат, предава AFP, цитирана от Агенция \"Фокус\".  „Ще положим големи усилия за преразглеждането на Дъблинския регламент, за да постигнем по-справедливо разпределение на отговорностите и ще целим да се договорим за автоматична система за задължително разпределение на бежанците“, заяви Конти в програмната си реч.  „Първият лакмусов тест за новия формат на диалога ни с ЕС ще бъде въпросът за имиграцията“, посочи новият премиер.  „Управлението на мигрантския поток засега е провал: Европа допусна егоистични затваряния на границата от много страни, което натовари изключително много нашата страна с издръжката им и трудностите“, добави още той.  „Франс прес“ съобщава още, че също във вторник европейските страни са признали, че са далеч от това да решат вече двугодишния проблем с правилата за бежанците, въпреки че си бяха поставили краен срок до края на този месец, като се оправдаха с „по-тежкия политически климат“ заради спечелените от десните евроскептични партии избори в Италия.  Джузепе Конте заяви още, че правителството му ще се стреми към намаляване на огромния държавен дълг на страната, но „чрез растеж“, а на посредством политика на строги икономии.  \"Искаме да намалим нашия държавен дълг, но искаме да го направим чрез растеж, а не с мерки за строги икономии\", подчерта Конте в първата си реч пред Сената след встъпването си в длъжност.   ", "date": "2018.06.05", "title": "Новият италиански премиер поиска „задължително“ и „автоматично“ преразпределение на бежанците в ЕС "}
{"url": "http://epicenter.bg/article/Kralyat-na-Yordaniya-naznachi-nov-premier/156051/7/0", "text": "Кралят на Йордания Абдула II назначи за премиер досегашния министър на образованието Омар Разаз, съобщи днес кралският двор, цитиран от световните агенции, предаде БТА.   Разаз заменя на поста Хани ал Мулки, който вчера подаде оставка на фона на започналите миналата седмица масови протести в кралството срещу мерките за икономии на правителството, включително  предстоящото увеличаване на данъците.   Въпреки оставката уличните демонстрации продължиха, като организаторите заявиха, че няма да се откажат, докато не бъдат отменени промените в данъчното законодателство. Тази нощ няколко хиляди души се бяха събрали около сградата на премиерската канцелария и някои от тях влязоха в сблъсъци с полицейските части за борба с масовите безредици.   В съобщението на кралския двор се казва, че новото правителство трябва да преразгледа цялата данъчна система в страната и да влезе в диалог с гражданите относно промяната в подоходния данък.   Новият премиер Омар Разаз е икономист, дипломиран в Харвардския университет. Работил е на висок пост в Световната банка, както и в банки и мозъчни тръстове в Йордания.   Кралят има последната дума по всички политически въпроси в Йордания и засега не е ясно какъв мандат за реформи ще получи Разаз.   Профсъюзите са насрочили за утре стачка и нови демонстрации. ", "date": "2018.06.05", "title": "Кралят на Йордания назначи нов премиер"}
{"url": "http://epicenter.bg/article/Konkursat--quot-Mis-Amerika-quot--premahva-kraga-po-banski--veche-nyama-da-se-otsenyava-vanshniya-vid-na-damite/156056/7/0", "text": "Организаторите на конкурса \"Мис Америка\" премахнаха кръга по бански, като обясниха, че повече няма да оценяват участничките по техния външен вид, съобщи Асошиейтед прес, цитирана от Дир.бг   Гретчен Карлсън, бивша Мис Америка, която ръководи попечителския съвет на конкурса, обяви промените в телевизионното предаване \"Добро утро, Америка\". Тя каза, че ще бъде променен и кръгът с вечерно облекло и журито вече няма да оценява участничките по избрания тоалет.    - каза тя.   Промените са заради скандала, който избухна през декември миналата година, когато бивши ръководители на конкурса се присмяха на интелигентността и личния живот на победителки в него. Това предизвика промени в ръководството и на трите водещи длъжности бяха назначени жени.   Промените ще бъдат въведени още на тазгодишния конкурс през септември.   Конкурсът \"Мис Америка\" се провежда от 1921 година, а \"Мис САЩ\" - от 1952 г.", "date": "2018.06.05", "title": "Конкурсът \"Мис Америка\" премахва кръга по бански, вече няма да се оценява външният вид на дамите"}
{"url": "http://epicenter.bg/article/-quot-Nyu-York-Tayms-quot--Turskite-milioneri-byagat-ot-stranata-zaradi-Erdogan-/156057/7/0", "text": "Влиятелният американски вестник „Ню Йорк Таймс” публикува убийствена статия, в която се твърди, че 12% от турските милионери „набързо са напуснали страната”, пише вестник „Джумхуриет”, цитиран от Агенция \"Фокус\".  Посочват се две основни причини за това „бягство”. Първо – икономическите затруднения в Турция и второ – „насилствените политики” на президента Реджеп Тайип Ердоган.  „Богатите по принцип не емигрират заедно с парите си. Когато обаче това се случи; бъдете сигурни – започнали са да бият камбаните за опасност в тази страна. В момента в света има поне 15 милиона души, които притежават над 1 милион долара. През миналата година 100 хиляди от тях са сменили страната на пребиваване (0.67%, дори и под 1 %). … Що се касае до Турция; през 2017-та 12% от турските милионери (близо 20 пъти повече) са се преселили в други държави. Самото това като факт е достатъчно доказателство за икономическите реалности в Турция; в какво трудно положение е изпаднала страната\", коментира изданието.  \"Освен това от началото на тази година турците масово обменят лирите си за долари и евро, като голяма част от тях ги изнасят и зад граница. В сравнение с другите страни с възникващи пазари, Турция е на първо място по „бягство” на милионери зад граница. Следва я Венецуела. … Турските милионери бягат от държавата си както заради икономическите затруднения; така и също в резултат на „потискащите политики” на президента Ердоган, пише още „Ню Йорк Таймс”, цитиран от „Джумхуриет”.  ", "date": "2018.06.05", "title": "\"Ню Йорк Таймс\": Турските милионери бягат от страната заради Ердоган "}
{"url": "http://epicenter.bg/article/Kiriakos-Mitsotakis--Ne-priznavame-makedonskata-natsionalnost-i-makedonskiya-ezik--/156060/7/0", "text": "Конституционни промени, отстраняване на иредентизма, взаимно приемливо име за всички употреби, без македонска националност и македонски език са условията за решаване на спора за името на Македония, според лидера на най-голямата гръцка опозиционна партия Нова Демокрация Кириакос Мицотакис. Това съобщава скопският телевизионен канал „Сител“, цитиран от Агенция \"Фокус\".  В изказване пред високопоставени членове на партията, Мицотакис посочи, че договор, който не задоволява националните интереси на Гърция, няма да бъде приет от Нова Демокрация.  „Ние, като партия, оставаме твърдо на нашата позиция. Решението трябва да бъде едно за всичко и да съдържа три елемента: промяна на Конституцията на Скопие, отстраняване на всички иредентистки елементи, включително националността и езика. Македонската националност и македонския език няма да бъдат приети. Едно име за цялостна употреба в и извън границите и взаимноприемливо име, което няма да разваля отношенията между двете страни още на следващия ден“, разясни Мицотакис, според когото тази позиция е честна, реална и патриотична и гарантира обединението на гърците около нея.  Председателят на Нова Демокрация отправи остри критики към правителството на СИРИЗА (Съюза на радикалната левица) и най-вече към външния министър Никос Коцияс, който, според Мицотакис, повече защитава аргументите на Македония, отколкото гръцкия национален интерес, съобщи кореспондентът на МИА от Атина.  „Ципрас и в бъдеще е опасен за националните интереси и неговото правителство не притежава необходимата сериозност, за да се справя с критични национални въпроси и това трябва да го разбере не само Ципрас, но и господин Коцияс, който често пъти изглежда все едно, че брани аргументите на нашите съседи, отколкото интересите на страната, както направи и вчера в телевизионното си интервю“, заяви гръцкият политик.  Според лидера на най-голямата гръцка опозиционна партия, Ципрас се опитва да постигне договор с Македония на всяка цена.  „Това, което виждаме е агония, голяма агония, търси се решаване на скопския въпрос на всяка цена и колкото е възможно по-бързо, което ще послужи на международните им цели и всичко това се случва в момент, когато правителството няма никаква политическа легитимност, за да постигне международен договор. От чие име преговаря днес Ципрас? Преговаря като премиер, който има подкрепата на всички членове на кабинета си и цялото парламентарно мнозинство или преговаря само като лидер на СИРИЗА?“ – изтъкна Мицотакис и бе категоричен, че „такова нещо не се е случвало при нито едно гръцко правителство“.  ", "date": "2018.06.05", "title": "Кириакос Мицотакис: Не признаваме македонската националност и македонския език! "}
{"url": "http://epicenter.bg/article/Erdogan--Srivat-na-turskata-lira-e-igra-na-vanshni-manipulatori--/156064/7/0", "text": "Не обръщайте внимание на онези, които манипулират валутните курсове, след изборите ще си разчистим сметките с тях, призова турският президент Реджеп Ердоган, предаде БГНЕС.  На предизборен митинг в Сакария той подложи на остра критика твърденията за срива в турската икономика и подчерта, че благодарение на управлението му страната е достигнала ръст от 5,7%.  „През 2002 г. решихме да ускорим присъединяването ни към ЕС. Тогава дългът ни към МВФ беше в размер на 23,5 млрд. долара, а през 2018 е нула, кой успя да направи това? Ако през 2002 г. всеки гражданин на ЕС е печелел средно 100 евро, тогава у нас се получаваха 35 евро. Опитът за преврат имаше тежки последици за всички, но ние направихме всичко възможно работещите да получават повече. Нека и след изборите да си играят на манипулации с валутата, с помощта на Аллах след 24 юни ще имаме много сериозен манифест. Турската икономика е на много високо ниво и изпреварва много държави, ние сме номер едно“, заяви Ердоган.  Той посочи, че когато Партията на справедливостта и развитието е дошла на власт през 2002 г., износът на страната е бил в размер на 36 млрд. долара, докато сега е достигнал 162 млрд. долара. Също тогава валутният резерв на Централната банка е възлизал на 27,5 млрд. долара, а сега е 110 млрд. долара, което е, според него, лек спад от предишното ниво от 136 млрд.  Държавният глава продължи с аргументите за процъфтяващата икономика, като посочи нови цифри – през 2002 г. в Турция били продадени едва 91 000 автомобила, а до края на 2017 г. броят им е стигнал до 723 000. Закупените от домакинствата хладилници в началото на управлението му били едва 1 088 000, докато сега броят им достигнал 3 107 000 милиона. Това според него означава, че щом всяка къща има хладилници и леки коли, значи те са белег за благоденствие и бедни хора няма.  В дългата си реч Ердоган често се обръщаше с остри персонални нападки и обиди към опонента си от опозицията Мухаррем Индже и лидера на Народно-републиканската партия Кемал Кълъчдароглу, като акцентира на тяхната неспособност да разбират от икономика и управление.  Преди дни президентът призова всички „братя и сестри“, които имат спестявания в долари и евро, да ги разменят за турски лири.  ", "date": "2018.06.05", "title": "Ердоган: Сривът на турската лира е игра на външни манипулатори! "}
{"url": "http://epicenter.bg/article/Katar-iska-chlenstvo-v-NATO/156065/7/0", "text": "Катар гледа към пълноправно членство в Северноатлантическия алианс, предаде „Фокус“ като се позовава на министъра на отбраната на страната и на  “ Анадолската агенция“.   „Със сигурност сме по-добре от преди“, увери Халид ал Атия в интервю пред официалния печатен орган на военното ведомство. „Катар днес се превърна в една от най-важните страни в региона по отношение на качеството на въоръжението“, добави той.   Катарският министър обясни, че разширяващото се партньорство в НАТО може да допринесе за „разполагането в страната на някоя от частите на НАТО или на специализиран център“. „Що се касае до членството, ние сме основен съюзник извън НАТО... а амбицията ни е да станем пълноправни членове, при положение, че партньорството ни с Алианса продължи да се развива и нашата визия е ясна“, обясни ал Атия.", "date": "2018.06.05", "title": "Катар иска членство в НАТО"}
{"url": "http://epicenter.bg/article/Skotland-Yard-razsekreti-po-minuti-kakvo-sa-pravili-Sergey-i-Yuliya-Skripal-predi-da-badat-otroveni/156069/7/0", "text": "Лондонската полиция възстанови хронологията на събитията през фаталния 4 март, когато в Солсбъри бяха отровени бившия руски шпионин Сергей Скрипал и дъщеря му Юлия. Отчетът бе качен днес на сайта на Скотланд Ярд.  В събота, 3 март, в 14:40 часа Юлия Скрипал пристигнала на Острова от Русия. Самолетът й кацнал на летище \"Хитроу\".  На следващия ден в 9:15 часа колата на баща ѝ е забелязана в Солсбъри, в района на Churchill Way North and Wilton Road, а в 13:30 часа той се премества към центъра на града, на Devizes Road.  10 минути по-късно Сергей и Юлия паркират на паркинг Sainsbury и отиват към заведението Bishops Mill, разположено в центъра на града.  От 14:40 до 15:35 часа двамата обядват в ресторант Zizzi.  В 16:15 часа в центъра за спешна помощ е получен сигнал от полицията, че Юлия и Сергей Скрипал са открити в безпомощно състояние.  \"Помагат ни и граждани и бих искал да благодаря на жителите на Солсбъри за помощта, подкрепата и търпението им. Градът продължава да се възстановява след инцидента\", заяви зам. помощник комисар Дийн Хейдън. Той бе категоричен, че екипът, който работи по делото \"Скрипал\", е решен да изясни случилото се в деня на инцидента.  За три месеца към разследването на случая са привлечени 250 детективи, полицията е направила 176 обиска и е разпитала 900 свидетели. Разследването на опита за покушение срещу семейство Скрипал струва на британския данъкоплатец 7,4 млн. паунда досега.  Сергей Скрипал и дъщеря му Юлия бяха открити в безсъзнание в град Солсбъри. Великобритания смята, че двамата са отровени с нервно-паралитичното вещество \"Новичок\", разработено от Съветския съюз за военни цели. Русия отхвърля обвиненията, а докладът на ОЗХО не успя да установи къде е произведен химикалът.  Семейството прекара няколко седмици в болница. 33-годишната Юлия бе изписана на 9 април, а 66-годишният й баща - на 18 май.    ", "date": "2018.06.05", "title": "Скотланд Ярд разсекрети по минути какво са правили Сергей и Юлия Скрипал преди да бъдат отровени"}
{"url": "http://epicenter.bg/article/Poseshtenieto-na-Putin-v-Avstriya--Targoviyata-raste-s-dobri-tempove--vapreki-sanktsiite-/156071/7/0", "text": "Еднодневното посещение на Владимир Путин в Австрия на 5 юни е първото чуждестранно посещение след встъпването му на 7 май в следващия мандат като президент, предава БГНЕС. Събитието е част от отбелязването на 50-годишнината от началото на износа на руски газ за Австрия. През 1968 г. Австрийската Република стана първата страна в Западна Европа, която подписа договор за газ със СССР.  „Русия е много важен пазар за Австрия“, каза президентът Александър Ван дер Белен. Той обсъди с Путин създаване на допълнителни платформи за диалог на гражданските общества в двете държави. Путин е уверен в добрите перспективи за развитие на икономическите отношения между Русия и Австрия.  \"Пред нас стоят много добри перспективи. Аз съм убеден, че те ще бъдат реализирани, и много бих искал нашата съвместна работа днес да даде добър тласък в изпълнението на съвместните ни планове,\" каза ръководителят на руската държава. Той цитира факта, че Русия е вторият инвеститор в австрийската икономика след Германия.  \"Почти 4 милиарда са инвестирани от австрийските ни партньори в руската икономика, повече от 500 австрийски предприятия оперират на руския пазар\", каза президентът. Според него търговията между Русия и Австрия \"расте с добри темпове\".  \"Благодарение на сътрудничеството със Съветския съюз, а след това и с Русия, Австрия се превърна в общоевропейски енергиен център“, смята руският лидер и е убеден, че перспективите за развитие на отношенията са не само в енергийния сектор, но и в машиностроенето, дървообработването, транспорта и логистиката. „Двете страни имат план, който включва около 20 области на сътрудничество“, заяви държавният глава.  По отношение на санкциите Австрия ще действа заедно с ЕС, заяви австрийският президент.  \"Австрия след месец ще стане председател на Съвета на ЕС. Ние живеем във време на повишено напрежение. Австрия обеща да допринесе за намаляване на напрежението, но трябва да кажа, че по въпроса за санкциите Австрия ще се придържа към линията на ЕС\", заяви Ван дер Белен.  Според руския президент санкциите са вредни за всички страни, затова всички се интересуват от тяхното премахване, включително Русия.  Икономиката на Австрия се явява дългогодишна връзка между Русия и Европа, заяви председателят на Стопанската камара Харалд Марер.  \"Между руската и австрийската икономика отдавна съществуват отношения на доверие и добра атмосфера. Това предполага необходимостта да останем в диалог дори и в трудни времена\", каза ръководителят на Стопанска камара.  Путин увери, че \"Русия е преодоляла всички трудности, свързани с външни ограничения\". Той припомни, че Русия е успяла да постигне минимална инфлация в съвременната история на страната - 2.5%, равнището на безработица е паднало под 5% с нарастване на валутния резерв, положителното салдо на външната търговия е около 130 млрд долара. \"Достигнахме стабилен, засега още скромен, но все пак стабилен икономически растеж\", обобщи Путин.  По-късно Владимир Путин се срещна с канцлера на Австрия Себастиан Курц. След разговорите на двете делегации бяха подписани редица споразумения. Путин и Куерц направиха кратки изявления за медиите.  Себастиан Курц подчерта, че търговският оборот между двете страни е достигнал 5 млрд. евро, предава сайтът на Кремъл.  \"Тази година празнуваме 50-годишния юбилей на газовите доставки от Русия в Австрия благодарение на сътрудничеството между \"Газпром\" и OMV. Сътрудничество, което е функционирало винаги, дори и в най-сложните времена. Имахме възможност да поговорим и на международни теми - за тона, че Русия като свръхдържава има голямо значение в Сирия и Източна Украйна и носи голяма отговорност. Както знаете, Австрия от 1 юли ще председателства Съвета на ЕС и ние се надяваме, че благодарение на интензивния диалог ще бъде постигнат прогрес между ЕС и Русия по отношение на санкциите, които ние като член на ЕС поддържаме. Надяваме се и че ще има прогрес по Изто„чна Украйна и Минските споразумение ще бъдат изпълнени\", заяви Курц.  Владимир Путин също отбеляза добрите отношения между двете страни и подчерта, че Русия и Австрия допринасят за енергийната сигурност на европейския континент.  \"Продължава реализацията на \"Северен поток 2\" и канцлерът потвърди, че ръководството на Австрия оценява позитивно този проект като чисто икономически\", заяви още Путин.  Той добави, че руските инвестиции в Австрия достигат почти 24 милиарда долара, а австрийските в Русия - около 4 милиарда.  \"Разбира се, подробно говорихме по международните проблеми. Говорихме и за ситуацията в Украйна. Информирах г-н канцлера как Русия вижад по-нататъшните възможности са урегулиране на ситуацията в Донбас. Важно е да спомена, че и Русия и Австрия се застъпват за безусловно изпълнение на Минските договорености от всички участници в конфликта\", подчерта руският президент.  \"Отбелязваме готовността на Австрия да се включи в хуманитарните акции в подкрепа на населението на Сирия. Казвал съм го нееднократно, използвам възможността да го кажа и сега: ако Европа иска мигрантският поток, включително от този регион - Сирия и съседните страни, да бъде спрян, трябва да помагаме на тези хора да се върнат по домовете си, да уредят живота си в собствените страни\", каза още Владимир Путин.  ", "date": "2018.06.05", "title": "Посещението на Путин в Австрия: Търговията расте с добри темпове, въпреки санкциите "}
{"url": "http://epicenter.bg/article/-Vesti-RU--Balgariya-razbra--che-ES-i-SASht-mislyat-samo-za-sebe-si/155983/11/0", "text": "  Русия, разбира се, е готова за по-тясно сътрудничество с България, защото страните, според думите на Владимир Путин „имат многовековни традиции на приятелство и добросъседство, а между народите ни има културна и духовна близост“. Но все пак сега ще трябват твърди финансови гаранции. Вече се опарихме, когато преди четири години България изведнъж се отказа от проекта „Южен поток“ и загубите ни са от порядъка на 800 милиона евро, така че със сигурност Русия няма да се хване на същия номер за втори път.   Как стоят нещата в момента и какви са перспективите за възобновяване на руско-българското сътрудничество? Това трябва да бъде град на атомните енергетици. И всичко е вече построено: къщи за 360 семейства, магазини, басейн, даже вече са поставени домофоните. Но именно на финалния му стадий, проектът бе замразен. Българският град Белене, който можеше да стане научен символ на страната, стана жертва на геополитиката. И дори години след консервацията се вижда добре: това е било отлично място за живот на енергетиците. Скъпи декорации на балконите и апартаменти, положени са хубави плочки, но постепенно всичко се унищожава от плевели, навсякъде наоколо е израснала трева, ръжда, покрито е с паяжини и счупени стъкла. Самият град замира. Няма повече влакове, защото няма пътници и товари. На другия край на страната, на варненския порт, продължават да лежат тръбите от още един прекратен българо-руски проект – газопровода „Южен поток“, независимо от това, че преди няколко години строежът му вече бе започнал. „Дойдоха американските сенатори и казаха: Не, не става, стоп!“ – разказа Волен Сидеров, съпредседател на парламентарната група „Коалиция ‚Обединени патриоти‘“ Архивните кадри: в София е въздесъщият Маккейн. България – тогава още неопитен член на Еворпейския съюз – се стараеше да угоди във всичко на Брюксел и Вашингтон, дори и във вреда на самата себе си. Сега тук могат да се видят надписи: „Европа инвестира в селските райони“. В Белене, с европейски пари, откриха неголям стадион и издигнаха над него знамето на Европейския съюз – но така не може да се замени една атомната електроцентрала и десетки хиляди работни места. Затова из цяла България следиха внимателно посещението на премиера на страната в Кремъл. От десет години не е имало руско-български срещи на върха. Бойко Борисов веднага разтваря обятия, нищо че Владимир Путин първо само протегна ръка. Българският премиер демонстрира новата си настройка най-ярко на пресконференцията. „Знаем за тежките отношения, които бяха и сме благодарни, че колегите не са злопаметни. Виновен съм за създаването на определено напрежение и действително поемам върху себе си част от отговорността за развитието на ситуацията“, заяви Борисов. „Ние съжаляваме. Виждам, че и българската страна съжалява за провала на проекта „Южен поток“, защото неговата реализация ще да бъде много изгодна за България. Ще пробваме да минем от друга страна – в този случай, през Турция“, заяви Владимир Путин. Ако бе реализиран първоначално замисляния проект „Южен поток“, то България щеше да получава газ по директен тръбопровод от Русия, прокаран по дъното на Черно море. Но след прекратяването на контракта Москва и Анкара обявиха строителството на „Турски поток“.   И ето, че сега София моли дори само за разклонение от „Турски поток“ да мине през България и директно признава: докато е изпълнявала всички указания на Брюксел и Вашингтон, водещите страни в Европейския съюз и Вашингтон са мислили преди всичко за себе си. „Но това беше ясно и преди няколко години, че България губи изключително изгоден контракт“. „През цялото време беше ясно. Не само двойните стандарт – това е безумие“, признава Румен Петков, председател на партията „Алтернатива за българско възраждане“. „Ние сме най-лоялната и най-дисциплинираната страна в Европейския съюз и във връзка с това ни заобиколиха всички „потоци“. А сега тези тръбопроводи ще минат през натовска Турция, натовска Гърция и натовска Италия. А ние се отказахме от тях заради принципната си позиция. Много съм благодарен, че не ни се сърдят за това, но по-големите винаги повече прощават“, отбеляза Бойко Борисов. „Много ме смущава кой е по-голям и кой по-малък, имайки предвид, че по-големият винаги го карат да плати. Но ние разбираме за какво става дума, че при реализацията на проекти от голям мащаб са нужни гаранции, преди всичко финансови гаранции от правителството на България, или съответстващи решения на Европейската комисия. Всички всичко разбират и никой не иска да повторения на сривовете. Общите загуби на „Газпром“ във връзка с отказа от „Южен поток“ съставят близо 800 милиона евро“, подчерта Владимир Путин. Русия, разбира се, научи уроците си в отношенията с България, но и няма намерение да се обижда – прекалено много винаги е свързвало двата народа. Именно през тази година се навърши кръгъл юбилей от освобождението на България с руски войски от османско иго. Паметникът на Алескандър Втори в самия център на София е изчистен, вечер е осветен. През последните десетилетия много се опитваха да изтрият историческата памет на българите, но тя наистина се оказа устойчива на такива геополитически експерименти. Тук, както и по-рано, не са малко хората, които учат руски език практически от раждането си. В софийския университет има 50 бюджетни места за катедрата по руски език, но още 450 студенти от други факултети ежегодно търсят дори и факултативни дисциплини. Много декани са принудени да се съобразят. „Евгений Онегин“ на езика на оригинала. Обичайна вечер в софийския Театър, Опера или Балет. Но именно в сградата на Софийската опера се помещава нощен клуб с името „Мръсна София“. Заради сложната икономическа обстановка България е страна на контрастите. Само от транзита на газ през „Южен поток“ България можеше да получава 400 милиона ежегодно. В най-близко време компаниите на двете страни ще започнат консултации за практическото сътрудничество по проекта „Турски поток“. Обемът на доставките през България – ако такова решение бъде взето – ще зависи от състоянието на европейския газов пазар, като цяло, отчитайки „Северен поток 2“. „Това, за което говорихме с премиера, са абсолютно реални неща, защото работата по Турски поток“ завършва“, заяви руският президент. Владимир Путин бе поканен да посети България с официална визита – за първи път от много години. Независимо от всички трудности, дори в момента икономическите отношения между двете страни показват динамика – стокооборота расте, „Лукойл“ е многомилиарден инвеститор, „Росатом“ помага в модернизацията на АЕЦ „Козлодуй“. Повечето граждани на България са уверени: пълномащабното възстановяване на отношенията между двете страни просто е неизбежно. АЕЦ в Белене може също в крайна сметка да бъде построен. Жителите на града силно се надяват на това.  ", "date": "2018.06.05", "title": "„Вести.RU“: България разбра, че ЕС и САЩ мислят само за себе си"}
{"url": "http://epicenter.bg/article/Energiyniyat-ekspert-Hristo-Kazandzhiev---quot-Turski-potok-quot--shte-ostane-kato-edno-dobro-pozhelanie-/155990/11/0", "text": "\r\n \"Анонсирането на втора тръба на „Турски поток“ е от самото начало на проекта. Но от тогава ситуацията драстично се промени. \r\n   \r\n   \r\n Декларацията на президента Путин, че един такъв газопровод ще се реализира само при 100% гаранции и ангажименти на ЕС и България беше повторена от Москва и при визитата на премиера Борисов в Русия. Това заедно с декларацията на президента Путин, че няма да се намалява транзита на „синьо гориво“ през Украйна говори, че проектът за втора тръба през България отива на заден план. \r\n   \r\n От чисто политическа гледна точка ЕС едва ли би се ангажирал с каквито и да било гаранции относно „Балкански поток“ или „Турски поток“ през България. Една такава подкрепа ще влезе в драстично противоречие с политиката на Брюксел спрямо Киев и подкрепата за него. Нещата за България драстично се промениха и то в негативен план.\" \r\n Това казва в интервю за БГНЕС енергийният експерт Христо Казанджиев. \r\n \r\n \r\n   \r\n \r\n   \r\n Посещението на министър-председателя Бойко Борисов в Русия беше доста неопределено във връзка с енергийните проекти не поради друга причина, а поради това, че това, което се е коментирало с президента Владимир Путин е известно от много месеци, уточнено е и е ясно. \r\n   \r\n Това посещение е свързано с предишното посещение при Путин на нашия президент Румен Радев, където той спомена за идеята си за реанимиране на „Южен поток“ - България с новия проект „Балкански поток“. \r\n   \r\n В резюме след коментарите и изказванията се изясни, че такава дискусия не е имало, по думите на говорителя на Кремъл Дмитрий Песков. И ако е имало някаква дискусия, тя е била мимолетна. \r\n   \r\n В крайна сметка това, което се знае към настоящия момент е, че реализацията на „Турски поток“ продължава да се осъществява в обема една тръба с капацитет 15,73 милиарда куб.м. \r\n   \r\n Вариант за преминаване през България се обсъжда. Самият министър на енергетиката Теменужка Петкова спомена, че тепърва ще се водят някакви разговори, но такива очевидно са водени от много дълго време. Не случайно беше подписана една пътна карта между България и „Газпром“ за развитието на българската газопреносна мрежа. Това се случи преди около година. \r\n   \r\n Българското общество не беше запознато с тази пътна карта, но интензифицирането на проектите на „Булгартрансгаз“ за увеличаване на капацитета на газопровода, който транзитира природния газ за Турция или от Турция към България. Т.е. газопроводът за Турция беше удвоен, което се прави с цел увеличаване на капацитета на природния газ от Турция към България и през България за някъде другаде, а не в обратна посока от България към Турция. Плановете се изпълняват в съзвучие с тази пътна карта, която е подписана и нищо повече от това няма да се реализира. \r\n   \r\n Друг е въпросът дали изобщо ще има отклонение от „Турски поток“ през България за Сърбия и Унгария до Австрия в „Баумгартен“. Основание да считаме, че един такъв проект все повече се трансформира в една фикция е фактът, че е постигната договореност. Тя беше обявена по време на неотдавнашното посещение на федералния канцлер Ангела Меркел в Русия. \r\n Според нея Русия и лично президентът Путин е поел ангажимент да не намаляват повече транзита на руски природен газ през Украйна за Европейския съюз под нивата, които са към настоящия момент. Разбира се тук е включено отклонението на потока за Турция директно от Русия. \r\n   \r\n Като че ли Москва вече е осъзнала липсата на икономическа логика, ефективност и здравомислие от прокарването на такъв газопровод - „Турски поток“ през България. Този проект ще остане като едно добро пожелание. \r\n   \r\n Страшното в случая е, че едно такова развитие ще доведе до значителни щети за България. Щети, изразяващи се преди всичко в намаляване на потоците „синьо гориво“ през България за Турция – около 12 милиарда куб.м. От там ще намалеят и приходите от транзитни такси. \r\n   \r\n Има една възможност – доставките за Македония и Гърция отново да преминават през България, но как ще се реализира това е отделен въпрос. Рекапитулацията показва, че около 80% от транзита на руски природен газ през България за съседните страни ще намалее, от там ще секнат и приходите за България. \r\n   \r\n За тази негативна перспектива ние алармирахме много отдавна. Както се очертават събитията с липсата на действия от страна на българското правителство, на поредица от български правителства, една такава възможност се очертаваше като много вероятна и тя за съжаление е на път да се случи. \r\n   \r\n Анонсирането на втора тръба на „Турски поток“ е от самото начало на проекта. Но от тогава ситуацията драстично се промени. Декларацията на президента Путин, че един такъв газопровод ще се реализира само при 100% гаранции и ангажименти на ЕС и България беше повторена от Москва и при визитата на премиера Борисов в Русия. \r\n   \r\n Това заедно с декларацията на президента Путин, че няма да се намалява транзита на „синьо гориво“ през Украйна говори, че проектът за втора тръба през България отива на заден план. \r\n   \r\n От чисто политическа гледна точка ЕС едва ли би се ангажирал с каквито и да било гаранции относно „Балкански поток“ или „Турски поток“ през България. Една такава подкрепа ще влезе в драстично противоречие с политиката на Брюксел спрямо Киев и подкрепата за него. Нещата за България драстично се промениха и то в негативен план. \r\n   \r\n София трябва да започне да разсъждава по-креативно, да търси разумен изход от създалата се ситуация и да направи една по-реална преоценка за използването на възможностите на транзитната система. Трябва изцяло да преосмислим политиките си за пазара на природен газ в страната и движението на енергийните потоци. \r\n   \r\n От дълго време се коментира фактът, че България е зависима от един-единствен източник и поради характера на отношенията България е в изключителна зависимост от този източник, включително и по отношение на възможност да оперира и да предостави услуги с националната си транзитна система. \r\n   \r\n Перспективите на страната ни в краткосрочен план са свързани първо с доставката на 1 милиард куб.м. газ от Азербайджан, които могат да бъдат доставени до България по съществуващата газопроводна мрежа. Втората краткосрочна и много реалистична възможност е свързана с доставката на природен газ и пренасочване на румънския природен газ от Черно море през България за Сърбия, Унгария и Австрия. \r\n   \r\n Тук говорим за около 2 милиарда куб.м. По отношение на местния пазар най-реалистично и безболезнено са доставките на природен газ от Румъния за България. \r\n   \r\n В много дългосрочен план при много оптимистично развитие на сценариите България би могла да разчита на развитието на един Южен газов коридор през Турция за Европа, но това е малко вероятно, защото капацитетът на находището „Шах Дениз“ е ограничен по принцип до максималния капацитет от 10 милиарда куб.м. Това е крайно недостатъчен обем. Той все пак можеше да бъде транспортиран през българската газопреносна система, на по политически и геополитически причини България беше изолирана от възможността да бъде транзитираща страна. \r\n   \r\n Не мисля, че в Русия е имало каквато и да било полемика или дискусия по отношение на позиционирането на България и запазването на нейните позиции като газоразпределителен център. Перспективите намаляха драматично, поради една неразумна политика, прекалено големи очаквания и поради факта, че България не разработи собствения си потенциал от природен газ, за да претендира да бъде разпределителен център. Надеждата беше да се запази, като транзитираща страна, но „Турски поток“ промени този баланс на възможности драматично и необратимо. \r\n   \r\n Наблюдавайки цялата ситуация можем да заключим, че посещението на Борисов в Русия не беше продиктувано от необходимостта за обсъждането на енергийните проекти предмет на взаимен интерес. \r\n   \r\n Първо, защото тези дискусии и решенията по тях са известни и определени от много дълго време. \r\n Второ, тези проекти вече се реализират по сценарии, които са набелязани много от отдавна. \r\n Така че мотивите за посещението на Борисов в Русия и лично при Путин са някакви други, но при всички случаи основната причина не е свързана с енергетиката и развитието на енергийните проекти в България. Този въпрос трябва да бъде изследван, за да се изясни каква е причината, заради която така скоропостижно премиерът Борисов направи тази визита. \r\n   \r\n ---------------------- \r\n \r\n \r\n   \r\n \r\n", "date": "2018.06.05", "title": "Енергийният експерт Христо Казанджиев: \"Турски поток\" през България ще остане едно добро пожелание"}
{"url": "http://epicenter.bg/article/Kolyo-Paramov--Za-balgarskya-biznes-ide-nov-10-noemvri--Shte-ima-faliti/156013/11/0", "text": "От медиите - Епицентър.бг и др., разбрах, че на 5 юни 2018 г. КРИБ- Конфедерация на работодателите и индустриалците в България, ще връчи тазгодишните награди на Четвъртия си годишен бал. Кулминацията на въпросното тържество, което ще се проведе в „София Тех парк“ ще бъде в ефектите - КАЧЕСТВО, РАСТЕЖ, ИНОВАЦИИ ОТ БЪЛГАРИЯ. Медиите уточняват, че председателят на КРИБ Домусчиев ще връчи специалната награда за най-голям личен принос за развитието на българската икономика. Номинациите за наградите са общо 23. В категория „Качество“ са номинирани 11 фирми, в категория „Растеж“- 8 фирми и в категория „Иновации“- 4 фирми. КРИБ планира да открие „Академия Икономика“ като най-голяма инициатива в областта на образованието и професионалната подготовка на младите хора. За целта се предвижда част от приходите да бъдат набрани от рекламодатели на бала, уточнени като платинени, златни, сребърни и бронзови - общо 18 фирми. Дотук всичко е прекрасно, по-скоро идеално!  Получих много критики, дори заплахи от моите бивши червени съпартийци да се държа по-сериозно и възпитано. Тогава те доприватизираха, заменяха, продаваха и подаряваха българското стопанство. Те раждаха олигархията. В текста до Барозо изрично бях записал:  . Уточних още, че управляващата клика, т.нар. „Тройна коалиция“, доказа по най-вулгарен начин своята крадливост, наследствена, но и последователно осъвременявана като методи и схеми за източване на обществените средства.   Два месеца след отговора на г-н Барозо някои отговорни и логично мислещи бизнесмени като Божидар Данев (който преди няколко дни си отиде от този свят) осмислиха фактите за прокажената корупция, трансформирала се в партийна и дадоха идеята за изготвяне на Харта на българския бизнес.  Написаното звучи прекрасно, но наивно и мечтателски: „ .“ Така завършваше Хартата.    И отразените принципи за развитието на българския бизнес и секторната политика днес сравнени с реалността в държавата са една безкрайна утопия, една авторова глупост, изявена като надежда за перфектност. Тогава ние се надявахме, че топ-мениджмънта на бизнеса ще обърне сериозно внимание както на генезиса, така и на модерното разбиране за развитието на най-важните сфери на бизнес-мощта.  Тази мощ трябваше да разграничи бизнеса от неговите псевдопрояви. Защото в България трябваше да сме изградили правовата държава, а не територия зависима от елементарното, антидържавно поведение на водещи български бизнесмени - основатели и реализатори на най-грубите олигархични принципи и порядки.  се натъкваме на най-различни парадокси. Но не това е най-важното, защото навсякъде и в Англия, и в Германия, и в Америка има огромен брой мечтатели в бизнеса и два пъти повече фалити по много причини. Никога обаче държавата не зависи от това. Напротив, това е пример за бизнеса, селекция на знанието и моженето, силата на риска и цената на вложените пари - лични, чисти, партийни или мръсни, кредити от банки или пари, придобити по най-престъпен начин. Повечето от половината фалити са предизвикани от изтласкването от бизнеса на такива знакови пари. По начало българският бизнес проходи с престъпни пари и няма начин да стигне до другаде освен до престъпния си край. От този фундаментален му край трябва да се ръководим при конкретизиране на оценъчния ресурс. Едно е да развиваш система от логично обвързан бизнес, структуриран в отделните направления с надграждане и обвързване на пазара. Друго е да си ползвал, получил даром и излъгал държавата в приемните условия на приватизационния договор. Получаваш богатство за 250 млн. евро, обещаваш, че ще откриеш 1500-1800 работни места, но откриваш само 1/10 от тях и баламосваш всички по вертикала. От следприватизационния контрол до Министерския съвет, от районния съд до Висшия касационен, чиновниците-зависими, министрите-твои, съдиите-също, връзките чрез адвокатите перфектни.     В края на годината приходите на държавата са 0. Миналата година така, тази също, другата като тази.   В края сигурно следва революция, конфискация, затвор и колелото на слабата държава се завърта обратно.       Този бизнес очевидно е на първично ниво. Неговата обвързана цикличност е на нулево ниво. Защо? Защото той изнася всичките си свободни пари в чужбина.  Плоският данък се яви като манна небесна за българските богаташи и скритите им пари. Скритите пари не раждат инвестиционна активност, не раждат нови пари, нови доходи, нови данъци.  Няма стратегия за доходна политика.  Те като че ли не са от България, те са от друга планета и имат по 50-100 хил. дка земя и си правят каквото искат. Навремето Станишев им говореше за социализъм, те му ръкопляскаха, циганите крадяха, за да оцелеят, а държавата все наблюдава.   Това състояние ражда омраза, първична, зла и огромна омраза.  Отрицанието на реалната сила на българския бизнес не е случайно.    Тези изводи са сериозен повод за дълбоки анализи, защото се приближаваме към сериозни проблеми, създадени от институционални, политически и партийни противоречия.    Резките противоречия, с които ще стартира новият политически сезон ще засегнат много повече бизнеса, отколкото самозваните политически фаворити. Бизнесът трябва да плаща, а ограничителните механизми тепърва излизат на преден план. Ако бяхме в Еврозоната, компенсационните механизми щяха да бъдат други, но на левова база ситуацията е коренно различна.    Те ще забавят плащанията по важност към подизпълнителите, които нямат средства.   и това допълнително ще изнерви вероятната, непридвидима и сложна предизборна обстановка.  Твърде сложният и омагьосен кръг на българския бизнес е сериозен урок за всички онези, които залагат изцяло на партийно толериране и защита на двуякия интерес на политическите закрилници и на реалните производители. . Всъщност това е един голям фалш. Осмислете това! Не можете да продължите напред по този начин! При резкият спад на партийно-политическия му заряд и зависимост бизнесът трябва да промени своя същностен модел. Модерното аргатуване през ХХІ в. е напълно неприемливо. То говори за тежка зависимост, нуждаеща се от прелом на връзките и установените принципи на новия български капитализъм. Същият, който бе роден и изроден по най-вулгарния начин на отблъскващите принципи на зависимостта - първоначално партийна, а впоследствие - олигархична.  Разберете най-важното: паричното равновесие в държавата е нарушено. Дългите години на Валутен борд родиха жестоко изкривена картина на доходите и на фалшивата реалност. На този етап никой не желае да формулира базисните проблеми на сгрешената доходна матрица.    Българските бизнесмени трябва да осигурите непосилните лихви, които са 2-3 пъти по-високи от ЕС. Вие трябва да осигурите доходи и вноски за бюджета, мизерните заплати на работниците. Имащите политическа закрила ще се промушат в някоя обществена поръчка или през НАП. Другите ще останат на поръчка на олигарсите. Там адвокатите им си знаят работата, съдиите им отреждат „тяхното щастливо бъдеще“ и операта свършва. . Много важно заключение за съдържанието на българския олигарх. Разберете това и го осъзнайте в пълната му цялост, уважаеми бизнесмени от средната класа. Престанете да бъдете подлоги на олигарсите, защото няма да спечелите пари от това. Ще спечелите с последователна точност и пълна независимост, с гордост и можене пред свръхбогаташите. Няколко директни думи за свръхбогаташите. Драги олигарси, престанете с тези балове!  Наслоява се голяма омраза във вашите среди и всички висши политици, съдии, прокурори, народни представители, областни и общински ръководители.    Досега то бе балансирано, че виждате ли се крепи на някаква надежда за утрешния ден. Сега обаче се установява като един уникален държавен фалш. Целите ни, отговорностите ни са свързани с един елементарен, простоват и нагъл процес спрямо вашето опаричване.   Установете друг режим на политика. Този е фалшив и негоден.  Ще го жертвате като балканския Мануел Антонио Нориега Морено, приписвайки му всичко неугодно в държавата. Но това няма да ви спаси. В никакъв случай не забравяйте, че в крайна сметка демократичната политика е съвкупност от всички действия, насочени към осъществяване на това, което едно правителство желае или не желае да се случи. За целта разучете в детайл старата Харта на българския бизнес или сътворете нова. Пътят, по който вървите сега, е грешен. Поучете се от гръцките корабовладелци. Те навреме осъзнаха идеята за т.нар. „триумфираща демокрация“ и доведоха на власт един уникален и абстрактен комунист. Той изведе на преден план не глупавите утопии на Станишев, а спасението на държавата. Днес това е важно за гърците и премиерът Ципрас е олицетворение на вековната гръцка държава. Няма партии, няма партийни шмекери. Злоупотребилите с държавни пари - в затвора. Същото сега се случва и в Испания. Аз наистина съм убеден, че ще се наложи да платите сметката като творци на политическия хаос, като виновници за безброй загуби за обществото. Убеден съм още, че трябва да има и мислещи хора, които да организират производството и работната ръка, и да се включат активно в силата на този живот.   В тях е надеждата да отделим мръсното от чистото, наглото от ефективното. Време е да издигнем в култ интереса на хората и на страната. Няма как да успеем само с простоватото ви опаричване.  Дано ме разберете правилно, драги олигарси!    ", "date": "2018.06.05", "title": "Кольо Парамов: За българския бизнес иде нов 10 ноември! Ще има фалити! Натрупан е огромен гняв!"}
{"url": "http://epicenter.bg/article/Evgeniy-Daynov--Otvarya-se-propast-mezhdu-upravlyavashtite-i-naroda--idva-dikatura-na-uniformenite-sluzhbi/156044/11/34", "text": "     Каракачанов, доколкото си спомням, е военен министър, нали така?   В момента очевидно не се изказва като военен министър в тесния си ресор, а се изказва като голямо политическо лице, което ни съобщава голямата политика просто като вицепремиер. Вижте, това отново илюстрира нещо, което виждаме в последните няколко месеца. Как внезапно беше задействана цялата държавна машина, целият държавен елит максимално бързо да убеди българите в следното: че ЕС е нещо чуждо, враждебно и лошо, отнасящо се към България, докато Русия е нашият голям брат, както каза и Бойко Борисов. В ход е опит за много бързо провеждане, и то под шапката на председателството на ЕС, на геополитическо преобръщане на България. Изтръгването й от лоното на Европа и максималното й приближаване към Русия. Това е онова, което се случва в момента, и това е онова, което ни съобщава онзи вицепремиер. Аз предполагам, че колкото повече идва краят на председателството, тоест още месец, толкова по-енергично ще ни бъде обяснявано, че Европа е лошо за нас, а Русия е добро за нас.     Целта, аз не знам каква е целта, по-скоро да се гледа какви са мотивациите. Мотивациите са, че някой някъде, очевидно от Русия, натисна някакво копче, което задейства всички български политици, призвани в парламента и във властта, до един, за впрягане в този впряг. Максимално бързото отдалечаване на България от европейските структури, европейския начин на живот и вкарването в руската орбита. Това тече не само във външнополитически план, но и във вътрешен план. Във вътрешния план забелязваме следното, както го казва в такива случая германският философ Юрген Хабермас, властта се отвърза. Властта се отвърза, за да разберете, само ще напомня няколко неща. Извънредното законодателство от миналата година. Властта си направи собствена специална прокуратура, собствени специални съдилища и собствени апелативни съдилища. Тоест могат да те съдят и да те арестуват за каквото си искат и както си искат и когато си искат. Видяхме го това в случая с кметицата на „Младост“ Иванчева. Между временно ДАНС отказва да бъде проверяван за използването на СРС, на подслушване, като фрапантно нарушава съответния закон. И там са отвързали. Събираме двете неща и виждаме следното: във вътрешнополитически план се усилва диктатурата на униформените служби. Във външнополитически план се опитват тази засилваща се диктатура да я пъхнат под шапката на съюз с Русия. Което е предателско и аз апелирах във Фейсбук. Обърнах внимание, че в Наказателния кодекс, член 103 за държавна измяна си има точно текст, който се отнася за нашите държавници, особено за поведението на Бойко Борисов в Москва, това е държавна измяна.     Разбира се, ние гледаме една пиеса, в която различните герои играят взаимнодопълващи се роли. Бойко Борисов помоли за прошка, забележете, как ни опозорява, Бойко Борисов помоли за прошка, извършвайки държавна измяна, помоли за прошка Путин, който е открит враг на Запада, за това, че България е член на западните съюзи. България е избрала да бъде член на ЕС е едното – той помоли Путин за прошка. Не за разбиране, т.е. Бойко Борисов помоли Путин за прошка, не за разбиране нещо, там да мънка. Той каза, че големият брат трябва да прости. Значи тука те си просят следното да ви кажа. Последното изследване, което гледах на 47 европейски държави, гледах българската част. То се прави на всеки 10 години. Българският народ в около 75-80 % от битието, от мечтите, намеренията си е станал дълбоко свързан с ЕС и с европейския начин на живот, дълбоко свързан. Може би това обяснява истерията, с която управляващите искат да ни закачат обратно за Русия. Те може би усещат, че народът не е с тях, и искат в последния възможен момент, преди народът да се е фокусирал върху тях, този проевропейски народ, да ни вкарат в беля. Подчертавам отново, това е национално предателство, това е държавна измяна. Има си Наказателен кодекс със съответните членове.   И двете. Предприема се, а междувременно се сондира как ще реагира обществото. Те се надяват обществото да е обработено вече така, че да е стигнало до извода, че Европа е врагът, а Русия е приятелят. Това изобщо не е така, българите са проевропейско настроени. И тук вече се отваря пропаст. Разбирате ли, какво става в България? В момента, в който се установява диктатура на униформените служби, а пък държавните лидери се опитват да откачат България от Европа и да я закачат за Русия, те не представляват българския народ. Няма нито една партия в парламента, която да представлява българския народ. Отваря се огромна пропаст между управляващите и народа, която те се опитват да запълнят със сила, с диктатура, както обикновено се случва в такива случаи. Сблъсък ще има между народа и неговите управляващи, които не го представляват. Единственото интересно е, колко насилствено ще отговори властта, дали тя е наистина готова, след като апаратът на диктатурата вече е изграден, да стоварва насилие върху главите на гражданите.   Прогнозирам челен сблъсък между тази продажническа власт, националноизменническа и народа, който му харесва да живее в рамките на европейските реалности. Ето, като гледах данните на това изследване, само за последните 10 години средният българин се е почувствал много удобно в европейската си дреха, той не иска да слага руска дреха.     Виждате ли, в момента това проевропейско мнозинство от народа няма свой представител във властта. Има доста политически партии от тези малките, които се опитват да формулират българското убеждение, че сме си добре в Европа, но народът не припознава тези партии като свои представители. Тоест народът трябва истински да се уплаши, че ще му махнат европейската дреха и ще го вкарат в руски брезентови ботуши и руска ватенка, за да покаже вратата на своите сегашни управляващи – този предателски, олигархичен и изменнически политически елит.     Ако разбере, че бъдещето на децата му не е в Европа. Тогава ще се уплаши.     Чакаме да видим тази пропаст между народа и неговото политическо представителство – оттам какви демони ще изскочат. В такива случаи историята показва – като има такава пропаст между управляващи и управлявани, ти не можеш да предвидиш, какво събитие ще настърви управляваните срещу управляващите, но можеше да предвидиш, че такова събитие ще има и то много често е крайно изненадващо и затова не може да бъде предвидено. Спомнете си, как започна Арабската пролет – един цветар в Тунис го излъгаха за едни цветя. И оттам се разтресе цяла Северна Африка. Не знаем какво ще бъде събитието, но колкото повече този продажен елит си мисли, че успява с укрепването на своята власт посредством диктаторски механизми и подходи и в откачването на България от Европейския съюз, толкова по-близък е моментът, в който напрежението ще изригне. Защото наистина, повтарям, това изследване показва, че българският народ се чувства много удобно в европейски дрехи и не иска да ги сменя с други.     Това е много лесно, това пак историята показва. Всяка задаваща се диктатура излъчва дружелюбни послания към наличните политици. На всички, които са вътре в парламента, им е обещано, че в идващия авторитарен режим в България, подчинен на Русия, на тях самите ще им бъде осигурено добро място в тази нова постройка. Винаги това е лъжа.     Разбира се. Обещано им е, че ще бъдат окей в новата конфигурация – на всички в парламента. Те просто са достатъчно глупави, за да повярват.   И на тези извън от тези партии, които подкрепят в момента този курс. А тези в парламента, те са достатъчно глупави, и не четат книги, и нямат никаква представа за историята, за да знаят, че ги лъжат. В новата конфигурация, ако се стигне до там – авторитарна България в прегръдките на авторитарна Русия, те първи ще бъдат изхвърлени на боклука. В момента им е обещано бляскава кариера очевидно, както става в историята винаги, и те, както винаги се случва, са повярвали.   Предсрочни избори кога?   Предсрочни избори – да. Кога – ние не знаем, кое събитие ще запали фитила. Предсрочни избори да, очевидно. Това разминаване между народ и елит не може да продължи дълго. Кога – ще видим, как ще се развият събитията.   Разминаването между народ и елит само на ценностна основа ли е?   Само на ценностна основа звучи странно. Ценностната основа е базата, върху която всички градим своето поведение. Ценностната основа означава, как виждаме света. А народът вижда света по различен начин от предателския елит, по коренно различен начин. И това са два свята, които ще се сблъскат неминуемо.     Аз веднага ще ви кажа, кой е излишен. Предателският елит е излишен. Народът си е много добре в европейската конфигурация. Особено като гледаме това изследване за ценностите – какви са му мечтите за децата – напълно европейски мечти – за умерен напредък в рамките на някакви установени правила. Това искат хората. Не искат екзотични съюзи с Русия или всякакви чудесии като АЕЦ „Белене“, които веднъж завинаги ще ги направят богати, което, разбира се, е глупаво, защото ще ги направят бедни. Не искат експерименти. Хората не искат експерименти, искат децата им да живеят по европейски.   ", "date": "2018.06.05", "title": "Евгений Дайнов: Има пропаст между управляващите и народа, идва диктатура на униформените служби"}
{"url": "http://epicenter.bg/article/Kristalina-Georgieva--Sblizhavaneto-na-ikonomikite-v-Evropeyskiya-sayuz-se-zabavya/156029/4/0", "text": "Сближаването на икономиките в Европейския съюз се забавя. Затова предупреди главният изпълнителен директор на Световната банка Кристалина Георгиева по време на Брюкселския икономически форум, съобщи БНР. Георгиева предупреди, че развитието на технологиите прави все по-богати развитите държави, но отваря все повече проблеми в по-слабо развитите държави и региони.   Световната банка отчита сериозен проблем с образованието и квалификацията на хората, категорична е Кристалина Георгиева:   \"Нашето заключение е, че Европа трябва да се фокусира основно върху инвестициите в хората. Това трябва да бъде изведено като най-важен приоритет.\"   Според Георгиева, в развитите страни, където и технологиите са много по-напреднали, хората по-лесно се приспособяват към пазара на труда и имат все по-висока производителност. В по-слабо развитите държави обаче това обрича много хора да останат извън пазара на труда:   \"Показателите за продуктивност на страните, особено от южната част на Европа, се отдалечават от тези на северната част от континента. Този показател, измерен на ниво отделна държава, също се разминава все повече за отделните региони. Стандартът на живот е все по-различен в различните региони\".", "date": "2018.06.05", "title": "Кристалина Георгиева: Сближаването на икономиките в Европейския съюз се забавя"}
{"url": "http://epicenter.bg/article/Hristiyan-Krastev--Taka-kakto-sme-tragnali-skoro-nyama-da-ima-balgarski-zheleznitsi-/156034/4/0", "text": "\"Никъде в света или поне в Европа няма държава, в която да не се съгласуват видовете транспорт, които обслужват гражданите й. Единна транспортна схема в България не е направена. Никой не пожела през всичките тези години да направи такава схема.\"   Това заяви в ефира на Телевизия ТВ+ бившият директор на БДЖ и транспортен експерт Християн Кръстев.  Той даде пример, че в Швейцария и в Германия не може да се види по магистралите автобуси да возят пътници – там се пътува основно с влак. Ако до дадена дестинация няма железопътен транспорт, тогава се ползва автобусен. Кръстев се съгласи с водещия, че трудно могат да се сравняват българските железници с швейцарските, но изрази тревогата си, че след по-малко от 7-8 години няма да има с какво да сравняваме. „Така както сме тръгнали скоро няма да има български железници“, счита бившият директор на БДЖ.  “В БДЖ не се правят инвестиции с оправданието, че се плащат кредити и лихви. Реално не се извършват и никакви ремонти, защото обявените обществени поръчки се обжалват и в следващия момент биват прекратени. Липсват вагони, липсват локомотиви, липсва нова техника“, така транспортният експeрт обобщи състоянието на националния железопътен превозвач.  Относно запорирането на сметките на БДЖ той припомни, че през 2010 година спряха да се изплащат заемите. В рамките на две години не се плащаха на кредиторите никакви пари.  “Те няма как да не се ядосат, няма как да не тръгнат да си търсят парите. В крайна сметка тези кредитори са немски и швейцарски банки и в голямата си част са държавни”, каза Кръстев.  Според него парите, които са останали да бъдат изплащани към кредиторите, са около 300 - 330 милиона. “Проблемът е, че БДЖ бяха осъдени и кредитът, който е в рамките на около 100 милиона, стана изискуем предварително. Заради това са всичките запори”, обясни Християн Кръстев.  ", "date": "2018.06.05", "title": "Християн Кръстев: Скоро няма да има български железници. Липсват вагони, локомотиви, нова техника!"}
{"url": "http://epicenter.bg/article/Temenuzhka-Petkova-se-sreshtna-s-prezidenta-na-Kitayskata-natsionalna-yadrena-korporatsiya/156040/4/0", "text": "Министърът на енергетиката Теменужка Петкова и президента на Китайската национална ядрена корпорация (CNNC) г-н Сие Дзядзие обсъдиха възможностите за сътрудничество в областта на ядрената енергетика. Това съобщиха от пресцентъра на Министерство на енергетиката. Петкова информира китайската страна за одобрения през месец май от Министерския съвет доклад на енергийния министър за възобновяване на действията за търсене на възможности за реализация на наличните активи по проекта АЕЦ „Белене“. Разработването на доклада бе възложено с решение на Народното събрание.   От Китайската национална ядрена корпорация отново бе заявена готовност за участие в провеждането на конкурсна процедура за избор на стратегически инвеститор. Г-н Сие, подчерта, че компанията е наясно с посочените от българска страна параметри за евентуална реализация на проекта – без предоставяне на държавни гаранции или сключване на дългосрочни договори за изкупуване на произведената електроенергия. Представителите на Китайската национална ядрена корпорация подчертаха, че очакват решение на Народното събрание на Република България във връзка с проекта „Белене“.  ", "date": "2018.06.05", "title": "Теменужка Петкова се срещна с президента на Китайската национална ядрена корпорация"}
{"url": "http://epicenter.bg/article/Politsiyata-zapochva-aktsiya-sreshtu-piyani-i-drogirani-shofyori-/156017/3/0", "text": "Полицията започва акция срещу пияните и дрогирани шофьори на пътя, предаде бТВ. Проверките ще продължат до 10 юни в цялата страна.  Освен за алкохол и наркотици, ще се следи и за застраховка „Гражданска отговорност“, технически прегледи и неплатени глоби. В последния случай е възможно водачите да останат без книжка до погасяване на задълженията.  През декември миналата година по линия на TISPOL в страните от ЕС бе проведена същата операция. Проверени бяха 403 хил. водачи, установено бе, че 1900 са шофирали след употреба на алкохол, а над 900 са били дрогирани.  У нас при предишната акция са проверени около 19 хил. водачи, 246 са били пияни, а 51 – дрогирани.  ", "date": "2018.06.05", "title": "Полицията започва акция срещу пияни и дрогирани шофьори "}
{"url": "http://epicenter.bg/article/Zamestnichkata-na-Ivancheva--Imashe-zaplahi-sreshtu-nas--video-/156038/3/0", "text": "Специализираният апелативен съд отложи за втори път решението си по искането на прокуратурата за отстраняване от длъжност на кмета на столичния район \"Младост\" Десислава Иванчева и заместника ѝ Биляна Петрова, съобщи БНР.   Причината - нови доказателства по корупционната афера в общината, с които двете искат да се запознаят.   Доказателствата са 4 тома със специални разузнаватели средства, внесени тази сутрин от държавното обвинение.   Иванчева и Петрова се оплакаха, че прокуратурата им е отказала писмено достъп до всички доказателства и признаха, че ползват мерките за процесуална принуда, за да четат какво има срещу тях. Съдът уважи искането им и задължи прокуратурата да предостави на двете обвиняеми и защитата им до края на деня всички доказателства, с които разполага, и насрочи следващото заседание за 7 юни в 15 часа, като наблегна, че това е последното отлагане.  Подготвени са специални разузнавателни средства, които четоха от миналия четвъртък до днес. Десислава Иванчева и Биляна Петрова влязоха в съдебната зала с четири листа откъси от дешифрирани записи на разговори, част от които отразяват диалога между лица с инициали Д. и В., които пък говореха за проблемите, които им създавала Иванчева, притесняваха се, че такива като нея могат да се появят из цяла София и даже на държавно ниво. Д. и В. се чудеха още как \"Б.Б. и Ц.Ц. допускат всичко това да се случва\".   По време на предишното заседание обвиняемите Биляна Христова-Петрова и Десислава Иванчева поискаха 3 дни отсрочка за запознаване с материалите по делото.   Преди началото на днешното заседание Биляна Христова-Петрова обясни пред журналисти, че са получавали заплахи, съобщи Novini.bg.   Двете задържани показаха записи от СРС-тата, с които са се запознавали. По думите им от материалите става ясно, че е трябвало да им бъде оказан натиск.   „Специалицираният народен съд има задача да ни държи тук. С моята отпуска аз съм се самоотстранила“, допълни обвиняемата.   Иванчева обясни, че преписката на Ваклин не е бавена от нея, а от Румен Русев.   Задържаните се оплакаха от условията, при които четат документите по делото. Биляна Петрова заяви, че върху главата й тече вода от горните етажи, където са осъдените на доживот.   „Това са отходните води, няма въздух, мръсно е. Постоянно имаме и психически тормоз“, допълни тя.   „Не сме се запознали с новите доказателства, донесоха ни четири папки с нови материали вчера в късния следобед“, заяви защитникът на Биляна Петрова адвокат Савова в заседателната зала.   От прокуратурата смятат, че е имало достатъчно време да се запознаят с материалите по делото.   „Прокуратурата е събирала шест месеца доказателства, а на нас ни дават само три дни“, посочи Иванчева.    ", "date": "2018.06.05", "title": "Отново отложиха отстраняването на Иванчева"}
{"url": "http://epicenter.bg/article/Okrazhen-sad---Burgas-ostavi-v-aresta-obvineniya-za-ubiystvoto-v-Slanchev-bryag-Mihail-Stanchev/156046/3/0", "text": "Окръжен съд – Бургас остави в ареста обвинения за убийство на мъж и опит за убийство на жена в Слънчев бряг Михаил Станчев, предаде репортер на радио „Фокус – Бургас“. 37-годишният мъж от Ямбол има възможност да обжалва мярката си за неотклонение във вторник.   „Доказателствата по делото са сериозни, с което съдът е съгласен. Не приемам тезата, че, в особена психологическа ситуация, не сте се насочили целенасочено към границата. Според мен е било целенасочено“, каза съдия Стойков по време на гледането на мярката за неотклонение на Михаил Станчев и го попита защо не е тръгнал към друг град, като Сливен, например, и не е решил да се предаде в някое друго районно управление на МВР.   По-рано обвиняемия Станчев каза, че след като е извършил престъплението се е отправил с паспорта си и зареден пистолет към ГКПП „Лесово“, за да се предаде, като не помнел нито защо е презаредил пистолета, нито защо е изключил телефона си.   Станчев не пожела да даде изявление и запази мълчание на влизане и излизане от съдебната зала.", "date": "2018.06.05", "title": "Окръжен съд - Бургас остави в ареста обвинения за убийството в Слънчев бряг Михаил Станчев"}
{"url": "http://epicenter.bg/article/80-godishen-shofyor-blasna-mayka-s-dete-na-zebra-v-Smolyan/156053/3/0", "text": "Блъснаха майка с дете на пешеходна пътека в центъра на Смолян, съобщи bTV. Жената и 8-годишният й син пресичали, когато върху тях връхлетял автомобил, управляван от 80-годишен мъж.   Според близка на ранената майка, ударът е станал на по-малко от метър от тротоара, като момчето буквално е изхвърчало на няколко метра.   За щастие, и двамата са без опасност за живота. Детето е с травма на крака, а майката на главата и крака.   Пострадалата е прокурор в Смолян, а на същото място преди години тежко бе ранена съдия от Окръжния съд.", "date": "2018.06.05", "title": "80-годишен шофьор блъсна майка с дете на зебра в Смолян"}
{"url": "http://epicenter.bg/article/42-ma-politsai-sa-komandirovani-v-kurortite-kray-Varna-za-lyatoto/156055/3/0", "text": "42-ма полицаи са командировани в курортите край Варна за предстоящите летни месеци. Това съобщи старши комисар Даниел Пашов - директор на областната дирекция на МВР в морската ни столица, предаде БНР. Очаква се в курортите да пристигнат и чуждестранни служители на реда, добави старши комисар Пашов:   \"Ще бъдат командировани по двама румънски колеги съответно за юли и за август. Голяма е вероятността да имаме и германски полицаи. Велополиция ще има в \"Златни пясъци\" и в Морската градина\".", "date": "2018.06.05", "title": "42-ма полицаи са командировани в курортите край Варна за лятото"}
{"url": "http://epicenter.bg/article/Pretsedent-v-sada--Zashtitnitsi-na-migranti-razpanaha-transparant-v-zalata--VIDEO--/156063/3/0", "text": "Прецедент в съда в Харманли. Защитници на бежанци разпънаха огромен плакат с надпис \"Свобода за мигрантите от Харманли\", прадед Нова тв.  Това се случи по време на втория опит в съда да тръгне делото срещу 21 бежанци, обвинени за бунта в центъра за настаняване на мигранти в града преди година и половина.  След като той беше затворен заради карантина, бежанците хвърляха камъни по полицията и изпочупиха оборудване.  От 21 обвиняеми в съда се явиха 10. Останалите са обявени за общодържавно издирване, а делото беше отложено.  Защитниците им в залата, които издигнаха плаката, бяха трима - българка и момиче и момче с италиански паспорти.  ", "date": "2018.06.05", "title": "Прецедент в съда: Защитници на мигранти разпънаха транспарант в залата (ВИДЕО) "}
{"url": "http://epicenter.bg/article/-Dzhambazki--Praznenstvata-za-paketa--Mobilnost--sa-izlishni--bitkata-teparva-predstoi-/155986/2/0", "text": "Преждевременните празненства за пакета „Мобилност“ са излишни, битката тепърва предстои. Това каза в сутрешния блок „Добро утро, България“ на Радио „Фокус“ евродепутатът от ВМРО Ангел Джамбазки по повод отхвърлените спорни точни, които и предизвикаха недоволството на родни превозвачи. По думите му въпреки добрите новини има множество нюанси, дори в приетите точки, които тепърва ще будят съмнение. „Самото предложение за плана „Макрон“ беше показателен пример за двойния стандарт, прилаган към страни от Източна Европа\", добави той. „Отпадна текстът, който задължаваше водачите да се прибират по родните си места на 21 дни, но само ако предварително уведомят къде ще почиват на 21-вия ден и то две седмици предварително. Това отново създава затруднения, защото водачът така трябва да си планира транспорта, за да каже къде ще бъде, което за транспорта е дълъг срок и ще бъде трудно. Има още една уловка - в третия документ от пакета се гласува връщането задължението на превозното средство да товари или разтоварва поне веднъж на 21 дни в държавата, в която е регистрирано. Това по същество означава връщане на камиона - дали ще е водачът или превозното средство е едно и също“, обясни той. „Вчерашното гласуване е добра новина за родния транспортен бизнес, но Западна Европа не се е отказала от прокарване на идеите си\", обясни Ангел Джамбазки. „Краят на казуса вероятно ще стане ясен през есента\", прогнозира евродепутатът.  ", "date": "2018.06.05", "title": " Джамбазки: Празненствата за пакета „Мобилност“ са излишни, битката тепърва предстои! Има още уловки"}
{"url": "http://epicenter.bg/article/Rumen-Radev--Za-koruptsiya-v-Balgariya-se-govori-mnogo--no-se-pravi-malko/155996/2/0", "text": "  Това заяви президентът Румен Радев, който откри днес международна конференция на тема „Европейски практики и възможности за противодействие на корупцията“. Форумът се провежда под патронажа на българския държавен глава и има за цел да представи практиките на различни европейски страни в борбата с корупцията, както и антикорупционните модели в Европа.   Участие в събитието взеха утвърдени експерти от различни европейски държави -  Италия, Великобритания, Хърватия и Естония както и представители на български институции, ангажирани в противодействието на корупцията - председателят на Комисията за противодействие на корупцията и за отнемане на незаконно придобитото имущество Пламен Георгиев, председателят на Държавна агенция „Електронно управление“ Атанас Темелков, заместник-омбудсманът доц. Диана Ковачева д-р по международно право и международни отношения.   Представители на двете управляващи политически сили ГЕРБ и \"Обединени патриоти\" обаче няма.  Радев откри форума с думите, че се радва да види толкова много представители на държавните институции, неправителствените организации, политическите партии.   В изказването си президентът  подчерта необходимостта от всеобхватни мерки за противодействие на корупцията в България и призова за законодателни инициативи, фокусирани върху разкриването, пресичането и разследването на корупционните схеми в реално време и за наказателно преследване на отговорните лица.  „За корупция в България се говори много, но според мен се прави твърде малко, а напоследък даже и още по-малко се говори. Вниманието е насочено в полето на външната политика - Западни Балкани, европейско председателство, Русия и т.н. А всички знаем, че за корупцията няма почивен ден\", посочи Радев. Така президентът отговори на министрите  Екатерина Захариева и Владислав Горанов според които \"усещането за корупция\" у нас намалявало и изобщо това явление било възприятие и медийно внушение. \"Няма да споря дали корупцията е реално явление или възприятие. Безспорно е ясно, че нанася огромни вреди на обществото. Тя овладява основни лостове на държавното управление в трите вида власти. Краде от нацията, генерира бедност и престъпност. Ерозира държавата, отблъсква инвеститорите, възпрепятства развитието на икономиката\", изброи Радев.   Държавният глава определи противодействието на корупцията като особено актуален въпрос, тъй като вниманието на обществото е съсредоточено извън пределите на България, почти изцяло в полето на външната политика, Западните Балкани, Европейското председателство и Русия. „Всички знаем, че корупцията, оставена без обществено внимание и без систематични методи за въздействие, се разраства като раково образувание“, подчерта президентът.   По думите на държавния глава корупцията нанася огромни вреди на обществото, овладява основни лостове на държавно управление в законодателната, изпълнителната и съдебната власт и ги подчинява на частни интереси. „Тя краде от благосъстоянието на нацията, ограничава основни права и свободи на гражданите, генерира бедност и престъпност“, заяви още Румен Радев.  Президентът определи като нормално желанието на бизнеса да се ориентира към развитие на конкурентоспособна икономика. Но когато усилията на компаниите се насочват, вместо в развитието на иновации и конкурентоспособност, към търсене на подходящ човек в държавната администрация, който срещу определени финансови стимули може да реши спечелването на обществената поръчка, то е убийствено за икономиката.  Според Румен Радев европейската интеграция на страната ни не е възможна без значителна промяна в отношението и безкомпромисни резултати в борбата с корупцията. „Каквито и жонглирания и представяния да правим на всякакви макроикономически финансови показатели, критерият за нашето пълноценно интегриране и място в ядрото на интегрирана Европа ще бъдат резултатите, които постигаме в борбата с корупцията“, посочи президентът.  По думите на държавния глава, ако искаме да сме пълноценни и интегрирани в Европа, трябва да “надскочим нашата ограда” и да определим методите за развитие и прилагане на антикорупционни мерки, да видим какво става отвъд тази ограда, да черпим опит от добрите европейски практики и да вдигнем поглед далече над частичните препоръки на мониторинговите доклади.   „Убеден съм, че европейска интеграция за нас означава европейски модели и стандарти в борбата с корупцията, а това означава обединяване на усилията на всички институции, ангажирането на цялото общество за справяне с тези сериозни за страната ни проблеми“, подчерта държавният глава и изрази надежда днешната конференция да постави началото на провеждането на бъдещи дебати и реални действия за справяне с този проблем.   ", "date": "2018.06.05", "title": "Румен Радев: Корупцията в България расте като раково образувание! (ВИДЕО)"}
{"url": "http://epicenter.bg/article/DPS/156047/2/0", "text": "Днес председателят на движението Мустафа Карадайъ даде извънреден брифинг заради приемането на бившия депутат от \"Атака\" за член на Движението.   \"  Исках да ви поздравя за навременната реакция. Ние разбрахме от вас за случилото се\", обяви на пресконференцията председателят на ДПС.   \"  Днес преди заседанието научихме, че снощи е заседавал Областният съвет на ДПС в София-град. Едно от решението им от снощи е, че издадената в нарушение членска книжка на лицето Кузов е нелегитимна и той не е легитимен член на ДПС\", добави председателят на ДПС.   \" , каза още Карадайъ.   Той уточни само, че е направена проверка на казуса и   \"Уставът е еднакъв за всички. При нарушения се налагат наказания\".   \"Областният съвет освобождава председателя на ДПС в район \"Оборище\" Антон Тепавичаров\", каза още Карадайъ.  По-късно стана ясно, че Тепавичаров е изключен и от партията.    На днешното заседание на Централното оперативно бюро искането му за напускане на поста е прието.    Мустафа Карадайъ и ръководството на ДПС не пожелаха да отговарят на журналистически въпроси.    \" , обясни самият Кузов, който през 2005 г. бе депутат на \"Атака\". Тогава стана ясно, че срещу него има разследване за склоняване на напълнолетен към блудствени действия.  По-късно Кузов бе осъден условно, но след като присъдата му изтече, той се води реабилитиран пред закона. И до днес твърди, че е невинен.    Беше кандидат за президент на последните избори през 2017 г., но ЦИК не го регистрира, тъй като нямаше 2500 коректни записа в подписката си.   . Още по-странно бе, че Кузов започна да обяснява по медиите, че ще привлича хората с нетрадиционна полова ориентнация за членове на Движението. Засега не са известни мотивите, с които Нихат Кабил е приел да подпише членстството на Кузов в столичната организация на ДПС.   От ръководството на партията коментираха преди ден пред медиите, че с ужас са прочели информациите за евентуалното членство на Владимир Кузов и приемането му от столичната организация в \"Оборище\". Не криеха притеснението си, че това е огромно петно, което ще трябва да понесе партията. И въпросът съвсем не е безобиден. В същото време Кабил не даваше адекватен отговор за мотивите да приеме Кузов като член на ДПС. Докато снощи потвърди приемането на Кузов:    Пред \"24 часа\" шефът на организацията на ДПС в \"Оборище\" Антон Тепавичаров дори уточни, че \"  Той обясни, че Кузов е реабилитиран, а и за членство в партията не се искало свидетелство за съдимост. Защо целият казус не е бил обсъден с централното ръководство на партията, е въпрос, който също остава отворен.", "date": "2018.06.05", "title": "ДПС изгони осъдения за педофилия Кузов, прие оставката на Нихат Кабил като лидер на партията в София"}
{"url": "http://epicenter.bg/article/Svetoslav-Malinov--Nay-otvratitelnoto-ot-vizitata-v-Moskva-e--che-Borisov-se-izvinyava-/156048/2/0", "text": "”Ние се намираме в особен период на взаимоотношенията между Газпром и Русия. Газпром приема нови правила за своята дейност и признава, че е злоупотребявала. Най-отвратителното е, че премиерът Борисов се извини на Руската страна”, каза пред Bulgaria ON AIR евродепутатът Светослав Малинов. \"Южен поток беше спрян, защото той противоречеше на Европейската правна рамка. Русия се опита отново да действа монополно като каза на България, че \"не сме мъже, защото действаме законно\". Тогава ЕС ни защити. А няколко години по-късно Борисов се извинява. Той прави нещо толкова абсурдно - не можеш да се извиняваш, че спазваш законите\", гневи се евродепутатът.  Светослав Малинов разкритикува репликата на Борисов по време на срещата в Москва с думите: \"Не можеш да си оправиш отношенията с някой извън ЕС като плюеш на авторитета на съюза и държавата си. Ние сега имаме инструмент да поискаме да ни се върнат част от сумите, с които е злоупотребила Газпром. Но премиерът няма да го направи\", предвижда Малинов.  \"В България има едни от най високите цени на газа, по-рано имаше дружелюбни към Русия правителства и все пак плащахме повече от германците. Няма проблем да имаме отношения с Русия, но те трябва да са равноправни\", каза още той.  По темата за АЕЦ Белене Малинов посочи, че проектът не отговаря на екологичните критерии и че има доклади на учени, потвърждаващи че там е земетръсна зона. \"Имаше силна аргументация че не трябва да се строи. Тези дни ще чуем, че някой трябва да взима дори заем за Белене\", допуска Малинов.  Евродепутатът сподели, че не храни високи очаквания към Европредседателството и го нарече по-скоро \"администриране\".", "date": "2018.06.05", "title": "Светослав Малинов: Най-отвратителното от визитата в Москва е, че Борисов се извинява "}
{"url": "http://epicenter.bg/article/Andrey-Novakov--/156054/2/48", "text": "Емоционална пресконференция по повод гласуването на пакета „Макрон“ в Комисията по транспорт в Европейския парламент даде днес в София евродепутатът Андрей Ковачев.    \"Прави се опит постижението в Комисията по транспорт да се омаловажи. Съжалявам, че с хляба на превозвачите се заиграва по този грозен начин, каза той\", визирайки  изявление на лидера БСП Корнелия Нинова.   „В текстовете на мобилния пакет одобрихме, че отпада изискването българските превозвачи да да връщат шофьор в България на всеки 3 седмици“, каза евродепутатът от ГЕРБ / ЕНП.   „Черно на бяло отпадна тоталната забрана за използване на кабините за почивка. Черно на бяло отпадна, че всички шофьори, заети в международния транспорт, извършващи транзит, не попадат в обхвата на директивата за командировани работници. Какво още тябваше да бъде направено“, заяви емоционално Новаков.   „  Още преди да гласуваме бях шокиран и поразен, че г-жа Нинова и излязла и казала, че това нещо е катастрофа и казала, че трябва да бъде блокирано“, поясни Новаков.   По думите му   каза артистично Новаков. По думите му поставено е под съмнение как българската дипломация е направила пробив.   Евродепутатът продължи: „Има текстове, които не удовлетворяват на 100% позицията ни по мобилния пакет, но си спечелихме страшно много време, с което да решим проблема“.   Според него,   По думите му има спорни текстове от 400 страници. „Спечелихме си повече от година и половина, за да намерим компромис там. Ако бяхме загубили от септември вече щяхме да говорим за това, кога започваме да ги изпълняваме, кога българските фирми трябваше да наемат още три отдела счетоводители, за да следят законодателството на още 27 държави-членки“, каза той.     Час по-късно Андрей Новаков повтори оценката си пред БТВ, че свършеното вчера в Комисията по транспорт е подвиг. „Ако бяха загубили гласуването сега щяхме да говорим за правата на българските превозвачи в минало време“, каза евродепутатът.   Още едно година българските шофьори ще работят по сегашните правила. От загубена битка се върнахме в чава. За мен това е успех“, убеден е евродепутатът.   \"Буквално обърнахме позициите и настроенията в Съвета на ЕС. Колегите от Франция и Германия гласуваха \"против\" промените и очаквам да бъде трудно. До края на годината ще действаме по старите правила. После ще има нова Европейска комисия. Не мога да разбера как някой ще твърди, че проблемът с Пакет мобилност ще се сервира още в петък. Не знам как от опозицията ще си легнат довечера, след като се всели страхове сред превозвачите. Ние обърнахме един голям препъни камък. Действително има текстове, които не удовлетворяват напълно всички наши изисквания, но си спечелихме много време за анализи и преговори. Говоря за връщането на камионите на всеки три седмици. Това със сигурност не проблем към момента. Спечелихме време за разговори и изчистване на тези дребни детайли. Вместо да се обединим и да бъдем българи, се говори за катастрофа. Това е недопустимо и го отдавам на болни политически амбиции. Само ще припомня, че допреди няколко часа превозвачите бяха готови да поискат излизане от ЕС, ако не бяха постигнатите резултати. Не казвам да празнуваме, а само да се порадваме на този български успех\", категоричен беше Новаков.   \"Призоваваме всички политици и партии да се обединят и да защитят националните интереси. Направен е исторически пробив, но предстои още работа. Още веднъж ще приозва всички политици да бъдат обединени около каузата на българския бизнес. Оставаме в готовност да защитим интересите по всякъв начин\", заявиха от Асоциацията на българските превозвачи.", "date": "2018.06.05", "title": "Андрей Новаков: Това, което постигнахме за превозвачите в ЕП, беше подвиг"}
{"url": "http://epicenter.bg/article/Vizhte-resheniyata-na-Komisiyata-po-transport-v-Evroparlamenta-po-proekta--quot-Makron-quot-/156058/2/0", "text": "Агенция „Фокус“ публикува без редакторска намеса информация за гласуването в Комисията по транспорт и туризъм на Европейския парламент на 4 юни 2018 г. за конкуренцията на пазара на автомобилни превози в ЕС и условията на труд на водачите.  Правилата за командироване за “еднакво заплащане за еднакъв труд“ да се прилагат за водачите при каботажните превози, като се предоставя яснота за изискванията за превозвачите и се осигуряват еднакви условия за водачите. Членовете на транспортната комисия гласуваха против предложението международните превози да се включат в това задължение.  За да се гарантира, че няма да има прекомерна бюрокрация, членовете на ЕП подкрепиха правила, които включват списък от административни изисквания и мерки за контрол, които националните власти могат да налагат.    За да се ускорят разследванията за измами, свързани с правилата за работното време, почивките и командироването на водачите, евродепутатите предлагат по-кратки срокове за отговор от страна на компетентните органи на страните членки на запитвания от други страни-членки.  Правилата определят минимален брой организирани съвместни проверки (проверки на пътя, извършвани по едно и също време от контролните органи на две и повече страни-членки).  С цел да се ограничи бюрокрацията и да се повиши ефективността контролът трябва да се концентрира върху предприятия с по-висока степен на риск.  Членовете на транспортната комисия поискаха страните-членки да определят санкции срещу товародатели, спедитори, страни по договора и подизпълнители, които знаят или трябва да знаят, че превозвачите нарушават правилата.  Поради нарастващия брой предприятия, използващи само лекотоварни автомобили, евродепутатите предлагат превозвачите, използващи превозни средства над 2,4 т за международни превози, също да спазват правилата за трайно установяване, каботаж и време на управление и почивки, за да се избегнат възможни вратички за заобикалянето им.    За справяне с феномена предприятия-пощенски кутии измененията на условията за установяване на транспортните фирми изискват техният бизнес да има “действително и постоянно присъствие” в страната-членка, в която те са регистрирани, и определят критерии за оценка на това изискване. Те включват честота на товарене и разтоварване в страната на регистрация и достатъчен брой паркоместа за техните превозни средства.  Страните-членки трябва да проверяват редовно дали предприятията изпълняват изискванията за установяване; националните регистри на транспортните предприятия трябва да бъдат свързани помежду си, а страните-членки трябва да отговарят на запитвания в определени срокове, за да се подобрят разследванията.  Членовете на транспортната комисия на ЕП предлагат каботажните превози да бъдат разрешени в страна, в която е извършена международна доставка, или в съседна страна по обратния път към страната на регистрация на превозвача, за общо 7 дни.  В рамките на 7-дневния период каботажните превози в една страна-членка се ограничават до 48 часа, за да се предотврати извършването им на систематична основа, което изкривява националните пазари.  Каботаж няма да бъде разрешен в същата страна преди да изминат 72 часа след връщането на товарния автомобил до страната, в която е регистриран.  Проектът на правила изисква седмичната почивка (почивката, която се изисква да бъде ползвана след всеки 6 дни работа) да бъде ползвана в помещение, предоставено от предприятието, или в кабината на товарния автомобил, но само когато е паркиран на специализиран паркинг с необходимите условия и сигурност. Евродепутатите приеха подробен списък с условия (напр. оборудване за готвене, санитарно оборудване, безжичен интернет) и характеристики за сигурност, които трябва да имат тези специализирани паркинги.  Когато придружават товарен автомобил на ферибот или влак, водачите трябва да имат достъп до спална кабина, легло или кушетка за ползване на дневната почивка. Когато ползват седмична почивка при такива обстоятелства, те трябва да имат задължително достъп до спална кабина.  С цел да съкратят дългите периоди на пътя проектоправилата предвиждат работата да бъде организирана така, че да даде възможност на водачите да ползват една седмична почивка у дома или на друго място по избор на водача преди края на всеки период от 3 последователни седмици работа. Ако водачите изберат да си отидат у дома, това трябва да стане за сметка на предприятието.  За гладкото протичане на превозите се предвижда по-голяма гъвкавост при ползването на седмичната почивка, доколкото това се компенсира с еквивалентен период на почивка по-късно. Предлага се също на водачите да се разреши да превишават допустимото време на управление с 2 часа, за да се върнат в експлоатационната база на предприятието, при условие че това допълнително се компенсира със съответното време за почивка.  ", "date": "2018.06.05", "title": "Вижте решенията на Комисията по транспорт в Европарламента по проекта \"Макрон\""}
{"url": "http://epicenter.bg/article/Komisiyata-po-otbrana-odobri-proektite-za-noviya-boen-samolet-i-novata-bronirana-mashina-na-armiyata/156059/2/0", "text": "Нова методика ще определя критериите за избор на изтребителя за българските ВВС. Именно критериите за класиране по схемата на плащане станаха причина за скандала с проекта за придобиване на новия самолет в предишната процедура.  Това стана ясно от презентацията на командира на ВВС ген. Цанко Стойков пред парламентарната комисия по отбрана, която обсъжда проектите за модернизация на армията за нов многоцелеви изтребител и бойна машина за сухопътните войски, съобщи БТВ.  Проектът за инвестиционен разход предвижда придобиване на 16 самолета на два етапа по 8 самолета за цена 1,8 млрд. лева с ДДС на разсрочено плащане за 10 години като първите 3 години ще плащаме по 100 млн. лв от бюджета, а в следващите години тежестта се увеличава.  Ще търсим оферти за американски Ф-18 , Ф-16 от САЩ , Португалия и Израел, а „Юрофайтър” от Германия и Италия, ще искаме оферта и за френски „Рафал”, както и шведски „Грипен”, включително новопроизведени и употребявани.  Първите самолети трябва да бъдат доставени две години след сключването на договора, а доставката на втория транш самолети ще бъде през между петата и седмата година. В този период трябва постепенно да бъде свален от въоръжение и руският МиГ-29, с който в момента се охранява въздушното пространство на България.  Схемата за плащане не е задължително условие при класирането, но ако не се договорят и самолетите по втория транш на доставка трудно ще се стигне до конкурентна цена за тях, стана ясно от думите на ръководството на МО и щаба на ВВС.  От изказването на министъра на отбраната и вицепремиер Красимир Каракачанов стана ясно, че той предпочита новопроизведени самолети, но се прави запитване до Израел, защото там се освобождават няколко ескадрили Ф-16 , произведени в САЩ. Той обясни това в отговор на питане от опозицията защо се включват варианти за придобиване от държави извън НАТО.  Аргументът е, че Швеция е член на ЕС, а Израел предлага самолети произведени в държава от НАТО.  От БСП обявиха, че ще гласуват „Въздържал се” в комисията по отбрана, защото родната индустрия нямала капацитет да участва в модернизацията на армията, обяви депутатът Таско Ерменков. ДПС пък подкрепят всички проекти, защото политиците са в дълг на армията заяви о.з.ген Симеон Симеонов от ДПС.  От ГЕРБ също защитават нуждата от модернизация стана ясно от изказването на зам.-председателя на НС от ГЕРБ Емил Христов.  Председателят на комисията по отбрана Константин Попов уточни, че очаква до края на юни проектите да влязат за одобрение в пленарната зала на народното събрание.  ", "date": "2018.06.05", "title": "Комисията по отбрана одобри проектите за новия боен самолет и новата бронирана машина на армията"}
{"url": "http://epicenter.bg/article/Korneliya-Ninova--/156061/2/0", "text": " заяви лидерът на БСП Корнелия Нинова в предаването \"Лице в лице\" по БТВ.   Няма да коментирам Андрей Новаков. Да погледнем обективно на нещата и да видим реалните неща в транспорта. Има напредък в компромисите, но според превозвачи промените са по-лоши, подчерта тя.   \" , каза още тя.   Според нея излишният пиар не работи в полза на никого. Думите й бяха по повод на изказвания от страна на евродепутата от ГЕРБ Андрей Новаков, че е спечелена голяма победа. За правата на превозвачите трябва да търсим съюзници, убедена е Нинова.    каза още тя, коментирайки гласуването в комисията по транспорт в Европейския парламент вчера на т.нар. план \"Макрон\". \"Трябва да търсим съмишленици. Защо не ангажирахме досега Гърция, Кипър? Да търсим съмишленици в малките държави, които като нас са засегнати. Транспортният бранш е важно перо в българската икономика\", убедена е Корнелия Нинова.    Според превозвачите постигнатият компромис е по-лош от предишния. Преди шофьорите трябваше да се върнат, сега - само камионите, при това със стока. Те не могат да се върнат сами, трябва и шофьорът да се върне, коментира Нинова.   Нинова гостува в \"Лице в лице\", след като се върна от Братислава, където бе в Словашкия парламент по покана на Роберт Фицо. Впечатлена съм от това как работят Чехия, Словакия, Унгария и Полша - координират действията си и пред европейските институции са като един, сподели Нинова. Тя даде конкретен пример с декларацията на страните от Вишеградската четворка, с чиито представителите БСП вече ще работи тясно с големи срещи на всеки 6 месеца. Полша, Унгария, Чехия и Словакия са се обявили срещу проекта за следващия евробюджет, в който има по-малко пари за кохезионна политика (т.е. за най-бедните региони) и за земеделие.  Става въпрос за орязване с по 5%, което, според Нинова, ще задълбочи дисбаланса между бедни и богати в ЕС. Поканени да подпишат декларацията са били още 4 държави – Хърватия, Румъния, Словения и България. Само нашето правителство е отказало с аргумента: „Ние сме председатели на Съвета на ЕС, трябва да спазваме неутралитет и да не показваме национална позиция”.  „Вероятно това е направено, за да не се разгневят големите”, коментира Нинова.    Питайте ги защо си променят седем пъти мнението по АЕЦ \"Белене\", защо са дошли на нашия акъл, посочи тя.   Радвам се, че нашите тези се споделят от повече хора, коментира тя по повод опитите да се сближим с Русия. , каза Нинова. Тя отговори така на въпроса как гледа на извиненията на Борисов пред Путин в Москва. , изтъкна още тя.   Ние сме против този тип органи като новата Комисия за борба с корупцията - КОНПИ. Прав е президента - много приказки, никакъв резултат.  посочи Нинова. Не вярвам  в това нещо, отговори още веднъж Нинова на въпроса дали Радев ще прави партия. И обобщи:    В края на разговора водещата Цветанка Ризова попита Нинова дали по време на българското председателство на Съвета на ЕС е постигнато нещо за България.   отговори тя. И информира, че БСП ще даде оценка на председателството, когато то свърши.  ", "date": "2018.06.05", "title": "Корнелия Нинова: Не вярвам, че Радев ще прави партия!"}
{"url": "http://epicenter.bg/article/Margarita-Popova---Brod-za-Balgariya--shte-uchastva-v-evroizborite-dogodina--VIDEO--/156066/2/0", "text": "\"Брод за България“ е в етап на подготовка за участие на следващите европейски парламентарни избори, които ще се проведат през май месец 2019 г. Това обяви зам.-председателят на Българската стопанска камара и вицепрезидент (2012-2017 г.) Маргарита Попова на 7-мата конференция на „Брод за България” и Клуб „Сигурност”, която се проведе под надслов „Устои за национално единение”, предаде репортер на БГНЕС.  „В нашите цели и програма аз много бих искала да видя какво правим. Кои са нещата, които ще свършим до май месец следващата година. Какво очакваме от новия европейски парламент, как ще оценим работата му до днес, какво очакваме от избора на нова Европейска комисия, какво очакваме и какви бъдещи европейски лидери искаме да видим“, каза в словото си Попова. Тя добави, че европейското звучене и тема са част от проекта, в който участват широк кръг хора с различни професии, вярващи, че единението на българите е наложително и постижимо за просперитета на България.  В основата на проекта са представители на научната общност и Клуб „Сигурност“, подкрепени от национални и обществени съюзи и организации /Тракийци, българското офицерство, Славянските дружества, СЛРБ, българи в чужбина, АБУЧ, неправителствени организации/.  „Подготвяйки се за днешния и утрешния ден няма как да не поставим няколко основополагащи жалона. Първият от тях е състоянието на либералната демокрация в Глобален план. Къде ще се позиционираме ние с нашите планове и концепции за развитие на икономиката, образованието, културата и т.н. Ние ще трябва да се позиционираме в голямата рамка. Какво е състоянието на глобалната демокрация днес и къде сме ние“, заяви вицепрезидентът. Попова обясни, че т.нар. стари и развити демокрации са на друго равнище на развитие и при тях процеси като демокрация, децентрализация, приватизация са преминали и са развити по един или друг начин. Тя подчерта, че нашата страна се е присъединила по-късно и нашата държава трябва да премине през всичките тези процеси ускорено.  „Възможно ли е да говорим за всички тези процеси и за много по-малко държава, когато в същото време, в глобален план говорим за това, че днес сигурността е една от най-важните ценности. Как да съчетаем понятията за по-малко държава с мощна национална и глобална сигурност? Къде са пресечните точки и как да ги претворим? Как да ги изпишем, как да ги предложим на широката общественост от хора, които да станат наши съмишленици“, попита присъстващите Попова.  Тя е категорична, че трябва да преосмислим и да се направи сериозен анализ не само на политическата система на Европейско ниво, към която избрахме да се присъединим, но да преосмислим и нашата система, за да изградим стабилна политическа система, която да се впише в сегашното състояние на либералната демокрация. Според нея затова е нужно всички структури трябва да се обединят и да заработят като един организъм.  Попова подчерта, че България изпитва крещяща нужда от просветени лидери, дори и те да са непознати лица и такива, които не са участвали досега в политическия живот на страната. Тя каза, че вече все повече се говори и за т.нар. лидерски демокрации, където именно лидерите предлагат решения, а не чакат предложения от масата и гражданските структури.  Попова добави, че не трябва да ни учудва предложението България да стане президентска република. От думите й става ясно, че натам върви либералната демокрация - от демокрация на участието, в която ние влязохме преди 25-30 години, а сега отиваме в демокрация на лидерите, само че заслужават ли тези лидери днешния ден и какво ни предлагат за бъдещето и колко ни чуват, и коя демокрация ще бъде по-успешна - лидерската демокрация или тази на участието.  Отечествен форум за единение \"Брод за България\" е доброволен проект на широк кръг хора с различни професии, вярващи, че единението на българите е наложително и постижимо. Организацията е учредена на 17 март 2015 г. на работна среща „Съмишленици за единение“ на експерти, професионалисти от секторите „Отбрана“, „Вътрешна сигурност“, „Външна сигурност“ и съмишленици, 17 март 2015 г.  Целта на форума е той да бъде трибуна и инкубатор на идеи и политики, насочени за преодоляване на конфронтацията и противопоставянето в българското общество, да бъде пример и да способства за единение в името на националните интереси и просперитета на Отечеството, пише на сайта на организацията.  ", "date": "2018.06.05", "title": "Изненада! Маргарита Попова ще участва в евроизборите с „Брод за България“ (ВИДЕО) "}
{"url": "http://epicenter.bg/article/Georgi-Petarneychev--Izpuska-se-elementat--che-v-mobilniya-paket-avtomobilite-se-pribirat-na-3-sedmitsi-/156067/2/0", "text": "Изпуска се елементът, че в мобилния пакет шофьорите могат да не се прибират на три седмици, но това е задължително за автомобилите. Това каза за Агенция „Фокус“ Георги Петърнейчев председател Асоциацията на българските предприятия за международни превози и пътищата (АЕБТРИ) във връзка с мобилния пакет.  Той коментира изказването на евродепутата от ГЕРБ/ЕНП Андрей Новаков за втория мобилен пакет и посочи, че Новаков твърди неща, които на него му харесват.  \"Всички автомобили, които са в Европа на всяка трета седмица, или на 21 дена трябва да се приберат в България с товар и с него да излязат оттук. Тези автомобили като се връщат в България без шофьори ли ще пътуват?\", попита Петърнейчев.  Според него автомобилите не трябва да се прибират на три седмици. „Ние бяхме поискали на 6 седмици да се прибират в България“, каза Петърнейчев.  По думите му е невъзможно за период от три седмици български превозвачи да отидат до Португалия и да се върнат.  „Нямаме никакво право да работим вътре в Европа, както досега. Имаме достъп до свободния пазар да работим, където се договорим на цени и спедиции“, каза Петърнейчев. Той обърна внимание и на това, че нощуването в кабини ще отпадне чак тогава, когато се построят паркинги и то в рамките на 5 години. Председателят на УС на АЕБТРИ заяви, че гласуванията в Транспортна комисия на мобилния пакет не са достатъчни.  ", "date": "2018.06.05", "title": "Георги Петърнейчев: Изпуска се елементът, че в мобилния пакет автомобилите се прибират на 3 седмици "}
