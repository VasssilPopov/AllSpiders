{"url": "http://epicenter.bg/article/shshsh/159564/2/0", "text": "Държава имаме, но днес за пореден път си зададохме въпроса, за съжаление реторичен, имаме ли държавност. И отговорът е не. Това коментира вицепрезидентът Илияна Йотова в предаването \"Още от деня\". „В последните няколко дни най-малко се говореше за това как да се справим с кризата. Имаше оправдания, послания, много критика от страна на опозицията и като че ли най-малко дадохме думата на истинските професионалисти”, посочи Йотова. Тя допълни, че не оправдава нито едно политическо лице, което като няма работа стои на мястото, където експертите и професионалистите трябва да си свършат работата. Говоря за всички, не поставям и не изваждам пред скоба никой. „Ако не се беше вдигнал този политически шум, нямаше да бъде чута тази жена (баба Дора - бел. ред.) и нейните животинки. За съжаление в България напоследък трябва да стане политически скандал, за да се вслуша властта и да започне да си върши работата”, заяви вицепрезидентът. Има два документа на Европейския съюз, които ясно предписват какво се прави в такава криза. Аз твърдя, че в първите две условия на това предписание България не си свърши работата. И властта, и държавата не си свършиха работата. Има една директива още от 92-ра година и там е казано ясно – при такива огнища на зараза как те се изолират, как се поставят под карантина, как се изпращат пробите, за да се докаже, какво следва след това, вкл. и евтаназия на животни, изтъкна Йотова. Най-важният въпрос е как да се спасят и животните, и хората, защото без животните, как ще оцелеят тези хора в българските села. Помолена да даде оценка на българското европредседателство, Илияна Йотова подчерта, че оценката не може да бъде само в бяло или черно, защото България е постигнала определени цели, но и е допуснала сериозни пропуски, които е можела да реализира в името на националния интерес.  Българското европредседателството наложи свой почерк за тези 6 месеца, това е безспорно.  Успех на кратко разстояние, сега трябва да докажем дали можем да бягаме на дълги разстояния. Три групи проблеми бяха решени или не бяха решени. На първо място – да направи Западните Балкани център на европейската политика България има отличен \"6\". По-важното е сега дали ще запази тази лобистка и водеща роля по темата Западните Балкани. Това ще бъде истинската оценка. Имаше неща, които можехме да направим и по-добре  - например, темата за миграцията, като намерим своите съюзници – Италия, Испания, които очакваха нашата конкретна подкрепа по тази тема. Нашият интерес по тази тема не беше заявен. Това е въпрос на законодателство, а за последните месеци няма сантиметър движение по Дъблинската спогодба, която е изключително неблагоприятна за България. Третата  категория теми – така наречените неосъществени интереси – нямам обяснения защо не засегнахме темата за Шенген, за мониторинга, който не върши работа. Що се отнася до това дали беше изолирана президентската институция  – да, беше и това се видя с просто око. Но председателството не  е нито наше, нито на която и да е от институциите, то е за България. Аз мисля обаче, че българите не се почувстваха повече европейци, заключи коментара си Йотова. ", "date": "2018.07.18", "title": "Илияна Йотова: В България трябва да стане политически скандал, за да се вслуша властта"}
{"url": "http://epicenter.bg/article/Borisov--I-az-gledam-zhivotni/159501/2/0", "text": "  обръщайки се и към земеделския министър Румен Порожанов, който бе лицето, отговарящо за действията, свързани с чумата от присъстващите на заседанието на правителството   Борисов заяви, че няма друга европейска и световна практика за справяне с този проблем освен умъртвяването на болните животни и дезинфекция. Един от основните аргументи на премиера бе, че и по времето на тоталитарния режим се е действало по същия начин и дори не се е обяснявало на хората.  подчерта Борисов. И допълни, че е разпоредил да бъдат разположени електропастири по румънската граница, но се оказало, че те могат да бъдат опасни за децата. Министър Порожанов отговори, че това вече се прави.  Премиерът призова хората да не си крият животните, защото после 1 млн. и 300 хил. животни в цяла България трябва да бъдат унищожени. \"Едно е 4 000, друго е 30 000. Премине ли в Северна България, просто е катастрофа. Вземете всички мерки за дезинфекция. По социалистическо време в тези райони не можеше да влезе кола, човек без дезинфекция. \"Помолете хората да не крият животните. Заради няколко да боледуват милиони. Ако това се разпространи е катастрофа. Но информирайте хора. Обяснявайте от сутрин до вечер, защото целият бранш може да спре да функционира за три години\", призова Борисов. Вземете всички мерки за дезинфекция. Аз си спомням времената, когато в тези региони не можеше да влезе кола, без да премине през яма за дезинфекция\", допълни премиерът.   Той обаче си припомни времената до 90-а година, как се е действало тогава, какви мерки са били вземани и доколко обаче хората са имали възможност хората да получат обяснения за действията на властите.  ", "date": "2018.07.18", "title": "Борисов: И аз гледам животни и разбирам хората. Проявете съчувствие и бързо плащайте!"}
{"url": "http://epicenter.bg/article/Ovtsevadi-i-kozevadi-protestirat-pred-Ministerski-savet/159519/2/0", "text": "Протестиращите в столицата животновъди готвят гражданско неподчинение ако до един час няма оставки в Министерство на земеделието, предаде репортер на bTV.   Те са внесли декларация в Министерския съвет.   Животновъдите протестират с искане за по-високи обезщетения на животните, засегнати от чумната епидемия в Странджа. Протестиращите настояват и за повече пари за онези стопанства, чието мляко не може свободно да се продава.   Според тях ако държавата е обръщала повече внимание на сектора е нямало да се стигне до ситуация, в която толкова много животни ще бъдат умъртвени.   Финансовият министър Румен Порожанов определи финансовите искания на протестиращите като твърде високи.   В знак на протест животновъдите изгориха вълна и изляха мляко пред Министерския съвет.   Част от протестиращите фермери се опитаха да щурмуват сградата на Министерския съвет, но тройният полицейски кордон ги спря.   Стигна се и до сблъсъци. Полицаи върнаха зад огражденията двама животновъди, които пробваха да стинга до вратата на правителствената сграда.   Протестът е организиран от Националната овцевъдна и козевъдна асоциация. Те искат да се спре масовото избиване на здрави животни и да се запази поминъка на хората.   Протестиращите настояват също незабавно да бъде свикан Консултативния съвет по национална сигурност във връзка с кризисната ситуация. Симеон Караколев - съпредседател на асоциацията, каза:   \"Искаме на тези хора, когато им се дават пари за тези животни, някой да мисли, че с тези пари...тези овце не растат по дърветата, а в съседното село, те трябва да обикалят цялата страна. Тези стада са градени с години, а в момента искаме отнякъде да ги компенсираме, като им дадем пари. Могат ли те да доят пари и да гледат пари. Те трябва тепърва да започват да правят разходи по закупуване на тези животни - това никой не го отчита\".   Други животновъдни асоциации обаче, като Обединени български животновъди, се обявиха против протестите.   Междувременно Фонд „Земеделие“ увеличи помощта по схемата „де минимис“ за стопаните от Бургаско и Ямболско. По 47 лева на животно ще получат собствениците на евтаназирани заради чумата овце и кози. Подпомагането е допълнение към компенсациите, чието изплащане вече започна в селата Воден и Кости.   Преди седмица Асоциацията на овцевъдите и козевъдите обяви безсрочни протести, като първият от тях беше край търновското село Шереметя. Тогава поискаха оставки на ръководни кадри в агроведомството и повече пари, като разливаха мляко и гориха овчи кожи.   „Не може да постигнем единомислие с ръководството на Министерството на земеделието и храните нито за увеличаване на ставките за овцевъдите и козевъдите в страната, нито за понасяне на отговорност за тежката криза, която се случва и в момента\", каза лидерът на Асоциацията Симеон Караколев.   Протестът обаче раздели бранша. Останалите животновъдни организации се разграничиха от него и дори обвиниха Караколев, че търси провокация и отказва диалог.   Президентът Румен Радев ще посети по-късно днес община Болярово, която е най-засегната от чумата по дребните преживни животни. Той ще разговаря с местната власт за предприетите мерки за овладяване на болестта и за неразпространението й в съседните общини.   Въпреки заповедта на изпълнителния директор на Агенцията за безопасност на храните Дамян Илиев, в село Шарково остават живи 115 овце и кози. Вчера в първото засегнато от болестта в Ямболска област село Воден, бяха изплатени 190 хил. лева за обезщетения.", "date": "2018.07.18", "title": "Протестиращите животновъди готвят гражданско неподчинение, ако няма оставки до час"}
{"url": "http://epicenter.bg/article/Borisov-uvolni-zam-ministara-na-zemedelieto-Tsvetan-Dimitrov/159538/2/48", "text": "Със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров.  Това съобщиха от Правителствената информационна служба.   Решението на премиера е взето след срещата на министъра на земеделието, храните и горите Румен Порожанов с представители на протестиращите животновъди.   Министър-председателят Борисов разпореди на министър Порожанов да освободи също така директор a  на дирекция „Животновъдство“ Златка Възелова, директор a  на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов.   \"Решението за евтаназирането на животни се взема от Агенцията по храните - БАБХ. Докладва се в \"Ди Джи Санте\" (европейския орган по безопасността на храните и санитарния контрол – б.р.), от там идва становище, което се изпълнява. Окончателното решение е разписано само от директора на БАБХ Дамян Илиев, заяви Димитров, като уточни, че то не е било съгласуване със земеделското министерство\", каза той.   Цветан Димитров не можа да обясни, защо не е спазена инструкцията при борбата с тази болест, защо не са взети под внимание констатациите в доклада на експертите към Министерство на земеделието и храните.   \"Колегите от Агенцията по храните се позоваха най-вече на Световната здравна организация за животните, каза той пред  БТВ.  По думите му избиването на животни е един от начините за действие при наличие по подобни опасни болести. Димитров каза, че не може да каже със сигурност дали това е било записано в решението.   Димитров призна, че е била допусната грешка, като хората не са били добре информирани за това, което предстои. \"Точно това беше грешката - нямаше индивидуален подход към хората. Трябваше поне на тези 20-30 човека, на които предстоеше това неприятно събитие... можеше поне с тях да се поговори - иска ли животни, не иска ли, какво..., каза Димитров и определи причината за случилото се като \"слаба организация\".     , след разследване на Нова телевизия. В него репортер на медията разкри схема със завишаване на цени по обществена поръчка на Министерството на земеделието и храните.   В държавна лаборатория същото изследване струва не повече от 2,20 лв., като самият зам.-министър призна това пред камера. Най-куриозното е, че основната съставка, необходима за изследването струва едва 15 стотинки. Пред камерата Цветан Димитров изпадна в комична ситуация. Той не можа да каже защо себестойността на едно изследване, което по предварителни разчети на експерти от земеделското министерство, е близо 2 лв., но сега изведнъж е скочила три пъти, достигайки цена от 6 лв.  Именно екип под ръководството на Цветан Димитров е задал условията за обществената поръчка за изследването. Не се изключва вероятността те да са написани така, че само конкретна фирма да отговаря на тях. Любопитното е, че фирмата, която миналата година е изпълнила обществената поръчка отново за около 6 лв./5,90 бв/., сега пак е трябвало да я поеме.  Ръководството на Агенцията по безопасност на храните, обаче усетило, че има нещо нередно и светкавично спряло поръчката.  . Голяма част от служителите смятат, че министър Десислава Танева не е наясно с всички подводни камъни, които могат да й се стоварят на главата, като изследването за бруцелоза , например.   Припомняме ви, че ресорен зам .-министър е именно Цветан Димитров. Сигнали за въпросните афери също са подадени до компетентните органи. Оттам за сега мълчат.   Целта била да се вземат средствата, като въпросните пари се раздават на фермери без абсолютно никакви изисквания и ограничения, един вид на калпак.  ", "date": "2018.07.18", "title": "Чистка в земеделието! Борисов уволни зам.-министър Цветан Димитров и шефове на ключови дирекции"}
{"url": "http://epicenter.bg/article/Korneliya-Ninova--Borisov-izpravi-darzhavata-sreshtu-naroda--snimki-/159540/2/48", "text": "„Искаме да спре унищожаването на българското земеделие, да не се унищожава Сранджа. Искаме и тези, които вече пострадаха, да получат справедливи обезщетения. Това, което виждаме на протеста, е гневът на народа срещу държавата”. Това каза председателят на Националния съвет на БСП Корнелия Нинова по време на протеста на животновъди пред Министерски съвет, цитирана от пресцентъра на партията.   Тя заяви, че другите искания на левицата и на протестиращите са- да спре убиването на животни, докато не се изясни наистина ли става въпрос за чума. „Това, което им се предлага, е нищо спрямо загубите, които претърпяха. Методиката, която се използва не е справедлива. Няма как за една патица да се изплаща обезщетение от 250 лв., а за една овца – 190 лв. Искаме да се направи програма \"Странджа- Сакар\" за възстановяване на района. Една жена от Шарково преди малко ми каза: ”Те не убиха само животните, те убиха нас, семействата ни и България, по този начин”, каза още лидерът на левицата.   Тя припомни, че БСП иска оставката на министър Порожанов вече трети ден. „Нещата, вече отиват към премиера. Има ли премиер в държавата? Не може 15 дни да мълчи, докато народът му се вдига на крак срещу него и правителството му. Вече въпросът не е само за оставката на Порожанов, Бойко Борисов носи отговорност, че изправи държавата срещу народа”, каза Корнелия Нинова.   „Дойдохме с хората от Шарково и цяла България, защото искаме да им помогнем. Това е българската храна, българското производство, българската икономика. Това е животът на хиляди хора. Те имат нужда от подкрепа и ние трябва да сме до тях през цялото време”, заяви още лидерът на БСП.", "date": "2018.07.18", "title": "Корнелия Нинова: Борисов изправи държавата срещу народа (снимки)"}
{"url": "http://epicenter.bg/article/Prof--Ivo-Hristov-za-sreshtata-Putin-Tramp--Pravi-se-opit-Rusiya-da-bade-verbuvana-sreshtu-Kitay/159541/2/0", "text": "Прави се опит Русия да бъде вербувана от САЩ срещу Китай, анализира срещата между Владимир Путин и Доналд Тръмп проф. Иво Христов.  Депутатът от „БСП за България“ се срещна със симпатизанти в Пловдив.  Путин държи златната акция на световното казино, посочи той, след като обясни, че Русия е станала незаобиколим фактор в световните дела.  „Мястото, където се проведе срещата, е всъщност дворецът на руския император в Хелзинки. С други думи, Путин прие Тръмп на своя историческа територия. А и близко до неговия роден град. От Хелзинки до Санкт Петербург няма и 300 км“, посочи проф. Христов.  Той отбеляза, че са били направени редица опити да се провали срещата между президентите на САЩ и Русия. И даде като пример „трагикомедията в три действия, наречена „Новичок“.  Срещата в Хелзинки показа ясно, че това е само първа брънка от тектонично разместване на световния ред, бе неговият извод.  Тръмп взе да изпълнява обещанията си, а първото от тях бе да направи Америка отново велика. Той обеща, че ще преразгледа всички международноправни актове, в които Америка участва, посочи проф. Христов.  Според него Путин, Китай и Тръмп казва едно и също нещо – ние не сме съгласни със сегашния световен ред.  Тръмп все още не е дошъл на власт – той все още е в битки в коридорите с дълбоката държава, смята депутатът. Според него САЩ са проспали възхода на Китай.  „По време на цялата пресконференция между Путин и Тръмп те никога не споменаха Европейския съюз.  Тръмп в едно интервю заяви, че ЕС паразитира върху нас.  Затова международните медии развиват истерия, в която директно обвиняват Тръмп в национално предателство. А съветник на Тръмп е Джон Болтън, негова дясна ръка, е най-изявеният русофоб.  Защо русофобът Болтън тласка президентът към сътрудничество с Русия?! Много е просто – няма непреодолими различия между Русия и Америка. Очевидно ще бъде направен опит Русия да бъде вербувана в един бъдещ сблъсък с Китай“, каза още Иво Христов.   В началото на срещата депутатът от „БСП за България“ коментира и вътрешнополитически събития, като каза, че „на 30-тата година от т.нар. преход са налице добре подплътени от властта опити да бъдат запушвани устите на хората“. А всяко алтернативно мнение да се представя като престъпно деяние.  Освен проблемите, които си имаме в излишък – като социалните и демографските, се връщаме към теми като свободата на словото. В публичното пространство не чуваме и не виждаме истинското лице на България, подчерта той.    ", "date": "2018.07.18", "title": "Проф. Иво Христов за срещата Путин-Тръмп: Прави се опит Русия да бъде вербувана срещу Китай"}
{"url": "http://epicenter.bg/article/Protestat-na-zhivotnovadite-priklyuchi--Borisov-izpalni-vsichkite-im-iskaniya/159543/2/0", "text": "Протестът на животновъдите приключи. \"Разговаряхме и с премиера Борисов, обсъдихме нещата, исканията за оставки, ще бъдат удовлетворени. Получих уверия от министър-председателя, че ще получим пари\", каза пред министър Румен Порожанов на протестиращите пред сградата на Министерски съвет.   \"Ние поискахме оставки. Нашите протести няма да бъдат политически. Получихме оставките, които искахме - те са четири. Всичко, което поискахме, бе удовлетворено\", каза шефът на Асоциацията на животновъдите пред протестиращите. Стадата ще бъдат възстановени догодина. Средствата ще бъдат изплатени през октомври.    Около 15 часа днес стана ясно, че със заповед на министър-председателя Бойко Борисов от длъжността заместник-министър на земеделието, храните и горите е освободен Цветан Димитров. Премиерът рлазпореди разпореди на министър Порожанов да освободи също така директорa на Дирекция „Животновъдство“ Златка Възелова, директорa на Дирекция „Директни плащания и идентификация на земеделските парцели“ Георги Праматаров, както и съветника на министъра Бойко Синапов.   Междувременно вътрешният министър Валентин Радев съобщи, че от утре (19 юли)  умъртвяването на животните в огнищата на зараза ще бъде възстановено.  Полицейското присъствие в съответните региони ще бъде засилено. Усилено ще бъде и присъствието на униформени служители по границите.   Валентин Радев допълни, че по сухопътната граница между България и Румъния се изгражда ограда от бодлива тел, за да не могат заразени с чума животни да влязат у нас.", "date": "2018.07.18", "title": "Протестът на животновъдите приключи. Борисов изпълни всичките им искания"}
{"url": "http://epicenter.bg/article/Krasimir-Valchev--12-000-detsa-sa-otpadnali-ot-uchilishte--2000-varnati-sa-go-napusnali-otnovo/159544/2/0", "text": "  Две хиляди от общо 24-те хиляди деца, върнати в училище през миналата година, са го напуснали отново. Други 12 хиляди пък са отпадналите през последната учебна година, отчете министърът на образованието Красимир Вълчев на заседание по проблема, предаде БНР.   Съвместните екипи започват отново обходите, за да търсят отпадналите деца и да ги върнат в училище, съобщи министър Вълчев.   „От тези 12 хиляди, около четири хиляди са в страната, близо десет хиляди са открити, но въпреки всички усилия не са успели да бъдат записани, продължава да се работи с тях“, каза той.   За осем хиляди се знае, че са напуснали страната заедно с родителите си. Държавата ще се опита да открие информация дали учат в чужбина.   „Уважавайки правото на свобода на движение на техните родители да си търсят работа в други държави, дали е спазено и правото им да получат образование“, каза заместник образователният министър Деница Сачева.   МВР ще участва отново. „А не след това да преследваме престъпници“, каза вътрешният министър Валентин Радев.   Премиерът Бойко Борисов разпореди на всички отговорни министерства да продължат усилията, които ще дадат ефект след десетина години.   „Ние няма сигурно да сме на тези постове след 10-11 години. Имаме претенциите, че сме правителство с дългосрочна визия, това е най-яркото доказателство“, каза Борисов  ", "date": "2018.07.18", "title": "Красимир Вълчев: 12 000 деца са отпаднали от училище, 2000 върнати са го напуснали отново"}
{"url": "http://epicenter.bg/article/Sadat-otkaza-da-cppe-zapovedta-za-izbivaneto-na-zhivotni-v-Ctpandzhanc-o/159513/3/0", "text": "Административният съд София-град отказа дa cпpe зaпoвeдтa зa избивaнeтo нa живoтни в Cтpaнджaнcĸo. Магистратите бяха сезирани от депутата от БСП за България Кристиан Вигенин. Жалбата му е обявена за недопустима, предаде БНР.   Според съдия Лyизa Xpиcтoвa Вигенин не е предоставил доказателства зa нaличиeтo нa пpяĸ и нeпocpeдcтвeн интepec oт cпиpaнeтo нa евтаназията на животните заради съмнения, че са заразени с чума. Освен това атакуваната от него зaпoвeд нa диpeĸтopa нa Българската агенция за безопасност на храните, според Зaĸoнa зa вeтepинapнo-мeдицинcĸaтa дeйнocт не подлежи на oбжaлвaнe.   От БСП за България сезираха съда заради cъмнeния в дocтoвepнocттa нa диaгнoзaтa „чyмa пo дpeбнитe пpeживни живoтни“. В жалбата си Кристиан Вигенин пише, че Агeнцията e пpeдпpиeлa ĸpaйни и дpacтични дeйcтвия, каквато е евтаназията, вмecтo дa opгaнизиpa дpyги, пpeдвидeни в зaĸoнa и в нapeдбитe мерки – ĸaтo ĸapaнтиниpaнe нa cтaдaтa cъc cъмнeния зa зaбoлeли живoтни или вaĸcинaция.   Определението на съдия Луиза Христова може да бъде обжалвано пред Върховния административен съд.", "date": "2018.07.18", "title": "Съдът отказа дa cпpe зaпoвeдтa зa избивaнeтo нa живoтни в Cтpaнджaнcĸo"}
{"url": "http://epicenter.bg/article/Vladislav-Goranov--Balgariya-mozhe-da-spazva-pravilata--po-koito-funktsionira-parichniya-sayuz/159512/4/0", "text": "До средата на следващата година можем да влезем в чакалнята на еврото, обяви на брифинг в Министерския съвет министърът на финансите Владислав Горанов. Тогава България може да се присъедини и към банковия съюз. Владислав Горанов получи мандат от правителство да изпрати писмо с искане за тясно сътрудничество с Европейската централна банка - това е преходният период за влизането в банковия съюз, съобщи БНР.  „В ръцете на Европейската централна банка е да прецени кои банки да минат директно към нейния надзор. Обичайно това са банките с активи над 30 млрд. евро или трите най-големи банки. Разбира се, по правилата ЕЦБ може да реши и може да прецени да разпростре своя надзор и върху други банки“, каза финансист №1. Имам уверението на нашите европейски партньори, че ние ще бъдем третирани партньорски. От наша страна се изисква единствено да спазваме правилата, по които функционира паричния съюз – нещо, с което България може да се справи, продължи Горанов, цитиран от \"Канал 3\".  ,,Проучвателния период включва оценка на активите, за да може Европейската централна банка да е сигурна, че банковата ни система е в добро здраве. Тя е тази, която определя кои банки да минат под нейния надзор. В този смисъл това ще се реши от ЕЦБ в рамките на тези 12 месеца проучвателен период'', обясни Горанов и каза още, че докато тази процедура не приключи, няма как да бъде установено сътрудничество между страната ни и ЕЦБ.    ", "date": "2018.07.18", "title": "Владислав Горанов: До средата на следващата година можем да влезем в чакалнята на еврото"}
{"url": "http://epicenter.bg/article/Zhorzheta-Pehlivanova--Sravnitelen-analiz-na-Tramp-v-Evropa---2018-i-Bush-v-Evropa---2005/159488/11/0", "text": "    Позволявам си сравнение по факти: европейската обиколка на двамата американски президенти Доналд Тръмп тази година и турнето на Джордж Буш /младши/ през 2005г.   И двете турнета завършват със среща с руския президент Владимир Путин - за политическия ход на Европа и света в тези 12 години, след войни, икономически и политически кризи, миграция. Путин е участник в срещи с президентите на САЩ – 18 години. Преди 12 години Путин се среща с Буш, след войната в Ирак. Европа е друга – срещу Русия няма санкции, а европейските лидери Ширак, Шрьодер, Берлускони, Сапатеро не са вражески настроени към Русия. Тук е разковничето. Русия днес е сама и отстоява, както на санкциите на САЩ, така и на тези на ЕС.   Доналд Тръмп с апломба на “господар на света” кацна в сърцето на Европа -  в Брюксел, където го чакаха 29-те костюмирани съюзници с надежда за разбирателство по проблемите в ЕС и в НАТО.    Американската совалка тръгва в Европа от Рузвелт, когато след Втората световна война той се среща със Сталин. От тогава президентът на САЩ провежда всяка година турне в Стария континент, което завършва с обичайната среща на двете конкуриращи се велики сили -  за сверяване на часовника и съгласуване на политики, за изграждане на новия световен ред след войни, политически и икономически кризи.   На това европейско турне основната цел на президента Тръмп, след поредица от намеци в негов стил доста драски - че НАТО е остаряла организация и че ЕС се възползва от протекцията на САЩ, превръщайки я в „спестовна касичка“,  бе да се структурира новият световен ред, в който отбраната и търговията се фокусират през една и съща призма, т.е. вноските по военните разходи да надхвърлят 2%. Американският президент дойде в Брюксел с идеята да обяви на старите си европейски съюзници, че гледа вече на тях не като партньори и съюзници, а като съперници и врагове.  И го направи.   “Европейският съюз е може би толкова лош, колкото е Китай, само дето е по-малък. Това е ужасно как се отнасят европейците към нас америкаците”. Тези думи произнесе Тръмп преди седмица, жалвайки се от търговските отношения с Евросъза, поставяйки в една глобална геополитическа рамка Европа и Китай като съпоставими.   „Писмата на Тръмп“ до повечето държавни/правителствени лидери относно НАТО, в които изисква по-голяма инвестиция на страните-членки, както и относно търговските мита на стоките на ЕС и Канада, бяха  поставени на масата на преговорите. Европа  все още бе с вкуса от травмата от последната среща на  в Канада, която бе дефинирана  като”враждебна, унизителна, оскърбителна, драматичен момент след Втората световна война”, което донякъде предупреди европейските лидери, че мостовете с този традиционен съюзник са практически изгорени. Единствено по-търпелив се оказа президентът на Европейската комисия Жан-Клод Юнкер, който след тази висока среща, получи покана от Тръмп за среща в Белия дом и Юнкер пътува за Вашингтон на 24-27 юли.   На Срещата на върха на НАТО в Брюксел Тръмп притисна яко ръководителите на 29-те държави в НАТО по заплащане на  вноските по разходите, извивайки ръцете им до болка с предложение за вноски от 4%, за да получи обещание, че ще направят усилия и ще увеличат спешно сумата за отбрана, предвидена до 2024г. Дори най-бедна България  дава 1,56% вноска за отбраната си от бюджета. Испанският премиер от скоро Педро Санчес заяви, че Испания ще се постарае, но не е в състояние да отдели 2% от бюджета си. Имаше и други лидери, които не приеха този далеч не дипломатичен стил на сътрудничество „на равен между равни“.   Никой досега не е открил формулата, която да накара Тръмп да съблюдава международното разбирателство. Германската канцлер Ангела Меркел проба с нейния строг тон не постигна нищо. Френският президент Еманюел Макрон се опита да играе ролята на дипломатичен укротител. Нищо. Ако нещо е показал американецът през тези месеци е че, въпреки че вътрешно показва поведение на президент, неговата външна програма остава извън всякаква лична химия, а алхимия. Той загърби  Договора за климатичните промени преди година, а тази пролет скъса и с ядрения договор с Иран,  започна търговска война срещу Европа, Китай...   Единственото, което се промени, откакто седна в Овалния кабинет е, че се заобиколи от повече ястреби: Майк Помпео за шеф на Дипломацията и Джон Болтън, съветник по сигурността, един от ерата Буш... А де факто Тръмп има нужда от друга кройка съветници.   Въпреки тази дистанцираност на Тръмп към Европа, Брюксел ще се възползва от тази среща, за да се опита да задържи опасното сриване на започналата митническа война за стоманата и алуминий. САЩ няма да се изтегли от НАТО, въпреки намек в речта на Тръмп на срещата. Но това не означава, че отношението Европа-САЩ  е лишено от рискове. Западните лидери понесоха  тази седмица мощта на трансатлантическеската връзка, знаейки, че американският президент ще опъне до краен предел кордата на некоректни обвинения и нападки към своите съюзници за проблемите свързани с бюджетния дефицит и вноските на европейските държави. Генералният секретар на НАТО вече бе оповестил, че от 29 съюзни държави само осъм са се издължили за 2% от военния им бюджет.   Бившият министър на външните работи на Германия Зигмар Габриел (ГСДП) призова Берлин за по-твърда линия срещу държавния глава на САЩ Доналд Тръмп, отбелязва  “Der Spiegel”.„Той даде гаранции на севернокорейския диктатор, а в същото време призова за смяна на режима в Германия. Трудно бихме преглътнали това… Не трябва да храним илюзии. Тръмп познава само силата. Следователно, трябва да му демонстрираме, че сме силни. Ако той иска от нас да харчим милиарди за армията, тогава, моля, нека ни върне милиардите, които дадохме за бежанците, напуснали страните си заради военните интервенции на САЩ, например в Ирак“, категоричен бе Габриел.   \"Не можем повече да разчитаме напълно на Белия дом - каза германският външен министър Маас - за да запазим партньорството си със САЩ, трябва да го приспособим. Първата ясна последица може да е, че в Европа трябва допълнително да стегнем редиците си\".   \"Ако бях журналистка, бих попитала президента Тръмп кои са приятелите му\", каза Могерини. И добави: \"За нас е много ясно кои са нашите приятели и САЩ със сигурност са сред тях...“   Декларацията, която лидерите подписаха обхваща 79 точки на 23 страници. Американският президент смята, че нивото на военни разходи трябва да е 4% в момента. „Сега имаме много могъща, много силна НАТО, много по-силна, отколкото преди два дни“, увери Доналд Тръмп. „Генералният секретар Столтенберг смята, че заслугата е изцяло наша, тоест моя, мисля си, в този случай, изцяло наша. Защото аз казах, че е несправедливо“. „Числата тръгнаха нагоре като космическа ракета... и ще продължат да се увеличават и в бъдеще“, зарадва се американският президент. „Всички в залата се присъединиха и се съгласиха да платят повече, по-бързо“.   След стресиращите нападки към съюзниците през първия ден, през втория ден Тръмп заяви, че „от вчера днес НАТО е по-силна“, отмени всички  двустранни срещи и заминава за Лондон.   От срещата на върха на НАТО европейците си тръгнаха наранени, а Тръмп затвори страницата Брюксел и отвори тази на Лондон, където пристигна точно в деня на 100-годишнината от първото официално пътуване на президента Удроу Уилсън през 1918г., веднага след Първата световна война. През периода до края на Втората световна война никой американски президент не бе пътувал до Лондон. Хари Труман  след Конференцията в Постдам се среща с краля Джордж VI. Следващите президенти използвайки европейските си турнета,  посещавали Великобритания  - Айзенхауер, Кенеди, Никсън, Картър,Рейгън, Клинтън, Буш, Обама…   Англичаните го посрещнаха емоционално с „надуваемата кукла - Тръмп бебе в памперси“ и протести заради неговата исламофобска реторика още по пътя към имението на Чърчил,  двореца Бленхайм от 18 в., предоставено му за резиденция през първите 2 дни официална визита от 4 -дневния му престой във Великобритания.   В официалната част - по протокол вечеря в чест на президента Тръмп даде премиерът Тереза Мей, запазвайки добрия тон, въпреки критика към нея същия ден в интервю пред  в. „Сън“ и мнението на Тръмп, че по-добрият премиер би бил бившият външен министър Джонсън.   Тръмп се извини и заяви подкрепата си за Мей. Но англичанката не остана назад в атаката към Тръмп и призна в Парламента, че президентът Доналд Тръмп я съветвал да заведе дело срещу ЕС заради Брекзит... Официалната визита в английската столица завърши със среща с кралица Елизабет Втора. /няма да коментирам грешките по етикет и протокол/.   Последната спирка от европейското турне на американския президент Д.Тръмп бе в Хелзинки на 16 юли и историческа официална среща с руския президент Владимир Путин в Президентския дворец и по покана на президента на Финландия, за която във финландската столица бяха пристигнали 1400 журналисти.   С руския президент двамата са се срещали вече два пъти, но официално не. Тръмп го определя като негов конкурент, но не враг, защото е „президент на Русия, единствената Велика сила официална съперница или конкурентка на САЩ на световната политическа сцена“. Президентският дворец в Хелзинки е разположен на Сенатския централен площад. Построен  в края на ХIХ в. в неокласически стил,  той е между Хелзинската лутеранска катедрала и Източно-православната катедрала “Успенски”.  Тук се издига и паметникът на Александър II, император на Русия, цар на Полша и велик княз на  (1855 – 1881 г.), Обликът символизира за един романтичен град на Балтика, насред пътя между Западна Европа и Русия и може би символична порта към  Русия...   В тази гостоприемна реалност се потопиха  двамата президенти Доналд Тръмп и Владимир Путин, един срещу друг в Готическата зала,  бившата Тронна зала на руските императори, управлявали Финландия от началото на ХIХ век до 1917 г.   И Белият дом и Кремъл са приели, че Хелзинки е идеалното място за тази среща, на която двамата да се погледнат в очите, да застанат лице в лице и да сложат на масата различията, които през последните години тегнат над отношенията им, връщайки ги към ниво, присъщо на Студената война.   Финландия поддържа искрен диалог с Русия. Неутралитетът е мост на разбирателство за Хелзинки. “Традиционно финландското правителство е култивирало едни добри отношения с Москва” подчертава президентът Ниинистьо.  В Хелзинки са се срещали Рузвелт и Сталин след Втората световна вонйна, в Хелзинки се заговори за мир, сигурност и сътрудничество на Конференцията за сигурност и сътрудничество в Европа (CSCE),1975 г., в която участваха  57 държави.   на закуска и благодари на домакина.  \"Ние много уважаваме позицията на Вашата страна... Финландия не е член на Пакта, но участва в учения по киберсигурност с други членки на НАТО.“   От тази среща - ще зависи и пътят, който би поела днешна Европа. След пристигането на Путин в Хелзинки  двамата президенти-гости бяха приети от финландския президент и се отделиха на срещата „ “. Официалната среща между двамата президенти продължи повече от два часа и бе  само с преводачи, без съветници, без светкавици и стенографи. Общо разговорите между двете делегации надмина 4 часовият лимит време преди пресконференцията.   Имаше явно напрежение в началото на този „саммит“. Тръмп бе смутен и приличаше на начинаещ артист, който сякаш пред огледало бе репетирал ролята си, но не Шекспирова, а на президент на САЩ. Путин, който 18 години е в световната политика, бе по-спокоен и съсредоточен.     \"Ние сме две велики ядрени сили. Притежаваме 90 на сто от световния ядрен арсенал и това не е добре, - заяви Тръмп. - Имаме да говорим за доста добри неща. Имаме дискусии за търговията, военните въпроси, ядрената политика, Китай, общия ни приятел Си Цзинпин.\"  И допълни, че, за съжаление, през последните две години отношенията между Русия и САЩ не са били много добри. Но по думите му има възможност те да станат изключително добри.   Путин:\"Като цяло съм доволен от нашата пълномащабна среща. Поговорихме добре с президента Тръмп и се надявам, че започнахме да се разбираме по-добре...Няма обективни причини за двустранното напрежение.“ \"Студената война приключи, епохата на остро идеологическо противопоставяне между двете държави остана в миналото, обстановката в света кардинално се измени\", заяви руският президент Владимир Путин.   От своя страна Тръмп нарече Путин \"съперник в добрия смисъл на думата. И смятам, че думата \"съперник\" в случая е комплимент\". Същевременно Путин призна, че между него и Тръмп има разногласия по редица въпроси. И изтъкна, че президентът на САЩ смята анексирането на Крим за незаконно. Докато за Москва този въпрос е закрит, тъй като там е организиран референдум по стандартите на ООН.   “Днес Русия и САЩ се сблъскват с нови предизвикателства, смята Путин. Сред тях е балансирането на механизмите на международната сигурност и разпространението на заплахите от тероризъм.” Според руския лидер двете страни могат да се справят с тези проблеми, като обединят усилията си. \"Като най-големите ядрени държави носим специално отговорност за ядрената сигурност. Важен е диалогът по стратегическата стабилност и неразпространението на оръжията за масово унищожаване. Предадохме на американските колеги списък с предложения по тази тема\", каза Путин. И изтъкна, че там става дума и за противоракетния щит на САЩ, и за ликвидирането на ракетите със среден обсег, и за темата за разполагане на оръжие в Космоса.   : „Никой не очакваше съществени пробиви от срещата между Доналд Тръмп и Владимир Путин в Хелзинки, но се налага впечатлението, че точно конкретните неща бяха много - очертани бяха практически стъпки на практика по всички остри въпроси\", пише руския в. \"Известия\". \"Става дума и за Сирия, и за \"Северен поток-2\", и за съвместната дейност за борба срещу тероризма, за контрола върху ядрените и обикновените оръжия, киберсигурността, дори хуманитарното сътрудничество\". Авторът нарича срещата поредното малко чудо, сътворено от Тръмп с оглед небивалата по размах кампания, целяща да я дискредитира, започнала още преди форума в западния печат и в американската държава.   \"Постигнатото от двамата президенти вдъхва само предпазлив оптимизъм. Защото в осъществяването на всичко договорено Тръмп ще разчита на много малък брой сътрудници, споделящи възгледите му, затова пък има много врагове. Както е казал  Сталин  “кадрите решават всичко”, а кадрите, необходими на Тръмп, са единици, особено в Държавния департамент\", пише авторът на \"Известия\".   За Америка Condoleezza не значи “нежност”, а името на държавния секретар на президента Буш по външната политика – Кондолиза Райс.  Бившата съветничка на Буш по въпросите на националната сигурност, известна със своята твърдост сред “ястребите” от администрацията Буш, тя се отдаде  за подобряване на връзките със съюзниците на САЩ, които пострадаха от войната в Ирак. Райс отправяше остра критика към Русия и сравни заплахата от радикалния ислямизъм с комунизма и фашизма през 20-и век.   Президентът Джордж Буш встъпи във втория си мандат на 20 януари 2005 г. с реч от 17 минути, преработвана 21 пъти от обкръжението му съветници, корифеи по вътрешна и външна политика, в която само думичката “свобода” се повтаря 17 пъти. Акцентът бе “оцеляването на свободата на наша земя все повече зависи от успеха на свободата на другите земи ”. В новото си амплоа Кондолиза Райс в първите дни на февруари тичешком посети Турция и се срещна с турския премиер Р. Ердоган, а с пристигналия специално в Истанбул руски външен министър Сергей Лавров – “разговаря на крак”.    Европа-САЩ. Главната цел от първата европейска обиколка на новия държавен секретар Кондолиза Райс бе да спечели Европейския съюз за политиката на САЩ – една трудна, и донякъде непосилна задача след обтегнатите отношения през последните години. Обиколката и в Европа минава през Варшава, Берлин, Рим и Париж до Брюксел и Люксембург.    Акцентът от европейското турне на Кондолиза Райс ,наречена “стоманената магнолия” във френския печат, беше Париж. Та нима е възможно да покориш Европа, без да убедиш политическия ас на Европа президентът Жак Ширак, чийто авторитет е осъзнат от администрацията на Буш и е основният противник на САЩ за войната в Ирак. “В тъмен костюм “републиканска кройка” и класическо колие от перли, “имперски стил”, със спокойно и усмихнато лице и мек кротък глас г-жа Райс, “стоманената магнолия” влезе  в Елисейския дворец, опитвайки се, според в. “Le Monde” “да обедини идеалите за свобода на американската и френската революции и да каже, че трансатлантическото партньорство трябва да започне нова глава в отношенията: реформата и свободата на Юга...”   “Свобода” беше нейната дума, произнесена повече от десет пъти в нейната кратка лекция пред подбрани студенти от Института за политически науки в Париж, една натрапчива дума за администрацията на Буш. Ширак, обръщайки се към г-жа Райс “скъпата Конди”, й напомни, че “алиансът между две държави не означава подчиняване на едната към другата, а жестове на взаимно уважение и близост. “ Желанието на новата администрация на Буш бе да възвърне климата в атлантическия алианс чрез помиряването си с Франция.   „Да, ние имахме различия, но те са само относно Ирак, нашите отношения с Франция са добри, по-добри на практика, отколкото на теория“, заяви Райс,  преди да отпътува от Париж. “Кръстоносен поход за свободата – така  дипломатът Юбер Ведрин, френски външен министър в периода  1997-2002 г., окачестви европейската обиколка на Кондолиза Райс  в навечерието на европейското турне на Джордж Буш  “За помирение и нови отношения”, (21-25 февруари 2005 г.)   Наред с официалните заседания в Брюксел с лидерите на Евросъюза и на НАТО, три са възловите срещи на Д. Буш в Европа – с френския президент Жак Ширак, с германския канцлер Герхард Шрьодер в Майнц - Германия и с руския президент Владимир Путин в Братислава. В този пробег на Буш “за свободата” американският гост бе приет и от белгийския крал Алберт ІІ и кралица Паола, разговаря с генералния секретар на НАТО Яп де Хоп Схефер и вечеря с френския президент Жак Ширак, едно вечерно помирение на двамата държавници Буш и Ширак на 21 февруари 2005г. в резиденцията на американския посланик в Брюксел, с цел да се постави началото на затопляне” в отношенията Европа – САЩ. След няколко минутно позиране пред телевизионните камери  изненадващо темата за Ирак от френско-американските тревоги през последните три години бе изместена далече в списъка от въпроси на вечерята. Далеч след Ливан. На преден план бяха поставени общи инициативи, които носят разбирателство на двамата президенти. Ирак вече не е повод за боксов сблъсък. За Америка е ясно - Франция остава на позицията си за войната в Ирак и политическия процес след изборите, в него трябва да участва и тези части от иракското население, което беше изключено от изборите. Това без съмнение ще доведе до “изтегляне на чуждите войски” от Ирак. Но Жак Ширак не сметна да напомни тази своя гледна точка на вечерята, за да не изнервя домакина.   Пред журналисти след вечерята Буш заяви: “Всеки път, когато се срещам с Жак Ширак, той ми дава добър съвет”.  Ширак нарече срещата “съгласие по общите ценности и на общите възгледи”. Буш отвърна, че “първата си вечеря на европейска земя след неговото преизбиране е посветил на френския президент”, което показа какво значение отдава на тези отношения.   Сред коментираните теми - Иран без ядрено оръжие, Ливан–свободен и демократичен, бе засегнат и един труден за САЩ въпрос. Ширак настоява да бъде вдигнато ембаргото за продажба на оръжия на Китай, от което Европа е заинтересована. На края двамата президенти говорили за Русия, без да повишават тон.   “С Русия, както и с Китай, Европа развива стратегическо партньорство. Светът, в който ние живеем, е общ. Никой не може да реши проблемите си сам. Европа има нужда от САЩ, така както САЩ имат нужда от Европа”, заявил французинът. Буш споделил, че смята да каже на Путин при срещата им в Братислава, че западните страни, споделят едни и същи демократични ценности. Путин трябва да си ги припомни, ако е заинтересован от Запада. С президента Путин имам добри отношения и имам намерението да ги поддържам и занапред”, заключи Буш.   На 22 февруари Буш разговаря с Блеър, с украинския президент Виктор Юшченко и с италианския премиер Берлускони. По-късно бе първата среща на Буш с 25-имата лидери на Европейския съюз.  Предвидено бе тя да продължи само 90 минути, затова люксембургският премиер Юнкер раздели по важност дебатираните теми между европейските ръководители.   На президента Жак Ширак бе оказано доверието да говори първи на срещата на върха ЕС-САЩ и да изложи Европейската визия пред американския президент. Блеър бе ангажиран с темата за мирния процес в Близкия Изток, канцлерът Шрьодер - с Иран, словакът М. Дзуринда - с Ирак, испанският премиер Сапатеро - с евросредиземноморската политика, австрийският канцлер В. Шусел - с Балканите, ирландският премиер Б. Ахерн - с Русия, унгарският премиер Ф. Гюресани - с Украйна, а холандският премиер Ян Петер Балкененд – с борбата против тероризма.   Политическият тон на обиколката на Буш пролича най-вече от речта, която той произнесе на срещата на върха на ЕС за отношенията между САЩ и Европа, както и между страните – членки на НАТО. Буш изтъкна намерението да започне “нова ера на съюз между Европа и САЩ”... “Когато САЩ и Европа са заедно, нищо не може да им се опре. Необходимо е единството ни да бъде над пререканията и споровете” изтъкна американецът. Тази реч бе от особена важност за Белия дом, който иска да загърби различията с най-големите и влиятелни европейски държави по войната в Ирак. Буш изрази позицията на своето правителство: “На САЩ им подхожда една наистина силна Европа и ние желаем това – Европа да бъде силна”.   В Германия Буш престоя само 7 часа. На 23 февруари в Майнц той посети американските и германски войници, служили в Афганистан, обядва с канцлера Шрьодер, разгледа музея на Гутенберг и се срещна с американските военни в базата във Висбаден. При засилена охрана заради протесните манифестации срещу Буш, е протекла срещата с канцлера Шрьодер и обядът им в стария замък на Майнц, където са били преповторени някои по-важни теми, засегнати в Брюксел, включително тази за Иран.  За ролята на НАТО в перспектива канцлерът Шрьодер бе изразил мнение на Конференцията по сигурността в Мюнхен, /12.02.2005г./което хвърли в смут и безпокойство САЩ.   Шрьодер поиска в прав текст да се реформира НАТО и предложи създаване на комисия от авторитетни независими личности, които да подготвят доклад за реформата на НАТО. Канцлерът заявил, че трансатлантическата връзка, създадена по време на студената война, вече не отговаря на действителността и че НАТО “вече не е привилегированото място за трансатлантически диалог, където атлантическите съюзници се консултират и където изграждат своите стратегии”.   Шрьодер не пропусна да изтъкне и растящата роля на Европа в сигурността и отбраната. Ето защо американският президент предложи създаване на “политически елемент” в НАТО за стратегическия диалог. В заключителното комюнике залегна, че партньорите разчитат “да се засили ролята на НАТО като място за консултации и координация на действията на съюзниците по стратегически и по политически въпроси”. Германският канцлер, който поиска неотдавна повече диалог между американци и европейци, получи в Брюксел и подкрепата на френския президент Ширак на вечерята му с Буш. Ширак се обяви за “тясна, лоялна и уравновесена между партньорите трансатлантическа вързка”. “Канцлерът Шрьодер направи напълно законни и основателни предложения” изтъкна Ширак, обявявайки, че той е на същата „дължина на вълната”.    разочарование и прагматизъм. Нека припомня първата среща  от наниза на 12-те срещи на четири очи между президентите на САЩ и Русия Буш и Путин - “Взаимно очарование”, Любляна, Словения юни 2001 г. Тогава Буш предложи на Путин да “правят заедно Историята”. А Путин заяви на американския си колега, че “един ден петролът на Сибир може да захранва обилно американските петролопроводи.”   Четири години по-късно отношенията между двамата са се влошили Русия гласува в ООН против войната на САЩ в Ирак и застана на страната на Франция, Германия, Китай и ООН. Путин не приема обвинението, че неговият режим е авторитарен и не смята да коментира своето сътрудничество със Сирия и Иран в ядрената или военна област.  Буш не приема критиката на Русия за политиката си на износ на “демокрация и свобода а ла американа” и войната в Ирак. Буш през втория си мандат дойде под знака на “свободата и демокрацията”на братиславската среща с Путин. Но трудно би казал днес на Путин, че в погледа прозира душата му и би предложил да правят заедно Историята... Старото доверие, примесено от веселост и наивни надежди за растящо съвпадение на интересите, бе отстъпило място на предпазливост и разочрование и от двете страни. Като “напрегната” определя агенция „Ройтерс” срещата Буш-Путин в Словакия.   След тричасов разговор в средновековния замък в Братилава с изглед към синия Дунав Буш и Путин изтъкнаха “постигната договореност за борба против ядреното замърсяване, за регламентирано използване на преносими противовъздушни ракети, без да скриват различията, които ги разделят в политиката.”   Пред журналисти Буш заявил, че е засегнал темата за демокрацията, за да напомни “загрижеността” на Вашингтон за Русия и за “универсалните принципи” на политическата система, “Демокрациите винаги отразяват обичаите и културата на една страна. Но има някои общи неща – законност, закрила на малцинствата, свободен печат и наличие на жизнеспособна политическа опозиция... Много е важно всички нации да разберат големите ценности, присъщи на демокрацията.”   Путин, известен със своята сдържаност, реагира ядосан: “Ние говорихме по тези проблеми днес с президента на четири очи. Само двамата. Уважавам някои от идеите на президента на САЩ и ще ги имам предвид. Други не. Не трябва да се създават нови проблеми, които могат да наранят нашите отношения, които искаме да развиваме. Да използваш тази проблематика като инструмент за превръщане на Русия в нещо аморфно или за да манипулираш по един или друг начин страните с претенции за развита демокрация, е некоректно... Не е коректно също така да говориш тук има, а тук няма, или има малко или има повече демокрация. Демокрацията не е анархия. Изграждането на демокрацията не означава да кажеш премахваме държавата, кражбите и обедняването на населението.   Гаранция за това е изборът на самия руски народ. Други гаранции извън този процес никой не може да дава. В Русия днес не е възможен никакъв поврат към тоталитарна система. Тук няма да умуваме каква е руската демокрация. Ние сме привърженици на основните принципи на демокрацията, утвърдени в света въобще”, продължава Путин.   “Съвременните демократични институции са адекватни с днешното развитие на руското общество, с нашата история и нашите традиции. Във всяка страна тези принципи намират съответно уместно въплащение. Що се отнася до избирателната ни система, достатъчно е да я сравним с тази на САЩ и с тези на някои европейски държави...”   На края двамата държавници заявяват, че четири години отношенията им са били приятелски и ще бъдат такива още четири години.  /от книгата ”Под лупата на дипломата”, автор Ж.Пехливанова, 2005г./  ", "date": "2018.07.18", "title": "Жоржета Пехливанова: Сравнителен анализ на Тръмп в Европа - 2018 и Буш в Европа - 2005"}
{"url": "http://epicenter.bg/article/Nayden-Valchev---laureat-na-nagrada--Georgi-Dzhagarov-/159500/6/0", "text": "  На 16 юли 2018 г. в сградата на Съюза на българските писатели се състоя церемония по връчването на Националната литературна награда „Георги Джагаров” – 2018. Както оповести самият Найден Вълчев, „това е първата литературна награда, която получавам в моя 90-годишен живот!”. Журито е било в състав: Благовеста Касабова, Трендафил Василев и Боян Ангелов. Отличието връчи Боян Ангелов – председател на СБП.   „След обсъждане на няколко номинации журто взе единодушно решение, че тазгодишната награда се присъжда на големия български поет Найден Вълчев. Той е брилянтен поет и преводач, с достойното си поведние – като редактор, издател, дипломат, той е винаги е защитавал българската литература, служил е на изящната словесност” – каза Боян Ангелов.   Тържеството беше с участието на Цвета Джагарова – вдовица на Георги Джагаров, която разказа спомени за неговия живот и призова издателите да се обърнат към нея за издаване на нова книга с творби на Георги Джагаров, в която са включени документални свидетелства от неговия архив.   Издателят Иван Гранитски припомни, че българските читатели се радват на 5-томник с творби на Найден Вълчев, издадени от „Захарий Стоянов” (лирика и преводи). В словото си Гранитски говори за необратимите процеси в литературната вакханалия: „Найден Вълчев е пример за творец, който има характер – не е правил компромиси, талантът му се развива и до днес! Подобен тип награди имат и тази функция – въстановяване на историческата правдивост. Днес ние имаме нужда от нов тип дискусии, които да очертаят стойностното в културата ни. Нека в. „Словото днес” продължи дискусията, която започна в началото на тази година”.   Ексминистърът на културата Георги Йорданов каза: „Отнасям се с уважение към всички досегашни лауреати на наградата „Георги Джагаров”. Изключително важно е да има уважение към предходниците. На попрището жизнено докрая, скъпи Найдене, ти бъди все такъв!”.   За личността и творчеството на автора на емблематичния текст към песента „Една българска роза” говориха досегашните носители на същия приз – Трендафил Василев, Михаил Белчев, Минчо Минчев, Надя Попова, Матей Шопкин. „Никога няма да забравя твоя стих „Чувствителните лесно ги убиват...” Изпълнявал съм го многократно. Благодаря ти за всичко, което си дал на песента, на хората, на поезията, честито, найдене!” – каза Михаил Белчев.", "date": "2018.07.18", "title": "Найден Вълчев стана лауреат на награда „Георги Джагаров”"}
{"url": "http://epicenter.bg/article/Tramp-se-popravi--Vyarva-na-sluzhbite-na-SASht-i-priema-zaklyucheniyata-im-za-ruska-namesa-v-izborite/159486/7/0", "text": "В опит да се защити от вълната от критики заради публичните си изяви по време на срещата с Владимир Путин президентът на Съединените щати Доналд Тръмп каза днес, че се е изразил погрешно на съвместна пресконференция в Хелзинки, предаде Ройтерс.    Вчера той каза, че не вижда защо Русия би се намесвала в изборите в САЩ през 2016 г. Днес обаче пред репортери в Белия дом, той заяви, че е имал предвид обратното – че не вижда защо да не е била тя.   „Казах думите „би била” вместо „не би била”, каза Тръмп пред репортери в Белия дом повече от 24 часа след проявата му редом с Путин.     „Изречението трябваше да е: „Не виждам причина, поради която не би била Русия”, допълни той.   Пред репортерите в Белия дом днес президентът заяви, че напълно вярва и подкрепя разузнавателните служби на САЩ и приема техните заключения за руската намеса.   После той отбеляза, че руските действия не са повлияли на резултатите от вота и се зарече, че неговата администрация ще работи усилено, за да осигури защитата на частичните избори за Конгрес през ноември тази година.", "date": "2018.07.18", "title": "Тръмп се поправи: Вярвам на службите на САЩ и приемам заключенията им за руска намеса в изборите"}
{"url": "http://epicenter.bg/article/Deli-Rosi-veche-ne-e-trenyor-na--quot-Levski-quot-/159559/8/0", "text": "\"Левски\" се раздели с треньора Делио Роси по взаимно съгласие, обяви собственикът Спас Русев пред \"Дарик\". Срещата между двамата днес продължи няколко часа, след като в клуба настана сътресение от конфузното отпадане срещу \"Вадуц\" (Лихтенщайн) в Лига Европа.   Роси дойде в \"Левски\" през август 2017 г., замествайки на поста Николай Митов.   Италианецът не постигна нищо значимо с гранда, като под негово ръководство \"сините\" дори не се класираха директно за евротурнирите, а играха бараж срещу \"Черно море\".   Специалистът записа неуспешен финал за Купата на България, загубен с дузпи от \"Славия\", а с провала срещу \"Вадуц\" чашата преля и търпението на феновете свърши.   Викове \"Оставка\" огласиха стадиона във вторник по време на мача със скромния съперник. Следващият треньор на \"Левски\" още не е известен, за фаворити се считат Ясен Петров и Стойчо Стоев (от българската гилдия), но е напълно вероятно Русев отново да посегне към контактите си в чужбина и да преговаря с именит наставник от Италия, Англия или Германия.", "date": "2018.07.18", "title": "Делио Роси вече не е треньор на \"Левски\""}
{"url": "http://epicenter.bg/article/Vnuchkata-na-Mandela--Hari-i-Megan-sa-primer-za-mladite/159494/10/99", "text": "Внучката на Нелсън Мандела отправи комплименти към херцозите на Съсекс на откриването на изложба, посветена на дядо ѝ.   Тя каза, че позициите на Меган и Хари за справедливост и честност по света ги превръщат в светъл пример за младежта днес.   Двойката прекара 45 минути в изложбената зала, за да разгледа екцпозицията, след като бяха посрещнати топло от внучката на известния африкански борец за свобода Нелсън Мандела - Замасвази Дламини-Мандела.   Меган бе облечена в семпла рокля, наподобяваща шлифер без ръкави. Напоследък херцогинята често се облича в неутрални цветове. Роклята, която бе с двуредни копчета и колан през кръста е на канадския моден бранд House of Nonie. Тя бе съчетана и с обувки на висок ток в телесен цвят, както и клъч Mulberry.   На 17 юли светът отбеляза 100 години от рождението на Нелсън Мандела. Избирането през 1994 година на Нелсън Мандела, първият южноафрикански чернокож президент, провокира много надежди в страна, пострадала от десетилетия на апартейд.   Източник: Дир.бг", "date": "2018.07.18", "title": "Внучката на Мандела: Хари и Меган са пример за младите"}
{"url": "http://epicenter.bg/article/Melaniya-Tramp-smaya-Evropa-s-toaletite-si--Snimki-/159498/10/84", "text": "Първата дама на   придружи съпруга си  по време на официалната му визита в Европа. създаде много работа на фотографите с избора си на тоалети по време на европейската обиколка, която започна от Великобритания и приключи в Хелзинки.   В Брюксел Мелания се смеси със съпругите на ръководителите на най-близките съюзници на САЩ, сред които и Десислава Радева. При визитата в музикалната консерватория във Ватерло първата дама на САЩ беше с прекрасна рокля на Calvin Klein без ръкави в тъмносиньо, дълга до прасеца, и бели обувки на Christian Louboutin.   За вечерята в кралските музеи за изкуство и история в парка на Петдесетилетието Мелания смени тоалета си, като носеше коктейлна бяла рокля без ръкави, дело на Ели Сааб.   Мелания бе в стилна бежова рокля на Roland Mouret при пристигането си във Великобритания.    Същата вечер Доналд Тръмп и съпругата му Мелания присъстваха в двореца Бленъм на гала вечеря в тяхна чест в първия ден от визитата на американския президент във Великобритания.  Божествената първа дама открадна всички погледи. Тя приличаше на принцеса от приказките, облечена в прелестна дълга жълта рокля на J. Mendel.   На следващия ден, докато Тръмп провеждаше двустранни разговори с премиера на Великобритания Тереза Мей, първата дама Мелания посети Chelsea Royal Hospital в Лондон, където се срещна с ветерани от войната. За случая тя бе избрала цветна лятна рокля на Виктория Бекъм и прелестни бежови обувки с червена подметка - запазена марка на Кристиан Лубутен.    с избора си на тоалет за срещата на президента Доналд Тръмп с британската кралица Елизабет Втора на 13 юли. Този път Мелания Тръмп бе заложила на светъл кремав костюм на Кристиан Диор, който бе допълнила с черен колан.   При пристигането си в Хелзинки Мелания бе заложила на спортно-елегантен тоалет – кафяв кожен панталон на Ralph Lauren, комбиниран с бяла риза и дълго светлосиво палто на Isoude. Този път първата дама бе заменила високите токчета с удобни балеринки на Christian Louboutin.   За срещата в финландския президент и съпругата му и с руския държавен глава в Хелзинки Мелания бе избрала бледожълто палто на Gucci за 3700 долара, което бе съчетала с обувки в същия цвят.   Източник: Дарик", "date": "2018.07.18", "title": "Мелания Тръмп смая Европа с тоалетите си (Снимки)"}
{"url": "http://epicenter.bg/article/Kolinda-Grabar---prezidentat-na-Harvatiya--v-koyato-e-vlyuben-tseliyat-svyat-/159499/10/99", "text": "Световното първенство по футбол и финалният двубой между Франция и Хърватия привлякоха, и то не за първи път, вниманието на света към една изключително интересна и представителна дама – Колинда Грабар-Китарович – първата жена президент в историята на Хърватия. Тя влезе в сърцата на милиони мокра до кости, но горда и прегърнала най-големите герои на родината си.   Тя всъщност има сериозни постове зад гърба си. . Грабар-Китарович работи като помощник генерален секретар за публичната дипломация на НАТО. Тя е и първата жена на този пост! Тя е и    Преди това заема длъжностите министър на европейските работи (2003 - 2005), министър на външните и европейските работи (2005 – 2008) в правителството на Иво Санадер, премиер на Хърватия (2003 - 2009).   Членува в консервативната партия Хърватска демократична общност от 1993 г. и е сред тримата хърватски членове на Тристранната комисия.    и тя встъпва в длъжност като президент на Хърватия.   Името на хубавата Колинда обаче нашумя не само с подкрепата й за националния отбор по време на Мондиала и целувките с футболисти и президенти.      Всъщност 50-годишната Грабович (на която, между другото, трудно бихте дали възрастта й) е най-уважаваната и обичана личност в страната и заради редица смели действия и промени, които тя предприема по време на мандата си в името на народа.   Така например   а парите от него отиват в подкрепа на редица програми и проекти в полза на страната.    връщайки парите от тях на държавната хазна.    Понижава разходите и заплатата на посланиците и консулите с 60%.     Габрович категорично      Отказа се от заплатата си, докато е в Русия.   , а не с правителствения самолет.   За мача с Дания дори не влезе във ВИП ложата, а    На финалния мач в официалната ложа всички височайши присъстващи са в костюми.   точно като всеки друг футболен фен.   Поведението й е естествено и непринудено.  А и нека не забравяме! Второто място на Хърватия на Мондиала е забележителен успех за държава с едва 4 милиона души население!   Родена е в Риека, но е израснала на село.   С уменията си на стрелбището е засрамила не един или двама от най-висшите офицери в хърватската армия.   но не смята, че е нещо повече от всеки друг човек на планетата.   \"Аз съм може би единственият дипломат, който може да дои крава\", обича да се шегува със своите колеги Колинда Грабар – Китарович.  Източник: woman.bg", "date": "2018.07.18", "title": "Колинда Грабар – президентът на Хърватия, в която e влюбен целият свят  "}
{"url": "http://epicenter.bg/article/Pod-prozortsite-na-vlastta--Natsionalen-protest-v-podkrepa-zhivotnovadite-/159478/2/0", "text": " се очаква да се проведе в сряда пред сградата на Министерския съвет, съобщи Нова телевизия.   Повод за недоволството е напрежението около появилата се чума сред животните в Бургаско и Ямболско. Протестиращите искат още президентът незабавно да свика Консултативния съвет за национална сигурност по темата.    Тогава поискаха оставки на ръководни кадри в агроведомството и повече пари, като разливаха мляко и гориха овчи кожи. Днес недоволството се пренася пред Министерския съвет. Протестът обаче раздели бранша. Останалите животновъдни организации се разграничиха от него и дори обвиниха Караколев, че търси провокация и отказва диалог.     Президентът Румен Радев ще посети община Болярово, която е най-засегната от чумата по дребните преживни животни. Той ще разговаря с местната власт за предприетите мерки за овладяване на болестта и за неразпространението й в съседните общини. Вчера в първото засегнато от болестта в Ямболска област село Воден, бяха изплатени 190 хил. лева за обезщетения.   . До момента собствениците на пет ферми в района заявиха, че веднага щом бъде разрешено отглеждането на преживини животни в Ямболско, ще закарат по десет женски агнета на пострадалите, за да могат отново да възстановят стадата си. Ситуацията в Странджа отново събуди и някои от наболелите проблеми в бранша.  ", "date": "2018.07.18", "title": "Под прозорците на властта: Национален протест в подкрепа животновъдите!"}
{"url": "http://epicenter.bg/article/181-godini-ot-rozhdenieto-na-Apostola-/159479/2/0", "text": "Днес се навършват 181 години от рождението на Апостола на свободата Васил Левски.   Васил Иванов Кунчев е роден в подбалканското градче Карлово. В много бедно семейство, в което твърде млад на Васил му се налага да стане глава на дома след смъртта на баща му. Много млад прекрачва прага на манастира и става Дякон Игнатий. Но твърде бързо манастирът става тесен за него. Както пише поетът Вазов за него: \"Това расо черно, що нося отгоре, не ме помирява с тия небеса и когато в храма дигна си гласа, химн да пея Богу, да получа раят, мисля, че той слуша тия що ридаят! И не с това расо и не с таз брада мога да отнема нечия беда. Рече и отсече!\". И Васил напуска манастира. Стига в Белград, където Раковски подготвя млади мъже в Първата българска легия. Там Васил се откроява от всички с изключителните си физически и интелектуални умения. Прескача най-успешно тренировъчната яма, всички са възхитени от лъвския му скок и започват да го наричат Левски. И Васил Иванов Кунчев, Васил Левски, Апостолът на свободата, става един от идеолозите на българската национална революция. Велико негово дело е създаването на Вътрешната революционна организация.   Легендата и историческата истина разказват как той преминава през всяко българско селище, увлича най-добрите българи след себе си и почти във всяко кътче създава революционен комитет. Защото е убеден, че \"Нашето дело зависи от нашите собствени усилия\". Турците го търсят непрекъснато. Той непрекъснато успява да се измъкне, като се преоблича и се превъплъщава в различни образи. Ботев пише за невероятната му издръжливост и весел характер: \"Навън зима, камък се пука от студ, а той, Левски, пее\".   Апостолът на Българската свобода е предаден през зимата на 1872 г. Заловен е в Къкринското ханче до Ловеч. Съден е в София. Дори турските съдии са изненадани и възхитени от него. Обесен \"там близо край град София\" на 19 февруари 1873 г.   Васил Левски е вечният критерий на поколения българи от Освобождението до днес, но някак си винаги неговите завети остават все така несбъднатата българска мечта. Парадокс и до днес остава фактът, че за българите по-големият празник е обесването, а не рождението на Левски. Давани са различни обяснения за това. Дали е чувството за вина, че никой навремето не е направил опит да го спаси в пътя му към София, дали защото почитаме повече Възкресението, отколкото Рождество, защото след смъртта си Левски възкръсна в народната памет. Един светец, напуснал църквата, революционер, проповядващ европейската идея за разбирателство с всички народи, борец за национална свобода, който не се опитва да ограничи свободата на другите.   \"Нашата работа зависи от нашите собствени усилия\", \"Народната работа стои над всичко\", \"Играем с живота на 7 милиона българи – трябва зряло да се постъпва\", \"Времето е в нас и ние сме във времето\", \"Ако спечеля, печеля за цял народ – ако загубя, губя само мене си\". Това са само част от написаните мисли, превъплътени в действия, на Апостола на Българската свобода Васил Левски.   Днес е кулминацията на 27-я Народен събор и Празник на Карлово, по повод 181 години от рождението на Васил Левски.   От 21 часа на площад „Васил Левски“ в Карлово е тържественият митинг-заря с полагане на венец на славата, на венци и цветя от държавни и местни институции, гости и граждани. Празникът ще завърши с илюминации.   Сутринта от 9:00 ч., в храм „Св. Николай“ ще има тържествена Света литургия.   Обичайно, от 10:00 ч., в двора на храм „Св. Николай“ ще бъдат положени цветя на гроба на майката на Васил Левски. От гроба на Гина Кунчева тръгва литийно шествие по улиците „Александър Стамболийски“ и „Генерал Гурко“, което ще се установи на площад „20-ти юли“. В 10:30 ч. там ще се състои тържествен ритуал по издигане на националния флаг и знамето на Карлово. Ще има молебен за благоденствието на града, на жителите му и гостите. На площада традиционно ще бъдат посрещнати участниците в Националния туристически поход „По стъпките на Васил Левски”.   В 11:15 ч. в Национален музей „Васил Левски“ ще се състои литературно-музикална програма с участието на състав „Карловойс“ и откриване изложбата „Аргонавти на свободата – Гарибалди и българите“ на Регионален исторически музей – Варна, Исторически музей Карлово и Национален музей „Васил Левски“.   Следобед в зала „Васил Караиванов“ на Община Карлово ще има литературен салон, с начало от 16:00 часа. На него традиционно ще бъдат представени излезлите книги за Васил Левски през последната година. Един час по-късно, от 17:00 ч., на площад „20-ти юли“ ще бъде изнесен концерт от художествените състави на запасните офицери.   В 20:20 ч., от Национален музей „Васил Левски“ ще бъде изнесено знамето на Карловския революционен комитет.      ", "date": "2018.07.18", "title": "181 години от рождението на Апостола "}
{"url": "http://epicenter.bg/article/PES-idva-v-Sofiya-da-natiska-BSP-za-Istanbulskata-konventsiya/159503/2/0", "text": "Лични кадри на Партията на европейските социалисти идват у нас да инспектират как спазваме правата на жените и децата, как се борим с насилието и дискриминацията.     Преди месец соцлидерката заяви на пленум на столетницата, че социалистическата партия е подложена на голям натиск, дори със заплахи от европейските леви, че ще бъде изключена от ПЕС. Нинова обаче заяви, че няма да се огъне, поне докато е лидер. Тя дори направи заявка да се махне от лидерския пост, ако БСП склони пред ПЕС да подкрепи конвенцията.   Срещата със соцръководството, парламентарната група и Корнелия Нинова е в четвъртък, а гостите от европейската левица пристигат тази вечер.   Още в началото на годината Гурмай написа гневно писмо на лидера на БСП: \" бих искала да изразя дълбоко си притеснение от името на ПЕС Жени във връзка с настоящите събития и позицията, изразена от Националния съвет на БСП на 13 януари да се противопостави на ратификацията на Истанбулската конвенция относно предотвратяването и борбата с насилието срещу жените и домашното насилие. Политическото ни семейство винаги е заемало челни позиции и е водело много политически битки и кампании в защита и овластяване на жените (чрез осигуряване на политически, икономически и социални права на жените) в Европа и в целия свят. Още повече насилието, основано на пола се е превърнало в изявен политически проблем не само в Европа, но и в целия свят\", написа лидерката на жените в ПЕС и подчерта, че именно благодарение на левицата конвенцията е станала факт.   В програмата на мисията, освен официалните разговори с БСП, са включени още и срещи с неправителствени организации, социолози, политолози, университетски преподаватели.   Мисията ще приключи в петък с посещение в кризисния център за жертви на домашно насилие в София.    ", "date": "2018.07.18", "title": "Нинова няма да подкрепи Истанбулската конвенция, въпреки натиска на ПЕС,които пристигат днес в София"}
{"url": "http://epicenter.bg/article/GERB-dava-Elena-Yoncheva-na-prokuror/159506/2/0", "text": "Народната представителка от БСП Елена Йончева е имало обща компания с офшорка с Цветан Василев. Данните представиха от ГЕРБ днес в Народното събрание на нарочен брифинг.   Депутатът от ГЕРБ Делян Добрев припомни скандалите си с Елена Йончева и общата й фирма с офшорка.   Днес той представи документи. Офшорката внася в общата компания 315 000 лева. 5 000 внася червената депутатка. Парите са вложени в КТБ. Собствеността е 50/50. Новото по темата е, че според медийни публикации офшорката е на Цветан Василев. Елена Йончева има общ бизнес с Цветан Василев, обясни Добрев. Документите са публични.   . Има ли пране на пари, пита Делян Добрев.   Антон Тодоров пък атакува Йончева, че се обявявала за борец срещу задкулисието и офшорките. Тази офшорка присъствала в други данни по делото КТБ. С нея е източвана банката.  , пита Тодоров. Казусът е изключително скандален, смята той. Преходът бил изтъкан от такава отровна паяжина, посочи Тодоров.   Хванахме на тясно това, което се нарича задкулисие, смята той и захапа лидерът на БСП, казвайки: \" \".   Елена Йончева отвръща на удара на ГЕРБ със съдебно дело. Ще заведа дело за клевета, това е пореден опит за клевета срещу депутат и журналист, обяви на брифинг тя. Депутатката припомни, че вече е спечелила дело за клевета срещу премиера Бойко Борисов.   Тази клевета нямало да спре разследването на левицата дали министър-председателят е придобил къща в Барселона. Това няма да ни спре, закани се социалистката.     Ще заведа дело за клевета срещу Делян Добрев и Антон Тодоров. Това каза говорителят на „БСП за България“ Елена Йончева във връзка с обвиненията на ГЕРБ, че тя има съдружие с Цветан Василев   „Ще заведа дело за клевета. Това е пореден опит за клевета срещу депутат и журналист“, каза Йончева. Тя даде пример с делото си за клевета срещу премиера Бойко Борисов и обърна внимание, че го е спечелила. „Направеното изявление от Делян Добрев и Антон Тодоров е престъпление против правосъдието. Ще потърся отговор от клеветниците по чл. 286 от НК – набеждаване“, каза тя и цитира текста, който гласи, че „който пред надлежен орган на властта набеди някого в престъпление, като знае, че е невинен, се наказва за набеждаване с лишаване от свобода от 1 до 6 години“.", "date": "2018.07.18", "title": "ГЕРБ дава Елена Йончева на прокурор за бизнеса й с Цветан Василев. Тя: Това е клевета (видео)"}
{"url": "http://epicenter.bg/article/I-nalivnata-bira-izgorya-s-bezdimnite-tsigari---slozhiha-y-aktsiz/159507/2/0", "text": "Мнозинството в парламента вдигна акциза не само на бездимните цигари, но и на наливната бира, като й сложи бандерол, съобщи \"Канал 3\".   Това стана с приемането на законопроекта на ГЕРБ и ОП на първо четене, въпреки че премиерът Бойко Борисов в разгара на скандала апелира законопроектът да бъде изтеглен.  Покрай иновативните цигари управляващите се възползваха от мига да сложат и бандерол на наливната бира над 5 литра. Срещу това възразиха от БСП. „Тук говорим за тази бира, която е най-често потребяваната. Наливната бира. От ГЕРБ искат да вдигнат данъка и на наливната бира. Нещо, което е крайно недопустимо. Защо посягате и на това удоволствие на българските граждани?“, заяви от парламентарната трибуна зам.-председателят на ПГ на \"БСП за България\" Драгомир Стойнев. Той попита още нима приходите в бюджета не са достатъчни. „Вчера министър-председателят пусна плочата на борбата с контрабандата“, каза той.  \"Защо посягате на бирата, госпожо Стоянова, защо ГЕРБ ви подкрепя в това начинание? Не знам дали е писан от вас този законопроект\", продължи Стойнев.   Георги Гьоков от БСП пък посъветва управляващите да обяснят на майките на деца с увреждания защо техният закон не минава, тъй като сме в средата на годината, но по същото време се променят данъчни закони. „Защо сега, защо в средата на бюджетната година?. Мисля си сега как ни гледат от вън тези майки на деца с увреждания, които протестират и на които вие обяснявате, че в средата на бюджетната година няма как да им увеличите това, което трябва да получават, а изведнъж променяте данъчните закони в средата на годината. Някой да излезе и да им обясни“, каза депутатът от БСП. Той обърна внимание, че управляващите са убедили протестиращите, че Законът за личната помощ няма как да влезе в средата на годината, защото е свързан с плащания. „Прави впечатление, че премиерът ви каза да оттеглите законопроекта, вие не го направихте. Забелязвам, че има някакво гражданско неподчинение в ГЕРБ. Какво става тук?“, попита Гьоков, обръщайки се към колегите си от ГЕРБ. В реплика председателят на Бюджетна комисия и депутат от ГЕРБ Менда Стоянова, че БСП са се опитали да обвинят ГЕРБ и колегите й, че правят промените, защото са лобисти. „Аз категорично мога да ви кажа, че вие сте лобисти“, каза Стоянова и посочи, че във всичките си изказвания от БСП са правили реклама на производители на цигари.  В дуплика Гьоков отвърна, че не обвинява никого. „Само, че вие тук си позволявате да слагате епитети – рекламни агенти. Дори не знам, кой ги произвежда тези цигари. Нямам идея. За ваша изненада може би, не знам кой ги продава. Дали съм ви обвинил в лобизъм към някой от производителите на конвенционалните цигари? Не съм го направил, просто ви попитах“, каза депутатът от БСП. Искрен Веселинов от групата на ОП защити законопроекта. Дори да има шанс бездимните цигари да са по-малко вредни, трябва да го подкрепим и да дадем преференция в името на здравето за сметка на постъпленията, заяви от трибуната той. \"Както винаги, когато става дума за акцизи, духовете се бунят. Факт е, че не е стандартно да се променят акцизи в този период на годината. Факт е обаче, че случаят е доста специфичен\", каза той и припомни, че от ВМРО са се възпротивили на първоначалното предложение за 100 % акциз на цигарите. \"Вследствие на нашата ярка позиция се стигна до дебат, в който се стигна до компромисен подход\", поясни Веселинов.  След бурния дебат проектът бе гласуван и заедно с управляващите за новите налози гласуваха и хората на Веселин Марешки от \"Воля\".  Така, само депутатите от БСП и ДПС се противопоставиха на промените, чиито гласове не стигнаха, за да попречат на облагането на нагреваемите тютюневи изделия, нито на поскъпването на наливната бира, която е особено популярна за консумация през лятото.   В приетия законопроект се предлага „нагреваемите тютюневи изделия“ или т.нар. електронни цигари да се облагат с акциз, равен на този на цигарите. Браншовите организации са изразили становища против това предложение. Затова между двете четения на закона депутатите ще предложат акцизът за електронните цигари да бъде 40% от този на останалите, а не 100%, с цел повишението да се извърши по-плавно, съобщава \"Фокус\". В момента акцизът за кутия електронни цигари е 0,93 лв. А ако акцизът се изравни с този на цигарите, ще бъде 3, 54 лв. за кутия.   Промяната в акциза за електронните цигари ще влезе в сила от 1 октомври 2018 година, а тази за бирата - от 1 януари 2019 година.  ", "date": "2018.07.18", "title": "И наливната бира изгоря с бездимните цигари - депутатите й сложиха акциз"}
{"url": "http://epicenter.bg/article/Karakachanov--Nyama-tayno-transportirane-na-nelegalni-emigranti-ot-Evropa-kam-Balgariya/159508/2/0", "text": "Не се осъществява тайно транспортиране на нелегални емигранти от Европа към България. Това каза министърът на отбраната Красимир Каракачанов преди днешното правителствено заседание, предаде „Фокус“.   Каракачанов посочи, че срещу България се води кампания от фалшиви новини. „Още преди десетина дни се появи в определени сайтове лъжливата информация, че на българските военни летища кацат самолети, които превозват нелегални емигранти от Германия и от Европа. Без мое разрешение това не може да се случи. Проверил съм случая – такова нещо няма. Извън самолетите на България и някои самолети на наши съюзници, които изпълняват участие в учения, други самолети не са кацали на нито едно българско военно летище.   Направих проверка през Агенцията за бежанците – капацитетът на лагерите за емигранти е с едва 11% запълняемост, нови хора не са постъпвали, за разлика от 2016 г., когато капацитетът е бил пълен до 103%“, каза още той.   Министърът на отбраната коментира, че правителството трябва да вземе отношение и да разпореди на компетентните органи да проучат кой организира и с каква цел подобна кампания, тъй като по думите му това е наказуемо и е опит да се създава смут. „Това не може да остане безнаказано“, каза Каракачанов.   „Пак повтарям, самолети от нито една държава не са кацали на българско военно летище. Транспортиране на нелегални емигранти от Европа тайно към България не се осъществява. Последната фалшива новина прави следната сглобка – овцете и козите в Странджа се избиват, за да може там да се настаняват нелегални емигранти – това не е така“, каза още Каракачанов.     . Това каза министър-председателят Бойко Борисов преди днешното правителствено заседание във връзка с появила се информация, че се осъществява тайно транспортиране на нелегални емигранти от Европа към България.   „Какви ли неща не чух по тази тема, но не искам да ги коментирам, защото като ги коментирам, почват след това да правят предаване върху тях. И от    . Ето Испания, Гърция, Италия се договарят, но ние не се месим, това си е тяхна работа“, коментира Борисов.   Той посочи, че България не се е договаряла с канцлера Ангела Меркел. „Нито ни е предлагано – нито за пари, нито без пари. Единственото, по което сме работили активно шест месеца, е Дъблинското споразумение точно по тези въпроси – да бъдат решени справедливо за всички“, обясни премиерът.   Гранични полицаи заловиха каналджии с два джипа и 26 души вътре, каза още Борисов.   „Преди малко представители на ГД „Гранична полиция“ в операция десет дни дебнеха едни каналджии – два джипа с 26 души вътре ги преследваха и заловиха. И сега изясняват дали са регистрирани и са тръгнали за сръбската граница. Но каналджии, които там работят, десет дни денонощно дебнеха и дори в преследването един от джиповете се е обърнал, но няма нито загинали, нито тежко пострадали. Справиха се прекрасно“, коментира Борисов.   Премиерът посочи, че мигрантските центрове в България са запълнени едва на 11%. „И тези мои думи се чуват в цяла Европа. И те ще си кажат: „в момент, в който ние се чудим какво да правим със стотиците хиляди и милиони бежанци, България единствена няма“, коментира той.", "date": "2018.07.18", "title": "Каракачанов: ДАНС да се заеме със сайтовете за фалшиви новини!"}
{"url": "http://epicenter.bg/article/Elena-Yoncheva--Klevetata-na-GERB-nyama-da-spre-razsledvaneto-mi-za-kashtata-na-Borisov-v-Barselona/159509/2/0", "text": "„Клеветата и набеждаването от Делян Добрев и Антон Тодоров няма да спрат разследването ми за къщата в Барселона на Бойко Борисов, информация за която се появи вече в медиите“.   Това заяви говорителят на ПГ на „БСП за България“ Елена Йончева пред журналисти в парламента. „Ще заведа дело за клевета така, както заведох дело срещу Борисов и спечелих“, категорична е тя.   Според нея това е пореден опит за клевета срещу депутат и журналист. По нейните думи направеното изявление от Делян Добрев и Антон Тодоров е престъпление против правосъдието.   „Ще потърся отговор от клеветниците по чл. 286 – набеждаване, който гласи: „Който пред надлежен орган на властта набеди някого в престъпление, като знае, че е невинен, се наказва за набеждаване и лишаване от свобода от 1 до 6 години“, каза още Елена Йончева.   По – рано днес от ГЕРБ обявиха, че внасят сигнал в прокуратурата, КОНПИ и НАП за проверка на всички обстоятелства около общия бизнес на Елена Йончева с Цветан Василев.   Сигналът е по повод публикации в медиите, че офшорната фирма „Дайли трейдинг лимитед” е собственост на Василев. „Как може във фирма с капитал 10 хил. лв., при участие 50 на 50 между фирмата на Елена Йончева и тази офшорка, единият акционер да даде 5000 лв., а другият – 315 хил. лв.”, каза депутатът.   „Излиза, че съдружникът на Елена Йончева във фирмата „Офроуд” ООД е Цветан Василев”, коментира още Делян Добрев. От партията се интересуват дали е спазено законодателството, има ли извършени престъпления, има ли пране на пари и данни за нарушения. „Сигналът ще бъде внесен още днес”, подчерта Добрев.", "date": "2018.07.18", "title": "Елена Йончева: Клеветата на ГЕРБ няма да спре разследването ми за къщата на Борисов в Барселона"}
{"url": "http://epicenter.bg/article/Boyko-Borisov--Nyamame-angazhiment-kam-kantslera-Merkel-da-priemame-migranti/159518/2/0", "text": "България няма ангажимент за прием на мигранти с канцлера Меркел. Нито сме приемали, нито ни е предлагано. Нито за пари - нито за без пари. Това заяви министър-председателят Бойко Борисов преди началото на днешното правителствено заседание.   Борисов съобщи това и чрез страницата си във Фейсбук. \"Поредната фалшива, чудовищна новина се разпространява. България не се е договаряла с канцлера Ангела Меркел за транспортиране на мигранти. Заръчах на министър Порожанов да информират хората и да ги уверят, че чумата ще бъде унищожена. Също така, служителите на БАБХ трябва да проявяват необходимото съчувствие и човещина, а от страна на фонд „Земеделие“ бързо да се изплащат обезщетенията. Трябва да се вземат всички необходими мерки, за да се спре разрастването на заразата\", написа той в социалната мрежа.   По-рано през деня вицепремиерът Красимир Каракачанов заяви, че срещу България се води кампания с фалшиви новини и настоя ДАНС да вземе мерки. Той имаше предвид информацията, че в страната кацат тайно на военни летища самолети с мигранти, върнати от други европейски страни. \"Действително си играят със страховете на хората. България нито е поемала ангажимент - виждате Италия, Испания, Гърция подписват споразумение или се договарят - това си е тяхна работа, ние не се месим във вътрешните им работи. България нито сме се договаряли с канцлера Меркел, нито сме приемали, нито ни е предлагано - нито за пари, нито за без пари. Единственото, което сме работили активно в шестте месеца е по Дъблинското споразумение, точно по тези въпроси да бъде решен справедливо за всички\", продължи по темата за мигрантите Борисов.  Той изтъкна, че сега Гранична полиция е била в операция по залавянето на каналджии. \"10 дена ги дебнеха едни каналджии - два джипа с 26 души вътре. Сега изясняват дали са регистрирани и са тръгнали за Сръбската граница\", посочи Борисов.  \"Мисълта ми е, че се налага подобна теза в обществото. Едва 11% са ни запълнени центровете. Аз съжалявам, че за да опровергаем такива лъжи, трябва да отговорим, защото мои думи се чуват в цяла Европа и всички ще кажат в момент, в който ние се чудим какво да правим със стотиците хиляди, милиони бежанци, България единствена няма\", каза още премиерът Бойко Борисов.  ", "date": "2018.07.18", "title": "Борисов: Нямаме ангажимент към  Меркел да приемаме мигранти (ВИДЕО)"}
{"url": "http://epicenter.bg/article/Prezidentat-Rumen-Radev-shte-poseti-aviobaza-Graf-Ignatievo/159522/2/0", "text": "На 19 юли 2018 г., в 10.00 часа президентът и върховен главнокомандващ на Въоръжените сили Румен Радев ще посети авиобаза Граф Игнатиево. Там той ще присъства на ритуала по откриване и освещаване на параклис „Св. Вмчк. Мина“, съобщиха от прессекретариата на държавния глава.  ", "date": "2018.07.18", "title": "Президентът Румен Радев ще посети авиобаза Граф Игнатиево"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/159524/2/0", "text": "  Правителството прие Национална стратегия за намаляване на риска от бедствия 2018 - 2030 г.   Документът очертава визията за намаляване на риска при бедствия и аварии на територията на страната и е разработен на основание на чл. 6а. ал. 2. т. 1 от Закона за защита при бедствия. Той е изготвен след задълбочен анализ на възникналите през последните години бедствия, които отнеха човешки животи и нанесоха значителни икономически и социални щети.   Целта на стратегията е осигуряване на устойчива и по-безопасна среда на живот за населението на страната. За осъществяването на тази цел са необходими координирани действия между институциите. В прилагането на стратегията са ангажирани както министерствата и държавните агенции „Национална сигурност“ и „Държавен резерв и военновременни запаси“, така и Националното сдружение на общините в България, частният сектор, научната общност, доброволните формирования и организациите с нестопанска цел.   Документът определя превантивните насоки за ефективно намаляване на съществените рискове от бедствия и недопускане на възникването на нови такива чрез реализирането на следните приоритетни области за действия - оценяване на риска за бедствия, засилване на институционалното управление на риска от бедствия, инвестиране в намаляване на риска от бедствия, въвеждане на политика за финансово управление на риска и повишаване на готовността за ефективно реагиране при бедствия и прилагане на принципа „да изградим отново, но по-добре“ във фазата на възстановяване.   Стратегията задава съгласуваната рамка за намаляване на рисковете, за повишаване на готовността и способността за реагиране и бързото възстановяване след бедствия.     Правителството прие Доклад за равнопоставеността на жените и мъжете в България за 2017 г. Документът отразява резултатите от изпълнението на политиките за повишаване на участието на жените на пазара на труда, намаляването на разликите в заплащането между половете и насърчаването на равенството в процесите на вземане на решения. Сред приоритетните области в доклада са още борбата с насилието, основано на пола и промяната на обществените стереотипи спрямо половете.   В документа се посочва, че през 2017 г. средногодишният брой регистрирани безработни лица по пол в страната е 236 751 лица (130 556 жени и 106 195 мъже), което е с 47 955 по-малко от 2016 г. Броят на безработните жени е намалял с 25 895, а на безработните мъже - с 22 060.   Според цитираните в доклада данни на Евростат разликата в заплащането на жените и мъжете в България е 14,4%. Средната разлика за страните от ЕС е 16,2 %. За две години България се придвижи с 10 места напред, съгласно резултатите отчетени от Индекса за равнопоставеността на жените и мъжете на Европейския институт за равенство между половете, което е реално проявление на последователната и целенасочена държавна политика в областта на равнопоставеността на жените и мъжете, която вече има своите традиции.   Акцент в доклада е поставен върху изпълнението на Закона за равнопоставеност между мъжете и жените, който регламентира институционалната рамка, стратегическите и оперативни документи за по-ефективно управление на политиката по равнопоставеност на жените и мъжете и върху подготовката за Българското председателство на Съвета на Европейския съюз.     Министерският съвет прие нова методика за определяне цената на услугата „Доставяне на вода за напояване“. Тя предлага нова ценова политика, която преодолява недостатъците на сега действащата и отговаря на изискванията на европейската Рамкова директива за водите. Методиката се основава на принципа водните услуги да се предлагат на цена, покриваща всички разходи за извършването им. Освен това политиките по ценообразуване трябва да предоставят подходящи стимули за устойчиво и ефективно използване на водите, при постигане на баланс между социален, екологичен и икономически ефекти.   Прилагането на новата методика ще допринесе за по-справедливо и балансирано разпределение на разходите и повишаване на ефективността на услугата. Предлагат се подобрения и улеснения, както за доставчиците на услугата „Доставка на вода за напояване“, така и за ползвателите.     Правителството утвърди тригодишна план-програма на Централната комисия за борба срещу противообществените прояви на малолетните и непълнолетните за превенция и противодействие на противообществените прояви на малолетните и непълнолетните и престъпленията на непълнолетните за периода 2019 - 2021 година. Одобрена е също бюджетна прогноза за средствата, необходими за реализация на програмата.   Документът  е  разработена от експертния състав на Централната комисия, като са взети предвид резултатите от изследвания, които тя е провеждала, както и информацията от докладите на 297-те местни комисии за борба срещу противообществените прояви на малолетните и непълнолетните в страната. В ключва седем раздела, оперативни цели и дейности, които се разписват по години в зависимост от тенденциите в областта на превенция и противодействие на противообществените прояви на малолетните и непълнолетните и престъпленията на непълнолетните.   Тригодишната план-програма  се изготвя в отговор на необходимостта от ефективно прилагане на законодателството в областта на предотвратяването и противодействието на детското девиантно поведение, закрила и подпомагане на ресоциализацията на извършителите, повишаване на квалификацията на специалистите, работещи с деца с девиантно поведение, повишаване на родителския капацитет и подпомагане на родителите на деца извършители на противообществени прояви и престъпления, както и от обединяване и координиране на усилията на институциите в превенцията и противодействието на девиациите в поведението на подрастващите.     Правителството одобри проекти на решения на управителните съвети на Международната банка за възстановяване и развитие (МБВР) и на Международната финансова корпорация (МФК). Тези решения, свързани с двете организации от Групата на Световната банка, са насочени към увеличаване на финансовия й капацитет и едновременно с това са с цел предприемане на стъпки за продължаване на осъществяваните в институциите реформи в посока преразпределяне на акционерното участие и правата на глас в тях.   Решенията са за реализация на препоръки на Комитета за развитие към Световната банка от месец април т. г. и предвиждат увеличение на капитала на МБВР с около 60,1 млрд. щ. д., като около 7.5 млрд. щ. д. от тази сума подлежат на внасяне, а останалата част е платима при поискване, и увеличение на капитала на МФК с около 5,5 млрд. щ. д., подлежащи на внасяне в пълен размер, като по този начин очертават общо укрепване на внесения капитал на двете основни институции от Групата на Световната банка с около 13 млрд. щ. д. Тези увеличения се извършват както чрез общи, така и чрез селективни увеличения на капитала на МБВР и МФК, като целта на селективните увеличения е по-нататъшно преразпределяне на акционерното участие и правата на глас в тях.   По отношение на МБВР предлаганото преразпределяне е в посока предприемане на по-нататъшни стъпки за съобразяване с настоящите икономически реалности и с приноса на отделните страни-членки към развитието на Банката, като се осигурява защита на правата на глас на най-малките бедни държави. По отношение на МФК предвиденото преразпределяне се очаква да приближи правата на глас в Корпорацията към тези в МБВР и да доведе до увеличаване на правата на глас на развиващите се страни. Предвиденото укрепване на финансовия капацитет на МФК е съпътствано и от преобразуване на съществена част от натрупаната през годините неразпределена печалба в акции и тяхно издаване на акционерите без заплащане от тяхна страна. В допълнение се предлага изменение на Учредителния договор на Корпорацията в посока повишаване на прага на необходимото мнозинство от общия брой гласове за одобряване на последващи увеличения на капитала.   Финансовото укрепване на МБВР и на МФК се осъществява в контекста на стратегическа визия на Групата на Световната банка за отговаряне на глобалните предизвикателства и утвърждаване на ролята й на най-голяма институция за развитие.     Правителството прие промени в свое Постановление  № 129 от 2000 г., с което се определят минималните диференцирани размери на паричните средства за физическо възпитание и спорт, които се осигуряват от държавния бюджет и от бюджетите на общините. Промените влизат в сила от 01.01.2019 г. и ще създадат по-добри условия за спорт в детските градини, училищата и университетите.    Предвижда се да отпадне изискването от сега действащите разпоредби не по-малко от 50% от средствата, които получава съответната образователна институция за физическо възпитание и спорт, да се разходват за учебно-тренировъчна и/или спортно състезателна дейност. По този начин образователните институции, които се затрудняват при осигуряване на необходимите спортни уреди и пособия, ще могат да заделят по-висок процент от средствата за закупуването им. Тези, които са обезпечили спортните занимания с уреди и пособия от собствения бюджет, ще могат да насочат приоритетно повече средства за физическо възпитание и спорт, в това число учебно-тренировъчна и/или спортно- състезателна дейност.   Ще бъдат унифицирани изискванията за кандидатстване за предоставяне на средства за физическо възпитание и спорт на детски градини и училища. Същевременно ще бъде намалена административната тежест чрез отпадане на изискването за участие на училищното настоятелство при изготвянето на проектите на държавните и общинските училища, както и на изискването за съгласуване конкретно със съответната комисия на общинския съвет на проектите на общинските детски градини и училища.   Определят се конкретни разпоредби относно финансирането на дейностите за общинските детски градини и училища, като за вносител на проекта на постановление се определя министърът на образованието и науката.   Въвежда се също механизъм на отчетност на разходването на предоставените средства пред обществените съвети в детските градини и училищата, както и пред студентските съвети във висшите училища. Това ще създаде условия за прозрачност и обществен контрол за целесъобразното разходване на финансовите средства.   Промените са в съответствие с актуалните разпоредби на Закона за отбраната и въоръжените сили и Закона за Министерството на вътрешните работи във връзка с отпадане на наборната военна служба.     През настоящата година Министерството на туризма ще може да поема допълнителни ангажименти за разходи в размер до 4 774 000 лв. Това реши правителството, като прие промени в утвърдените максимални размери на ангажиментите за разходи на ведомството, които могат да бъдат поети през 2018 г. Увеличението ще бъде за сметка на намаление на равни части от полагащите се ангажименти за разходи за периода 2019 г. - 2021 г., с което ще бъде запазен одобреният разходен таван по бюджета на министерството.   Предвижда се да бъде продължена успешно реализацията на дейностите в сектор „Туризъм“ за осъществяване на интегрирана комуникационна кампания на целеви пазари. Целта е през тази година да се поемат ангажименти за комуникационен микс от телевизионна, външна, печатна, радио и онлайн реклама, както и чрез организиране на В2В събития, медийни срещи и пресконференции, с които да се стимулира изборът на България като туристическа дестинация.   Реализираните досега кампании, както и представянето на България на международните пазари, доведоха до много добрите резултати през 2017 година, като официалната статистика показа, че за периода януари - декември 2017 г., България е посетена от близо 9 млн. чуждестранни туристи, което е увеличение от 7,6% спрямо същия период на миналата година. Увеличеният брой туристи повишава значително и приходите от международен туризъм - те възлизат на над 6,895 млрд. лв. за 2017 г. Ръстът спрямо рекордната досега в историята на българския туризъм 2016 г. е 9,3% (през нея приходите са били 6,311 млрд. лв.).     „ БДЖ-Пътнически превози“ ЕООД ще получи до 100 млн. лева целево финансиране през 2020 г. за новите влакове. Проектът за инвестиционен разход „Придобиване на нов подвижен състав за нуждите на „БДЖ-Пътнически превози“ ЕООД“ беше одобрен от правителството.      По решение на Министерския съвет се отчуждават имоти и части от имоти - частна собственост за изграждане на Лот 3.3 на ,,Автомагистрала „Струма“ в землищата на гр. Кресна, селата Долна Градешница, Илинденци, Плоски и Дамяница и гр. Сандански. Във връзка с одобрен през тази година парцеларен план и изменението на парцеларен план, одобрен през 2015 г., правителството реши да промени решение от 2016 г. за отчуждаване на имоти и части от имоти - частна собственост за изграждането на магистралния участък. С промяната отпада необходимостта от отчуждаване на части от 6 имота - частна собственост в землището на гр. Сандански, за които вече няма държавна нужда. Средствата за обезщетяване на собствениците са за сметка на Агенция „Пътна инфраструктура“. Решението може да се обжалва пред Върховния административен съд в 14-дневен срок от съобщаването му на заинтересуваните лица по реда на Административнопроцесуалния кодекс.   Община Джебел ще изгради черпателен резервоар за водоснабдяване на намиращото се в нея село Софийци. За целта по решение на Министерския съвет общината получава безвъзмездно безсрочно право на строеж върху част от намиращия се в землището на село Балабаново държавен имот с обща площ от 2515 кв. м, който представлява санитарно-охранителна зона на помпена станция „Балабаново“. С реализирането на проекта ще се осигурят по-добри санитарно-хигиенни условия и здравна защита на населението на с. Софийци.   Община Свищов получава безвъзмездно правото на собственост върху шест имота - частна държавна собственост, за изграждането на паркови площи, площадки за спорт и отдих и мултифункционална инфраструктура с обособени зони за провеждане на културни и спортни събития. Имотите се намират на ул. „33-ти Свищовски полк“ № 85, 85-А и 85-Б и включват построените в тях сгради.   Възмездно право на строеж върху имот - публична държавна собственост, част от морското дъно, е учредено в полза на „КРЗ Порт-Бургас“ АД. Строежът е необходим за изграждането на нови пристанищни съоръжения, които ще служат за приставане и обслужване на кораби. Стойността на правото на строеж, която „КРЗ Порт- Бургас“ АД трябва да заплати, е 853 700 лева, съгласно Доклад на независим оценител. Правото на строеж е учредено в съответствие с влязъл в сила Генерален план на пристанището, одобрен от министъра на транспорта, информационните технологии и съобщенията и министъра на регионалното развитие и благоустройството.   Правителството разреши продажба на недвижими имоти, собственост на „Напоителни системи“ ЕАД, гр. София.   На търг ще бъде предложен апартамент с площ 46,03 кв. м в гр. Плевен.   Продават се  също  поземлен имот в землището на Стара Загора с площ 570 кв. м и поземлен имот в с. Казичене, район Панчарево с площ 9 460 кв. м, заедно с построените в имота склад, навес, хале и трафопост. Ще бъде продаден и поземлен имот в Карлово с площ 529 кв. м, заедно с построените в имота две сгради. Продажбата на недвижимите имоти ще се осъществи чрез търг при начална цена не по-ниска от пазарната стойност, определена от независим оценител, сертифициран от Камарата на независимите оценители в България.   Правителството отмени свое Решение № 71 от 04.02.2016 г. за увеличаване на капитала на „ТЕРЕМ“ ЕАД - гр. София, с непарична вноска. Решението се отменя поради отпаднала необходимост за дружеството от недвижимите имоти, предмет на непаричната вноска, намиращи се в землището на гр. Дебелец.     Научно-изследователският кораб „Пелагия“, плаващ под холандски флаг, получи разрешение от българското правителство за престой в акваторията на страната за провеждането на океанографска експедиция. Тя се фокусира върху изучаването на климатичните промени в района на Черно море за последните 20 000 години, които ще послужат за подобряване на моделите на съвременните изменения на климата. Експедицията ще се осъществи в периода от 16 до 22 август т. г. и е част от две взаимосвързани научни програми на Нидерландския център за земни системи и на института Шонген за анаеробна микробиология, ръководени от Нидерландския институт за морски изследвания.   Дейностите по реализацията на разработваните програми се финансират изцяло от Нидерландската организация за научни изследвания и Европейския изследователски съвет. Ръководител на експедицията е д-р Лаура Вилануева, а от българска страна ще вземе участие старши научен сътрудник Любомир Димитров от Института по океанология към Българска академия на науките във Варна.      Министерският съвет одобри проект на Протокол за изменение на Спогодбата между Република България и Федерална република Германия за избягване на двойното данъчно облагане и на отклонението от облагане с данъци на доходите и имуществото, подписана в гр. Берлин на 25 януари 2010 г. Правителството упълномощи министъра на финансите да подпише протокола от българска страна при условие за последваща ратификация.   Периодът след подписването на спогодбата е белязан от съществени промени в областта на международното данъчно облагане, инициирани от държавите от Г-20 и Организацията за икономическо сътрудничество и развитие (ОИСР), с оглед противодействие на свиването на данъчната основа и прехвърлянето на печалби. Новите насоки в тази област са материализирани в проекта  „Base Erosion and Profit Shifting” (BEPS).  Тези промени наложиха провеждане на преговори за актуализиране на определени разпоредби от спогодбата в съответствие с минималния стандарт по проекта  BEPS.   Предмет на договорената актуализация на спогодбата е проектът на протокол, който след подписването и ратификацията му ще представлява неразделна част от действащия международен договор. С тази актуализация ще се постигне по-бързо въвеждане на промените в съответствие с минималния стандарт по проекта  BEPS,  по- голяма ефективност и яснота за данъкоплатците. С предвидените изменения спогодбата между Република България и Федерална република Германия ще съдържа инструментариум, насочен към противодействие на неправомерното ползване на данъчни облекчения.     Правителството одобри проект на Меморандум за сътрудничество между Министерството на икономиката на България и Търговския департамент на провинция Хънан, Китай, като основа за водене на преговори.   Документът предвижда активизиране на сътрудничеството между България и провинция Хънан за насърчаване на икономическите връзки между двете страни.   Меморандумът има за цел оказване на ефективно съдействие и подкрепа за създаване на нови и разширяване на съществуващите бизнес контакти между предприятията от България и провинция Хънан, насърчаване на сътрудничеството между малките и средните предприятия от България и провинция Хънан, както и участие на предприятия от двете страни в панаири, изложения, форуми и симпозиуми, които се провеждат на територията на България и провинция Хънан.     Правителството  одобри   проект на Програма за сътрудничество в областта на културата между Министерството на културата на Република България и Министерството на културата на Република Хърватия за периода 2018-2021 г. Документът е изготвен в изпълнение на член 17 от междуправителствената Спогодба за сътрудничество в областта на културата, образованието и науката.   Проектът на Програма удовлетворява взаимните интереси на двете страни и съдържа всички необходими текстове за развитие на отношенията между Република България и Република Хърватия в областта на културата. В него се регламентират възможностите за сътрудничество в областта на театъра, литературата, превода и публикуването на творби на писатели от другата страна, библиотечното и музейно дело, изобразителното изкуство, организирането на художествени изложби и музикални фестивали, киното, музиката и танца, аудиовизията и защитата на авторските права. Уточняват се ангажиментите на двете страни по опазването на културното наследство и сътрудничеството за предотвратяване на незаконната търговия с културни ценности.       Правителството одобри българската позиция за заседанието на КОРЕПЕР II във формат Конференция на представителите на правителствата на държавите-членки, което ще се проведе на 25 юли 2018 г. в Брюксел.   Със своето решение Министерският съвет изразява подкрепата на България за направеното от Португалската република предложение за назначаване на проф. Нуно Хосе Кардозо да Силва Писара за съдия в Съда на ЕС за периода от 7 октомври 2018 г. до 6 октомври 2024 г.     Правителството одобри резултатите от провели се през месец юни заседания на Съвета на ЕС в Люксембург.   На 11 юни, по време на Съвета на ЕС „Транспорт, телекомуникации и енергетика“, част „Енергетика“, министрите постигнаха общ подход по предложението за преработване на регламента за Агенцията за сътрудничество между енергийните регулатори. Това беше последният правен акт от пакета „Чиста енергия за всички европейци“, по който Съветът все още не беше постигнал общ подход. Българското председателство работи интензивно, за да намери компромисни решения на различните позиции, повдигнати от делегациите, с оглед постигане на баланс по текста. Държавите-членки се обединиха, че Агенцията за сътрудничество между енергийните регулатори трябва да е независима и да разполага с устойчива законодателна уредба.    Във формат „Здравеопазване“ на 22 юни заседава Съветът на ЕС по заетост, социална политика, здравеопазване и потребителски въпроси. Основен акцент беше темата за бъдещето на здравеопазването на ниво Европейски съюз. Министрите приеха единодушно „Заключения на Съвета относно здравословното хранене при децата: Здравословно бъдеще за Европа“. Обсъдено беше и законодателното предложение на Европейската комисия за оценка на здравните технологии. В точка „Други въпроси“ от дневния ред бе обявено успешното приключване на преговорите по едно от приоритетните досиета за Българското председателство - предложението за  Peгламент  за изменение на Регламент (ЕО) № 726/2004 като част от пакета за ветеринарномедицинските продукти.   Основни теми по време на Съвет „Правосъдие и вътрешни работи“, част „Правосъдие“, проведен на 4 юни, бяха: предложения за Директива за договорите за продажба на стоки, Директива за преструктуриране и втори шанс на предприемачите и повишаване на ефективността на производствата по несъстоятелност, както и т.нар. Регламент Брюксел  II а относно трансграничните спорове, свързани с родителската отговорност. Потвърдено беше намерението да се установят правила за стоките с интегрирано цифрово съдържание, като министрите се съгласиха, че следва да се постигне последователност и с оглед правилата, въведени в Директивата за цифровото съдържание.    На 26 юни  Съветът „Общи въпроси“ прие единодушно, благодарение на усилията на Българското председателство, заключения по политиката за разширяване и процеса на стабилизиране и асоцииране, даващи зелена светлина за започване на предприсъединителни преговори с Албания и Република Македония. „Съветът се съгласи да приеме положително напредъка и да отвори пътя за започване през юни 2019 година на преговори за присъединяване“, бе записано в заключенията, приети след многочасови дебати на ниво министри. Текстът на заключенията възлага на Европейската комисия да започне веднага необходимата подготовка за предприсъединителни преговори. Съветът също така подготви заседанието на Европейския съвет на 28-29 юни и проведе първоначално изслушване на Полша по темата за върховенството на закона в страната във връзка с процедурата по чл.7, ал.1 от Договора за Европейския съюз.   В рамките на Съвет „Общи въпроси“ по член 50 беше направен преглед на актуалното състояние на преговорите и беше изслушан преговарящия от страна на ЕС Мишел Барние, който представи Съвместната декларация на главните преговарящи от 19 юни.   Съвет „Общи въпроси“ по Член 50 предстои да се проведе на 20 юли в Брюксел. Правителството одобри българската позиция за предстоящото заседание, което ще бъде и първото в този формат след края на Българското председателство на Съвета на ЕС. Комисията ще информира министрите за първоначалния й анализ на последните позиции на британската страна относно бъдещите отношения, както и за подхода, който ЕК предлага в този контекст. В рамките на Съвета държавите-членки ще изразят вижданията си по предложенията на Обединеното кралство.   Правителството одобри също така резултатите от неформалното заседание на Съвета на ЕС по земеделие и рибарство, проведено в периода 3-5 юни в София. Обсъдена беше темата „Обновяване на поколенията в селското стопанство в контекста на бъдещата Обща селскостопанска политика (ОСП) след 2020 г.“.   Одобрена е и българската позиция за предстоящото неформално заседание на министрите на заетостта и социалната политика  на 19 и 20 юли във Виена.  По време на форума ще се направи преглед на новите форми на заетост с фокус върху онлайн платформите за работа. Ще бъде обсъдена дигиталната трансформация на заетостта и ролята на Европейския социален фонд плюс и Европейския фонд за приспособяване към глобализацията в това отношение. Втората пленарна сесия на заседанието е посветена на въздействието на роботизацията върху количеството и качеството на труда.        Определен е концесионер на морски плаж „Св. св. Константин и Елена – юг “ , община Варна, област Варна. След проведен конкурс, Министерският съвет упълномощава министъра на туризма да сключи договор за концесия със „Свети Свети Константин и Елена Холдинг“ АД, в едномесечен срок от влизане в сила на правителственото решение за определяне на концесионер на морския плаж.   Концесионерът се задължава да предлага за целия срок на договора за концесия от 15 г. цена за 1 бр. чадър в размер до 10 лв. и цена за 1 бр. шезлонг в размер до 10 лв. в зоната за платени плажни принадлежности на морския плаж.   Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 13,8% без ДДС или 100 979,71 лв. с ДДС за първата година от срока на концесията. Началната дата на концесията е датата на влизането в сила на концесионния договор, но не по- рано от 1 януари 2019 г.     Правителството одобри  Годишен доклад за състоянието на националната сигурност през 2017 г. Изготвянето на документа е утвърдена практика на запознаване на обществото и гражданите със състоянието на националната сигурност.    Основна цел на доклада е да представи оценките на изпълнителната власт за рисковете, опасностите и заплахите, за ефективността и ефикасността на политиката за национална сигурност, за действията, които институциите на държавната власт планират да предприемат през следващия период. Посоченият доклад има съществено значение за информиране на организациите на гражданското общество, на институции в други държави, на граждански организации в други държави и на международни организации относно политиката за сигурност на Република България.   В доклада се съдържат оценки за вътрешно-политически събития, за процеси по реализиране на международни проекти и за събития в конфликтни райони в други държави. Посочени са действията, предприети от институциите в съответствие със Стратегията за национална сигурност на Република България, приета през 2011 г.   Подготовката на доклада се проведе едновременно с представянето в Народното събрание на одобрения от Министерския съвет през ноември 2017 г. проект на актуализирана Стратегия за национална сигурност. Това даде възможност структурата и съдържанието на доклада за 2017 г. да бъде съобразена със структурата и съдържанието на приетата през март 2018 г. актуализирана Стратегия за национална сигурност.   Проект на доклада бе разгледан и одобрен на заседание на Съвета по сигурността към Министерския съвет на 21 юни т.г.  Годишният доклад за състоянието на националната сигурност през 2017 г. ще бъде внесен за разглеждане от Народното събрание.     Правителството прие Решение  за сключване на приятелско споразумение по делото „Николов срещу България” (жалба № 62585/09) пред Евро­пейския съд по правата на човека.   Разглежданото пред ЕСПЧ дело касае повдигнати оплаквания за нарушение на правото на свобода на изразяване на мнението по чл. 10 от Конвенцията за защита правата на човека и основните свободи на Съвета на Европа. Жалбоподателят е осъден за непозволено увреждане от директора на НСИ, срещу когото преди това той е завел тъжба за неизпълнение на съдебно решение по чл. 172 от НК за възстановяване на незаконно уволнен служител.   След влизане в сила на съдебното решение жалбоподателят заплатил общо около 20 000 лева за обезщетение, лихви за забава и разноски по изпълнителното производство, както и отделно разноски за адвокат по националното производство.   Вземайки предвид практиката на ЕСПЧ по подобни случаи, българското правителство сключи приятелско споразумение с Александър Николов, на Основание чл. 39 от Конвенцията, като прие да заплати на жалбоподателката предложената от Съда сума от 6500 евро и 22 246,95 лв. за претърпени вреди и направени разходи и разноски и с това да сложи край на делото.     Правителството прие нов Устройствен правилник на Селскостопанската академия, с който ще се осигури съответствие на структурата и организацията на работа на учебното заведение с актуалните разпоредби на Закона за Селскостопанската академия, ще се уредят в детайли въпросите с преструктурирането по отношение на финансирането и управлението.   Новата структурата на Академията включва: централна администрация, научни институти, научни центрове, Национален земеделски музей и Държавно предприятие „Научно-производствен център“.     Правителството прие наредба, с която се транспонира основна част от изискванията на директива за ограничаване на емисиите във въздуха на определени замърсители, изпускани от средни горивни инсталации. С промените се намаляват рисковете за здравето на човека и околната среда от емисиите на серен диоксид, азотни оксиди и прах. Това ще доведе до намаляване на общите годишни емисии на серен диоксид и азотни оксиди, съгласно Националната програма за намаляване на общите годишни емисии на серен диоксид, азотни оксиди, летливи органични съединения и амоняк в атмосферния въздух.   Изменя се също Тарифата за таксите, събирани в системата на Министерството на околната среда и водите и се въвеждат нови за регистриране на средни горивни инсталации.   Променя се и Наредбата за норми за допустими емисии на серен диоксид, азотни оксиди и прах, изпускани в атмосферата от големи горивни инсталации, с което се постига съответствие с европейското законодателство.   С изменение в Наредбата за изискванията за качеството на течните горива, условията, реда и начина за техния контрол, се въвежда нов срок за докладване пред ЕК, което е във връзка с изискванията на европейска директива.     Правителството одобри допълнителни разходи по бюджета на Министерството на културата за 2018 г. за изплащане на държавни парични награди за особени заслуги към българската държава и нацията.    Ще бъдат осигурени средства за изплащане на държавните парични награди, отпуснати с Решение на Народното събрание от 29 март 2018 г. за отпускане на държавни парични награди за особени заслуги към българската държава и нацията на изявени български творци.   Средствата се осигуряват от централния бюджет чрез одобряване на допълнителни разходи по бюджета на Министерството на културата за 2018 г.   Държавни парични награди пожизнено за особени заслуги към българската държава и нацията в размер 700 лв. месечно са отпуснати на: Мария Константинова Чичикова, проф. Иван Петков Дреников, Александрина Милчева, Павел Кирилов Поппандов и проф. Петър Стефанов Льондев, за изключителните им постижения и за цялостния им принос в областта на културата.     Министерският съвет одобри на днешното си заседание проекта на нов договор за застраховка „Обща гражданска отговорност“ на АЕЦ „Козлодуй“. Застрахователният договор ще бъде сключен с Гражданско дружество „Български национален застрахователен ядрен пул“ за срок от една година. Срокът на досегашния договор изтича на 31 юли 2018 г.   От 2002 г. „АЕЦ Козлодуй“ ЕАД сключва ежегодно договор за застраховка „Обща гражданска отговорност“, покриваща отговорността на централата за ядрена вреда. Уредбата на застраховката „Обща гражданска отговорност“ за АЕЦ се съдържа във Виенската конвенция за гражданска отговорност за ядрена вреда и в глава десета „Гражданска отговорност за ядрена вреда“ от Закона за безопасно използване на ядрената енергия (ЗБИЯЕ).   Съгласно чл. 129, ал. 2 от ЗБИЯЕ експлоатиращият ядрената инсталация е единствено отговорен за вредите от ядрена авария, освен ако във Виенската конвенция е определено друго.   АЕЦ „Козлодуй“ е определена за дружество, експлоатиращо ядрената инсталация, която включва ядрените реактори и другите съоръжения, разположени на площадката на централата, с изключение на съоръженията за управление на радиоактивни отпадъци, предоставени за стопанисване и управление на Държавното предприятие „Радиоактивни отпадъци“.     Правителството прие промени в Правилника за устройството и организацията на работа на органите на медицинската експертиза и на регионалните картотеки на медицинските експертизи. Целта е Правилникът да бъде синхронизиран с последните промени на Закона за здравето.   Очаква се също така с направените изменения да се намали административната тежест за освидетелстваните лица чрез въвеждане на организационни промени в работата на ТЕЛК и НЕЛК - по-кратки срокове за освидетелстване, неангажиране с явяване пред ТЕЛК и НЕЛК за извършване на клиничен преглед, когато медицинската документация обективизира здравословното състояние напълно.   Друга цел на промяната е по-лесното сформиране на съставите на ТЕЛК и създаване на по-гъвкава работа на комисиите предвид възможността лекарите да осъществяват и други дейности освен медицинската експертиза, както, и поради премахване на изискването те да работят в ТЕЛК задължително на трудов договор и на пълен работен ден.   Правителството одобри промени и в Наредбата за медицинската експертиза, с което се цели осъвременяване и обективизиране на експертизата. Предлага се и опростяване на модела на оценяване като се премахва математическата формула на изчисление при множество увреждания.   Очаква се с промените в Наредбата да се елиминира субективизмът при определяне на крайния процент трайно намалена работоспособност (ТНР) на лицата с увреждания. Това ще се постигне с въвеждането на точни и медицински обосновани критерии при определяне на инвалидизиращите увреждания в съответствие със съвременните медицински достижения.   Всичко това ще допринесе за по-обективна проследимост на работата на органите на медицинската експертиза и за по-лесен контрол върху целия процес на медицинската експертиза. С промените хората с увреждания ще могат да разчитат на повишена прозрачност, обективност и яснота при извършването на медицинската оценка на ТНР/степента на увреждането им.     Министерският съвет упълномощи министъра на финансите да изпрати от името на Република България искане за установяване на тясно сътрудничество с Европейската централна банка.    Решението на правителството е следваща стъпка след получената подкрепа на 12 юли 2018 г. от еврогрупата относно изразеното от българските власти намерение за присъединяване на българския лев към Механизма на валутните курсове II.   Тясното сътрудничество се установява с решение на ЕЦБ, при условие че са изпълнени условията, предвидени в член 7 от Регламент (ЕС) № 1024/2013.     Правителството предлага на Президента на Република България да издаде указ за освобождаване на Драгомир Димитров от длъжността председател на Държавна агенция „Разузнаване“ и за назначаване на ръководната длъжност на досегашния заместник-председател на агенцията Атанас Атанасов. Правителственото решение е взето след подадена от Димитров молба за освобождаване.   Атанас Атанасов има дългогодишен опит в системата за сигурност и отговаря на законоустановените изисквания за заемане на длъжността председател на Държавна агенция „Разузнаване“.", "date": "2018.07.18", "title": "Вижте решенията на правителството от днес"}
{"url": "http://epicenter.bg/article/Tsentar-za-analizi-i-marketing--4--e-razlikata-mezhdu-GERB-i-BSP-pri-izbori-dnes--DPS-s-rast-ot-3-1--/159521/2/48", "text": "Председателството на Съвета на ЕС е по-скоро успешно според 46,2 процента от гражданите. Като напълно успешно го определят 24,3 на сто. Това сочат данните на Центъра за анализи и маркетинг /ЦАМ/ на политическите нагласи след края на европредседателството, които представи на пресконференция в Националния пресклуб на БТА директорът на Центъра Юлий Павлов.   Националното представително проучване е направено в периода 3 юли-12 юли и в него са участвали 1021 пълнолетни граждани. Председателството е оценено като по-скоро неуспешно от 14,4 на сто от анкетираните, а като напълно неуспешно е определено от 6,5 на сто.   Същевременно оценката за правителството на ГЕРБ и Обединените патриоти към юли 2018 г. е 3,4 по шестобалната система.   Според изследването с най-висок рейтинг сред политиците остава президентът Румен Радев /61,3 процента доверие; 31,2 - недоверие/. Той е следван от омбудсманът Мая Манолова, в която доверието е 58,2 на сто, а недоверието е 30,9 на сто. На трета позиция е кметът на столицата Йорданка Фандъкова. Доверието в нея е 42,5, а недоверието е 40,3 на сто. Четвърти е премиерът Бойко Борисов, доверието в когото е 41,6 процента, а недоверието - 51,8 на сто. На пета позиция е вицепрезидентът Илияна Йотова с доверие от 40,9 на сто и недоверие - 48,1 на сто. Веднага след първата петица е поставен и шоуменът Слави Трифонов, за когото Павлов посочи, че е включен в рейтинга заради непрекъснатите информации, че ще се включи в политиката. В него имат доверие 38 порцента от анкетираните, а недоверието към него е 48,8 на сто.   В дъното на рейтинговата скала са поставени представителите на \"Старата десница\" - Христо Иванов, Румен Христов, Божидар Лукарски и Атанас Атанасов. По думите на Юлий Павлов традиционно най-голямо недоверие събира лидерът на ДПС. Мустафа Карадайъ има недоверие от 75,2 процента /доверието в него е 12,3 на сто/. На втора позиция в отрицателната класация е лидерът на \"Атака\" Волен Сидеров с недоверие от 72,9 на сто /доверието в него е 15,6 процента/. На трета позиция отново е представител на Обединените патриоти - вицепремиерът и лидер на НФСБ Валери Симеонов, който е с недоверие от 69 процента, при доверие 15,5 на сто.   Няма сериозни промени при политичисеките нагласи между юли и февруари, когато е било предходното изследване. Води ГЕРБ, следван от БСП и ДПС. Има лек спад от около два процента при ГЕРБ и БСП, но дистанцията между двете формации се запазва около четири процента. ДПС качва сериозно резултата си от 5,1 процента на 8,2 на сто, което се възприема като връщане на хората, които са били отклонени към партията на Лютви Местан.   На въпрос от Центъра за изследване и маркетинг дали биха гласували за партия на Слави Трифонов положително са отговорили 11,7 на сто, по-скоро \"да\" са казали 21,8 на сто. Със сигурност не биха гласували 43,8 на сто от анкетираните, а по-скоро не биха гласували 16,6 на сто. Според Павлов това означава, че ако сега Трифонов влезе в политиката, може да разчита на около 250 - 300 хиляди гласа и да се бори за трета позиция в парламента с ДПС.   Ниските доходи, здравеопазването и корупцията по високите етажи на властта продължават да са най-серизоните проблеми на българина. С една позиция от трета на четвърта отстъпва безработицата.   Във външнополитически аспект хората клонят повече на запад, отколкото на изток към Русия, показват резултатите от проучването, каза Павлов. На въпрос кои са основните външнополитически партньори на България, 52,7 процента са отговорили Германия, а 50,6 на сто - Русия. Следват Франция, Великобритания и САЩ. При сериозна заплаха за националната сигурност най-много българи са посочили, че разчитат на НАТО /28,6 на сто/, докато 22,4 на сто са отбелязали, че биха разчитали на Русия. Общо гласовете за евроатлантическите партньори НАТО, ЕС, Германия и САЩ са над 52 на сто, посочи Павлов.", "date": "2018.07.18", "title": "Център за анализи и маркетинг: 4% е разликата между ГЕРБ и БСП при избори днес, ДПС с ръст от 3,1 %"}
{"url": "http://epicenter.bg/article/Boyko-Borisov--/159525/2/0", "text": "Премиерът Борисов заяви в МС, че по-качественото образование води до по-добра квалификация и оттам до по-висок БВП, съобщи БТА.   Над 700 млн. лева се заделиха за образователна инфраструктура, с по 330 млн. лева сме поели ангажимент повече да даваме за учителите, допълни премиерът време на заседанието на координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст в Министерския съвет.   Премиерът задължи ангажираните с темата министри да продължат с подкрепата по програмата за децата и отбеляза, че резултатите ще дойдат след десет и повече години, когато тези деца ще се включат в изграждането на държава. Борисов подчерта, че държавата ще спази поетите си финансови ангажименти. Вицепремиерът Томислав Дончев заяви, че е необходимо мобилизирането на целия държавен апарат в усилията за привличане и задържане на децата в училище. Задачата ни не е просто да върнем децата в клас, а да ги задържим там, каза той и посочи, че основният проблем е свързан борбата с неграмотността, защото тя ражда още неграмотност, бедност и безредици. Натрупахме едногодишен опит и резултатите са налице - 2200 деца са обратно в класните стаи, каза вицепремиерът и посочи, че целта е това да стане постоянно действаща политика.  ", "date": "2018.07.18", "title": "Бойко Борисов: По-качественото образование води до по-добра квалификация и оттам до по-висок БВП!"}
{"url": "http://epicenter.bg/article/Gotovi-sa-dva-ot-infrastrukturnite-proekti-v-kv---quot-Asparuhovo-quot-/159528/2/0", "text": "Два от общо трите инфраструктурни проекта в район \"Аспарухово\" по Оперативна програма \"Региони в растеж\" са готови. Приключиха дейностите по ремонта и изграждането на ул. „Мара Тасева” в обхвата от бул. „Първи май” до бул. „Народни будители”, както и на бул. „Първи май” - от ул.”Мара Тасева” до кръстовището на пътя за кв. „Галата“. Това съобщиха от пресцентъра на община Варна.   Около 15 000 кв. м. от уличната настилка е новоизградена или рехабилитирана по ул. „Мара Тасева”, двете пътни платна са разширени, изградени са нови тротоари, както и 68 места за паркиране, от които 14 за хора с увреждания. Оформено бе ново кръгово кръстовище на бул. „Първи май” с бул. „Народни будители”, с необходимите зони за престрояване с цел да се осигури безопасността на движението. Изградена е дъждовна канализация, осигуряваща оттичане на повърхностните води от ул. „Мара Тасева” в канала море – езеро. В целия участък са монтирани нови осветителни тела. Изместени са стълбовете и контактната тролейбусна мрежа - заради разширяването на улицата, изградена е около 1 км велоалея.   Изцяло приключена е и реконструкцията на уличната мрежа по бул. „Първи май”- участъкът е асфалтиран, подменени са бордюри и тротоарни плочки, реконструирана е ВиК мрежата, подменено е уличното осветлението, пътната маркировка и оградата на Аспаруховия парк.   Факт е и първата във Варна пешеходна пасарелка, която е с дължина от 84 метра- със стълбища и асансьори за хора с увреждания и майки с детски колички. Пасарелката е оборудвана с подово отопление, с цел предпазване от обледяване и опазване здравето на пешеходците в студените зимни дни. Освен уличната инфраструктура проектите предвиждаха и благоустрояване на прилежащите пространства. Затова бяха изградени комбинирано спортно игрище, кът за отдих и две детски площадки със зона за фитнес на открито. Засадени са 81 дървета, 1120 броя храсти, цветя и райграс.   Ремонтните дейности в „Аспарухово“ продължават с реализацията на друг проект по Оперативна програма \"Региони в растеж\" - рехабилитация на бул. \"Народни будители\" - от ул. \"Мара Тасева\" до ул. \"Нарва\", и от бул. \"Св. Св. Кирил и Методий\" до ул. \"Мара Тасева\". ", "date": "2018.07.18", "title": "Готови са два от инфраструктурните проекти в кв. \"Аспарухово\" (Снимки+Видео)"}
{"url": "http://epicenter.bg/article/Zhivotnovadite-se-opitaha-da-nahluyat-v-Ministerskiya-savet/159531/2/0", "text": "Протестиращите животновъди се опитаха да нахлуят в сградата на Министерски съвет. Сред тях бе и лидерът на БСП Корнелия Нинова. Протестиращите блокираха и движението по бул. „Княз Ал. Дондуков”. Три кордона полицаи едва удържаха множеството. Животновъдите настояват за оставки в сектора. Стигна се и до напрежение и леки сблъсъци със служителите на реда, предадоха БТВ и \"Канал 3\". Протестиращите опитаха да напреднат към сградата на Министерския съвет в момента, в който там се провеждаше заседание на правителството. Наложи се и намесата на и жандармерия. Полицаите сформираха жива верига пред „Дондуков” 1, която да възпрепятства протестиращите. Няколко души успяха да пробият полицейската блокада, след което бяха върнати сред протестиращите, не и без употребата на сила.  Хората протестират с искане за по-високи обезщетения на животните, засегнати от чумната епидемия в Странджа. Протестиращите настояват и за повече пари за онези стопанства, чието мляко не може свободно да се продава. Според тях ако държавата е обръщала повече внимание на сектора е нямало да се стигне до ситуация, в която толкова много животни ще бъдат умъртвени.   Исканията на протестиращите са за държавна помощ от най-малко 20 лева на животно, която да компенсира загубите в бранша по време на действието на отменената от съда Наредба 3 за директните плащания. Те настояват компенсацията по тази наредба за колегите им от районите под карантина, заради чумата по дребни преживни животни да е в размер от 40 лева на животно. Националната овцевъдна и козевъдна асоциация настоява и за обезщетения по пазарни цени за принудително умъртвените животни поради чумата, които се изразяват в: 300 лева за овце-майки и кози-майки под селекционен контрол и 200 лева за овци/кози-майки извън селекционен контрол; 1000 лв/брой за кочове и пръчове под селекционен контрол и 700 лв/брой за кочове и пръчове извън селекционен контрол, както и 6лв/кг живо тегло за агнета и ярета.  Протестиращите издигнаха плакат, че изгарянето на мъртви животни е крачка към Средновековието. След като прозвучаха траурен марш и химна на България животновъдите блокираха движението през бул. \"Дондуков\", като се очаква по-късно да се насочат и към сградата на Министерството на земеделието, храните и горите. Подобно на предишния си протест, когато затвориха пътя София – Варна край Велико Търново, и сега в столицата животновъдите запалиха вълна и изляха мляко насред площада.  Това бе причина и за първия им протест, а именно срива на изкупните цени на млякото и искане на помощ заради претърпените загуби.  Относно избитите животни, протестиращите се обявяват и против мерките взети от Българската агенция по безопасност на храните и настояват за оставките на министъра на земеделието, храните и горите Румен Порожанов и неговия заместник Цветан Димитров. Обявиха, че ако няма оставки, то те ще обявят гражданско неподчинение.  Земеделският министър Румен Порожанов определи финансовите искания на протестиращите като твърде високи и необосновани. ", "date": "2018.07.18", "title": "Животновъдите се опитаха да нахлуят в Министерския съвет. Нинова е сред тях"}
{"url": "http://epicenter.bg/article/Georgi-Svilenski--Davaneto-na-kontsesiya-na-Letishte--Sofiya--za-47-godini-i-6-mesetsa-si-e-chista-prodazhba/159532/2/0", "text": "„Летище „София“ е последното държавно дружество, което може да бъде продадено. Даването на концесия за 47 години и 6 месеца си e чиста продажба“. Това заяви зам.-председателят на ПГ на „БСП за България“ Георги Свиленски от парламентарната трибуна. Той обясни, че до 75% от летищата в Европа се управляват от частни оператори. „В България се управляват над 75% - от 4 летища, 3 са дадени на концесия“, допълни Свиленски. Той подчерта, че ако се отдаде летището на концесия, печалбата му ще бъде по-малка, отколкото е сега.   „Отдаването на Летище „София“ на концесия се прави на тъмно, скрито от обществото – не стана ясно защо се прави това, на кой ще се отдаде, какви са условията, на базата на какви анализи правителството е стигнало до решението за отдаване на концесия“, подчерта народният представител. Той обясни, че преди две седмици е поискал да бъдат представени анализите на Световната банка и на Европейската банка, но до ден днешен ги няма. „Защо Министерството на транспорта сключи такъв договор със Световната банка, че анализите да бъдат тайни и никой да не ги знае, освен няколко чиновника?“, попита зам.-председателят на ПГ на „БСП за България“. Той опроверга мотива на управляващите, че държавата не може да управлява търговски дружества. „Ако това решение бъде прието днес, принципалът на дружеството министър Московски трябва да си депозира оставката. Това означава, че 240 народни представители казват, че той не може да си свърши работата като министър и не може да управлява това дружество“, каза още той. Управляващите посочват като мотив и че трябват 500 млн. лв за БДЖ. „Няма мотиви за развитие на Летище „София“, за повишаване на пътниците, увеличаване на приходите. Заради 500 млн. лв ще дадем летището. Но тези средства ще трябват и след една, две години, тогава какво ще продадат управляващите?“, попита той.   Свиленски подчерта, че Летище „София“ е стратегически обект на националната ни сигурност. „Кой ще управлява летището по време на военни действия и кризи?“, попита той. Като пример посочи летището в Белград, в чийто договор са заложи да има изискване към повишаване на броя пътници. „В нашия няма такива изисквания. Не искаме от концесионерите да правят нищо. Говори се за нов терминал, но не е ясно къде. Втора писта, но ако решат да я правят. Може и да не решат“, коментира Георги Свиленски.   „Ние, гражданите на София, категорично настояваме Министерството на транспорта и столичният кмет да поемат своя ангажимент за развитието на столицата и за осигуряване на нормално качество на живот на жителите на града, като изготвят Генерален план за развитието на Летище „София“, заяви народният представител от левицата Димитър Данчев. Той подчерта, че не става ясно дали летището някога ще бъде свързано с нова високоскоростна жп връзка така, както е направено в редица големи европейски градове.   „Изводът, който можем да направим, е, че очевидно пътническите железопътни превози не са приоритет в политиката на транспортното министерство“, каза още народният представител. „Оставянето в ръцете на концесионера да решава възникналите въпроси е поредният отказ от вземане на управленски решения, които засягат здравето и качеството на живота на ползвателите на летището, но преди всичко на жителите и гостите на София. Няма как отговорността за развитието на критична инфраструктура на града да бъде прехвърляна в частни ръце“, категоричен е Данчев.     „С каква смелост преминавате към концесиониране на Летище „София” при положение, че не сте приключили концесията на Летище „Пловдив”?”. С тези думи се обърна депутатът от левицата Таско Ерменков към управляващите. Той подчерта, че днес е трябвало да бъде подписана концесията в Пловдив, но това не се е случило. „Първият си отиде, на втория ли ще го дадат? Такава ли ще бъде политиката на управляващите за концесията на летището?”, попита социалистът.   Ерменков опроверга информацията, че управляващите са наели международни консултанти, а документите по концесията са прегледани от Европейската банка за възстановяване и развитие и Световната банка. Той подчерта, че след това трябва да има международен консултант при провеждането на процедурата.   „Провалът, който се очертава в Пловдив, се дължи именно на липсата на такъв консултант. Стартираната процедура с Летище „София“, ако бъде проведена по този начин, колкото и много големи международни инвеститори да проявят интерес, управляващите ще я провалят. За това оттеглете тази концесия. Убедете българските граждани, че не правите поредната стъпка в грешна посока и искате да развивате въздушни транспорт, но в интерес на хората, не на фирмите”, призова Таско Ерменков.     „Въпреки че в документите са заложени критерии, че оперативният опит следва да се докаже чрез летищен оператор, тези критерии ще се считат за изпълнени, без да се вземе в предвид процента на дяловото участие на концесионера”, заяви депутатът от левицата Йордан Младенов. Той подчерта, че е записано и че може летището да се управлява и от трето лице. „Това означава, че българското летище може да попадне в ръцете на трета страна, неизвестна на никой”, категоричен бе той.  Младенов обясни, че има изисквания за гаранция за участие – 2 млн. евро, а гаранция за изпълнение – 15 млн. евро, но при високата гаранция са заложени по-ниски критерии и може да бъде изтеглена от банки с по-нисък кредитен рейтинг. Той предупреди, че макар заявената готовност за строеж на 3-та писта да повлияе при спечелване на процедурата, то документите дават възможност да се направи анализ и концесионерът да реши да не строи.    ", "date": "2018.07.18", "title": "Георги Свиленски: Даването на концесия на Летище „София“ за 47 години и 6 месеца си e чиста продажба"}
{"url": "http://epicenter.bg/article/Valentin-Vatsev--Kakvoto-i-da-napravi-Tramp--toy-shte-bade-nenavizhdan/159536/2/0", "text": "Каквото и да направи Тръмп, той ще бъде ненавиждан. Това заяви в интервю за предаването \"12+3\" по програма \"Хоризонт\" на БНР анализаторът Валентин Вацев. \"Представителите на американската дълбока държава плачат с кървави сълзи, защото чувстват края си. За някои в България е много удобно българите да не знаят, че Тръмп е изключително успешен ръководител на Америка до този етап – безработицата е паднала до невиждани висини, има икономически бум, разцвет на икономическата активност. Тръмп има огромна поддръжка в нисшите и средни чинове на въоръжените сили на ФБР и ЦРУ, но в момента се организира бунт на горните слоеве във ФБР и в ЦРУ. Това е смехотворен опит на хората на Клинтън да организират публична истерика. Мога да се надявам само, че те наистина ще преминат чертата, след която се поставя въпроса за импийчмънта. На този импийчмънт Тръмп ще постави на масата всички възможни истини относно взривяването на двете кули и относно други загадъчни истории в американския живот\", посочи Вацев.  Вацев добави още, че американецът не обича своята дълбока държава и затова поддържа Тръмп. \"На своите изказвания, които Тръмп даде веднага след разговора с руския президент, той изглеждаше абсолютно сигурен и абсолютно спокоен, което означава, че истинските сили в Америка – флагманите на американския индустриален капитал са твърдо зад него и са доволни.   Образът на Тръмп, който се рисува във вестник \"Ню Йорк Таймс“ и от Си Ен Ен е на един случаен чешит, който е известен с това, че бие жена си или тя го бие, който поради грешка е напъхан в кабинета и не знае какво да прави. Всъщност истината е точно обратната. Той беше избран с огромен натиск отдолу, разрушавайки сегашните конвенции между демократи и републиканци в американската политическа система\", каза още анализаторът в националния ефир.  ", "date": "2018.07.18", "title": "Валентин Вацев: Каквото и да направи Тръмп, той ще бъде ненавиждан"}
{"url": "http://epicenter.bg/article/Progovori-pilotat-na-chastniya-samolet--minal-neproveren-prez-letishte-Sofiya/159477/2/0", "text": "Пилотът на частния самолет, който не бе проверен на летище София, разказа как се е случило всичко в ефира на БТВ и Нова телевизия.   \"Тръгнахме от летище Драгановци, кацнахме в София. Там бяхме посрещнати по всички правила, след това ни закараха до Терминал 1 и пътниците останаха в залата при рамп агентите\", разказа Мирослав Хинков, собственик и пилот на частния самолет, излетял непроверен от летище София на 13 юли. Аз тръгнах с друг рамп агент, за да бъда проверен. Съпругата ми, която е пилот, остана да наблюдава зареждането на самолета с гориво. След като се върнах, влязох през залата за пристигата, минах през залата на заминаващите, през всички проверки и ме заведоха при пътниците. Часът за излитане наближаваше, натовариха ни на две коли и ни закараха към самолета. Не знаех, че пътниците не са проверени. Помежду ни не стана дума за това, заяви Хинков. В България досега не е имало случай да не съм проверяван, уточни той. Не мисля, че кой знае какво се случило. Службите всъщност трябва да бъдат похвалени, тъй като, когато кацнахме в Гърция, бяхме проверени много бързо, каза още Мирослав Хинков.   Самолетът летял за Солун, пътували на почивка. Когато се върнали след една седмица получили призовки да се явят в полицията.   За случая се разбра вчера, когато за него информира лидерът на АБВ Румен Петков. Главният секретар на МВР Младен Маринов пък обясни, че ставало дума за човешка грешка.  ", "date": "2018.07.18", "title": "Пилотът на частния самолет, минал непроверен през летище София: Не мисля, че кой знае какво се случи"}
{"url": "http://epicenter.bg/article/Vanya-Grigorova-ot--quot-Podkrepa-quot--Maya-Manolova-iska-da-e-Batman-na-republikata/159481/2/0", "text": "Мая Манолова иска да е Батман на републиката, каза в ефира на Нова телевизия Ваня Григорова, зам.председател на КТ \"Подкрепа\". Григорова коментира заседанието на съвета за тристранно сътрудничество вчера, от което бе изгонена омбудсманът Мая Манолова.   Григорова обясни, че Манолова превръща всяко събрание в цирк. „Вместо да говорим за проблемите, ние само обсъждаме цирковете на Мая Манолова, а тя просто иска да е батманът на държавата“, продължи синдикалистът. „Нямам намерение да се занимавам с тежък популизъм. Манолова прави точно това. В НСТС решения не се взимат. Ако тя иска да се бори с нещо, да се бори в Народното събрание“, добави Ваня Григорова.   „Темата за миньорите е тема, по която КТ „Подкрепа“ работи от много години, дори и по време на Тройната коалиция. Ние работим и без Манолова и опреди да съществува институцията омбудсман“, каза още Григорова.    ", "date": "2018.07.18", "title": "Ваня Григорова от \"Подкрепа\": Мая Манолова иска да е Батман на републиката"}
{"url": "http://epicenter.bg/article/D-r-Miroslav-Nenkov--V-NZOK-ima-edno-yadro--koeto-upravlyava-kasata-i-tryabva-da-se-premahne-/159482/2/0", "text": "НЗОК се превърна в нещо като административна структура. Там преобладава едно ядро, което управлява касата. Това ядро трябва задължително да се премахне. Това заяви бившият министър на здравеопазването Мирослав Ненков .   \r\n Той добави още, че от здравния бюджет се харчат около милиард лева за хора увреждания, но и за такива, които реално нямат чак такива сериозни увреждания и са в състояние да работят. ,,Ако част от тези пари бъдат икономисани, то за хората с истински увреждания ще има повече'', посочи още Ненков пред БНТ. \r\n   \r\n На въпрос дали парламентът трябва да избира директора на НЗОК бившият министър отговори, че по-важното е здравният министър и директорът да гледат в една посока и в центъра на здравната система да стои пациентът. \r\n   \r\n ,,Всеки един човек трябва да съучаства в своето лечение. Благодарение на последните 50 години смятаме, че докторът трябва да ни реши всички проблеми. Това отношение е много гадно'', посочи още той. \r\n   \r\n По отношение на протестиращите майки на деца с увреждания Ненков заяви, че този сериозен проблем беше политизиран повече от нужното, което разби разумната идея за промяна. ,,Това политизиране на всеки един проблем у нас е отвратително и много долно'', завърши Мирослав Ненков. \r\n", "date": "2018.07.18", "title": "Д-р Мирослав Ненков: В НЗОК има едно ядро, което управлява касата и трябва да се премахне!"}
{"url": "http://epicenter.bg/article/Miroslav-Naydenov-za-izbitite-zhivotni-v-Yambolsko--Tezhak-komunikatsionen-i-organizatsionen-problem/159483/2/0", "text": "\"Тежък комуникационен и организационен проблем\". По този начин формулира причините за напрежението около евтаназирането на близо 4000 глави добитък бившият земеделски министър Мирослав Найденов. По думите му са допуснати груби грешки.   Ако приемем, че става въпрос наистина за чума, тук се появява проблем с действията на Агенцията по храните, чиито ветеринари вече са се изнесли от населените места, което е изключително опасно, каза той. Според него трябва първо да се започне с широка информационна кампания, а не да се пускат ветеринари без да се обяснява на животновъдите какво се случва. Представители на Европейскта комисия е трябвало да бъдат поканени предварително, а не след съзадалата се криза. По думите на Найденов директорът на БАБХ е трябвало веднага да се задейства според законодателството и да свика Съвет, който да се произнесе по този спорен въпрос.   Решенията на директора на Агенцията по храните не могат да бъдат взимани еднолично, коментира още Найденов и допълни, че очаква оствката на д-р Дамян Илиев да бъде поискана.   Това избиване на животните е крайна мярка, която се препоръчва поради икономически причини, а не от ветеринарно-медицински, допълни той. Найденов е на мнение, че ЕК трябва не само да участва в този диалог, но и финансово да подпомогне засегнатите животновъди. Гостът беше категоричен, че най-голямата опасност е липсата на ветеринари на място от вчера.   Според него в целта си Агенцията по храните бързо да се справи със ситуацията, са довели до това гражданско неподчинение, до укриването на животни, което усилва риска още повече. Най-адекватно действаха министър-председателят и министърът на земеделието, каза на финала Найденов.", "date": "2018.07.18", "title": "Мирослав Найденов за избитите животни в Ямболско: Тежък комуникационен и организационен проблем"}
{"url": "http://epicenter.bg/article/Maya-Manolova--Valeri-Simeonov-da-si-nauchi-zakonite-/159484/2/0", "text": "„Моите намерения вчера за НСТС бяха да си свърша работата. По никакъв начин не смятах, че това може да предизвика такава буря от емоции.“ Това заяви в студиото на предаването „Здравей, България“ по Нова телевизия омбудсманът Мая Манолова. Тя коментира заседанието на тристранката, от което бе изгонена от председателя му вицепремиера Валери Симеонов.   Преди Манолова в студиото на Нова бе зам.-председателят на КТ \"Подкрепа\", която също коментира случилото се на тристранката. Но каза, че Манолова превръща всяко нещо в цирк и се държи като батмана на републиката. По този повод Манолова заяви: \"Превъзбудени дами не коментирам!“ Тя напомни какви проблеми са имали миньорите от Бабино и напомни, че на 8 януари е внесла законопроект, който е искала днес да влезе и за обсъждане в социалната комисия на парламента. „Аз не мога да си позволя някой да ме кани, за да си свърша работата“, заяви Манолова и поясни, че нейно законово задължение е да е там, където се обсъждат правата на българските граждани. „Следващият път Валери Симеонов да прочете хубаво законите. Не става въпрос, че са отстранили Мая Манолова, отстраниха гражданите. От какво се пазят? Какво крият?“, попита тя. На въпрос дали може високият й рейтинг и активността й да са причина за раздразнение, Манолова отговори: „Аз съм обществени защитник. Моята работа е да защитавам правата на българските граждани. И това го правя не от вчера, не от месец. Слизала съм в рудници под земята, когато е трябвало, стоя зад майките на деца с увреждания и ще стоя. И в Странджа пак ще отида. Занимавам се с всеки случай. Ако това не харесва на някой орган, ако на синдикатите не им харесва, това си е техен проблем. Това обаче е моята работа. Няма да позволя на никой да ми пречи да си върша работата“.      ", "date": "2018.07.18", "title": "Мая Манолова: Валери Симеонов да си научи законите!"}
{"url": "http://epicenter.bg/article/Zakonoproektat-za-bezdimnite-tsigari-vliza-v-plenarna-zala/159485/2/0", "text": "Законопроектът за бездимните цигари влиза в пленарната зала за разглеждане на първо четене. Предложението е този тип тютюневи изделия да поскъпнат с около 1 лев от 1 октомври.   \r\n Преди седмици планираните промени изправиха един срещу друг коалиционните партньори в кабинета „Борисов 3”. \r\n   \r\n Основният аргумент на вносителите от ГЕРБ и „Обединените патриоти” беше, че заради по-ниския акциз от бездимните цигари, хазната губи 15 милиона лева годишно. \r\n   \r\n Оказа се обаче, че единомислие в управляващото мнозинство липсва. Въпреки това, от ГЕРБ обявиха, че няма да оттеглят предложенията. \r\n", "date": "2018.07.18", "title": "Законопроектът за бездимните цигари влиза в пленарна зала"}
{"url": "http://epicenter.bg/article/Valeri-Simeonov--Maya-Manolova-ne-mozhe-da-prisastva-navsyakade--kadeto-iska--Ima-pravilnitsi-/159487/2/0", "text": "\r\n Госпожа Манолова е юрист, запознах я с правилника на НСТС, форматът е такъв, че провежда заседанието си на живо, с членове, определени от закона. Омбудсманът трябва да има покана. Като председател нямам друг избор, освен да помоля г-жа Манолова да излезе от заседанието. Това коментира в \"Денят започва\" вицепремиерът Валери Симеонов. \r\n   \r\n \r\n По думите му по същата логика омбудсманът не може да присъства на заседание на Народното събрание, на Висшия съдебен съвет, на Консултативен съвет по национална сигурност, без изрична покана. \r\n   \r\n   \r\n Валери Симеонов коментира и промените в ТЕЛК, които от \"Обединени патриоти\" инициираха: \"Имаме изобилие от данни за фалшиви ТЕЛК-ове, което ни убеждава, че голяма част от тези 1 млрд. и 700 млн. лева за подпомагане са силно завишени. Цели ромски махали, като че ли с един печат са им съставени заключенията на лекарските комисии, с което се източват изключително много средства. Там трябва да бъдат взети категорични мерки, убедихме и ГЕРБ, че тази задача е много важна. Предстои да бъде направена експертиза на трудоспособността. \r\n Валери Симеонов каза, че лекарите от ТЕЛК ще бъдат избирани на случаен принцип, ротационно. Сменя се системата за формиране процента на инвалидност. Копирали сме до голяма степен германския модел, на шестия месец ще се направи пълен анализ, отчет на резултатността на тази система. Ако има нужда, ще въведем допълнителни корекции\". \r\n „Ще сменим системата за формиране на процента инвалидност. Не може хора с леки болести да получават тук 20 процента, там 20 процента. Копирали сме до голяма степен немския модел, но за България тя е нова. Затова ако има нужда от корекции, ще ги направим”, обеща Симеонов.   \r\n   \r\n ,,Нямам проблем с министър Ангелкова. Имам проблем с превръщането на българския туризъм в нискокачествена алкохолна дестинация'', обясни още вицепремиерът за отношенията си с министъра на туризма и допълни, че няма да допусне самозабравили се чорбаджии да съсипват плажовете ни и да ги превръщат в нискокачествена алкохолна дестинация. ,,Чумата по животните е следствие от човешки фактор, който е бил несъзнателен. Подал съм сигнал до ДАНС. Чумата не бива да се ползва с политическа цел. Има нерешителност на институциите, районът трябваше да бъде отцепен. Не може постоянно там да кръжат разни репортери и да правят напоителни интервюта. В крайна сметка това е заразен район, разберете го'', завърши Валери Симеонов.   \r\n \r\n \r\n", "date": "2018.07.18", "title": "Валери Симеонов: Мая Манолова не може да присъства навсякъде, където иска. Има правилници!"}
{"url": "http://epicenter.bg/article/Zhivotnovad--Obezshteteniyata-za-izbitite-zhivotni-sa-podigravka-s-horata/159489/2/0", "text": "Обезщетенията, които се дават, са подигравка с хората. Унищожиха ни психически с евтанизирането на животните, сега ни унищожават отново. Това каза пред БТВ жител на село Воден – първото село, в което бяха евтанизирани животни заради чумата.   Как да купя една овца със 190 лева – не мога да я купя за по-малко от 290-300 лева, посочи мъжът.   Жени от селото казаха, че са взели обезщетението, за да не създават повече проблеми. Те обаче се заканиха, че ще търсят полагаемото им. Защо режат нас – най-бедните, най-дребните хора, възмути се жена от Воден.   Кметицата на селото уточни, че вчера обезщетения са получили 15 стопани. Като сума постъпиха 112 000 лева, а на ръка бяха раздадени 77 000 лева. Във Воден ситуацията с евтанизирането на животните мина спокойно, ветеринарите и полицията си свършиха добре работата, бяхме информирали и стопаните, заяви тя.  ", "date": "2018.07.18", "title": "Животновъд: Обезщетенията за избитите животни са подигравка с хората"}
{"url": "http://epicenter.bg/article/Protest-v-zashtita-na-direktorkata--otkazala-da-prieme-romski-detsa-v-blagoevgradsko-uchilishte/159491/2/0", "text": "Родители и учители организираха протест и събират подписка в защита на директорката, която отказа да приеме повече ромски деца в училището си в Благоевград.   До момента в подписката са се разписали над 600 души, които подкрепят действията на директора Василка Величкова. Според тях въпросното училище в Благоевград не може да приеме повече деца от ромски произход.   Родителите са категорични, че нямат против децата от местната Предел Махала да учат редом с техните, но не могат да разберат защо тези деца не се разпределят равномерно в останалите училища в града. Според хората има други училища в града \"където общинарите водят децата си\", в които няма записано нито едно ромско дете.   Жителите на ромската махала също нямат нищо против децата им да учат в центъра, а не в близкото училище.   Смятам, че не трябва да бъдем единственото училище, което да извършва образователна интеграция на територията на Благоевград, защото няма как всички ромски деца да учат при нас, вече имаме приети 90 деца, поясни Василка Величкова пред БТВ.   Малинка и Пламен живеят в смесен брак. Настояват децата и внуците им да растат сред българчета и да учат в класове с преобладаващо присъствие на деца от града, а не от ромската махала.   Когато общуват с хора, разбираш ли ме, с българи става въпрос, стават по-културни, по-възпитани, казва Малинка.   На това мнение са и други живеещи в ромската махала, които предпочитат децата им да учат в центъра. Според хората, ако всички деца от ромски произход са в една паралелка, се получава разделение и по-добре да бъдат разпределени в отделни класове.   Според изискванията за прием ромчетата от махалата се записват в първи клас в четири училища в близост.   Проверките по случая продължават, като Величкова е проверявана от местната образователна инспекция, комисията по защита от дискриминацията и икономическа полиция.", "date": "2018.07.18", "title": "Протест в защита на директорката, отказала да приеме ромски деца в благоевградско училище"}
{"url": "http://epicenter.bg/article/Chast-ot-zhivotnovadite-protiv-protesta-na-ostanalite-v-bransha/159492/2/0", "text": "Част от животновъдите няма да участват в протеста на колегите си от бранша, които ще се състои в сряда пред сградата на Министерския съвет.   В ефира на „Здравей, България” заместник-председателят на асоциация „Обединени български животновъди” Дарина Шишкова заяви, че под прозорците на властта ще излязат представители на четири организации, три от които получават държавни субсидии. А организациите в областта на овцевъдството у нас били общо 20. Членовете на „Обединени български животновъди” също няма да се присъединят към демонстрацията.   Деан Тодоров, съпредседател на Националната овцевъдна и козевъдна асоциация - един от организаторите на протеста, обясни какви са исканията на недоволните. Те настояват за оставката на заместник-министъра на земеделието Цветан Димитров и за отстраняване на служителите на ведомството, отговорни за кризата с чумата Странджанско.   „Тези хора, с некомпетентната си работа от много години насам, допринесоха за състоянието на сектора в момента. Не виждаме никаква политика по отношение на фермерите. А искаме всички да сме равни пред държавата”, коментира Тодоров.   Той заяви, че ситуацията със сериозните зарази по животните се повтаря всяка година и въпреки това, не се взимат никакви превантивни мерки.   „Не е проблемът в самото избиване на животните, а в самото представяне на проблемите“, коментира още Тодоров и добави: „Сега потърпевша е баба Дора. А утре коя ще е следващата баба?“  ", "date": "2018.07.18", "title": "Част от животновъдите против протеста на останалите в бранша"}
{"url": "http://epicenter.bg/article/DPS-nyama-da-podkrepi-vdiganeto-na-aktsiza-na-bezdimnite-tsigari/159495/2/0", "text": " ДПС няма да подкрепи вдигането на акциза на бездимните цигари. Това заяви по време на дебатите депутатът от движението Йордан Цонев. Промените в закона внесе председателят на бюджетната комисия Менда Стоянова и депутати от ГЕРБ заедно с представители на НФСБ, което пък доведе до скандали в \"Обединени патриоти\". Цонев обаче подчерта, че техният аргумент не е, че нагреваемите тютюневи изделия са по-безопасни за здравето, защото и това не е доказано категорично. ДПС залага на фискалния аргумент - в средата на годината няма как да бъде направена равносметка как вървят приходите, категоричен е той. Неверен е аргументът, че е по-малко вреден, не е изтекло достатъчно време за съответните изследвания, изрази опасения Цонев. Няма как да се иска преференция с този аргумент, заключи той. Истината е, че не е сега мястото и времето. Този дебат трябва да продължи, когато влязат данъчните закони, изрази позицията на партията си Йордан Цонев.", "date": "2018.07.18", "title": "ДПС няма да подкрепи вдигането на акциза на бездимните цигари"}
{"url": "http://epicenter.bg/article/Angelkova--Obvineniyata-na-Valeri-Simeonov-sreshtu-men-sa-vnusheniya/159496/2/0", "text": "„Обвиненията на Валери Симеонов срещу мен са внушения, които особено в национален ефир не са полезни”, коментира министърът на туризма Николина Ангелкова в студиото на „Тази сутрин”.   Преди време в студиото на „Лице в лице” вицепремиерът Симеонов изрази мнение, че Ангелкова защитава интересите на наследниците на мутренските групировки относно заведенията на плажа в Слънчев бряг.   Проверка, която обхвана известните нощни клубове на плаж Какао, установи, че те са абсолютно законни.   Категорично не защитаваме интересите на групировки. Аз няма какво да коментирам думите на Валери Симеонов, има сезирана прокуратура и подкрепям всяка една проверка”, коментира Ангелкова.   Според Симеонов заведенията са заградили непозволена площ. „Думите му са абсолютно погрешни и не разбирам на какво основание коментира. Извършихме няколко проверки – изцяло са спазени изискванията на действащото законодателство”, каза министър Ангелкова.   Министърът на туризма коментира, че не може да си обясни акцията на Валери Симеонов конкретно срещу тези заведения и срещу нея. „Стриктно спазваме действащото законодателство”, категорична е Ангелкова.   Тя не отговори директно на въпроса чия теза подкрепя правителството, като уточни, че кабинетът застава зад устойчивата политика в сферата на туризма. Ангелкова допълни, че и двамата с Валери Симеонов искат да развиват българския туризъм и увери, че тя спазва нейните правомощия, определени като министър.     „Трябва да има хубави къмпинги и да осигурим добри условия за къмпингуване”, категорична е Ангелкова. По думите ѝ на спорния плаж Корал няма как да се разположат палатки на плажната ивица.   Според протестиращи граждани обаче къмпингуването на плажа е позволено от закона, въпреки че на много от тях са им били съставени актове за незаконно пребиваване. Хората посочиха също, че министерството трябва да се грижи за плажовете, които не се отдават на концесия, а Корал не се почиства, няма и изграден път.   Ангелкова на свой ред отговори, че част от средствата от концесиите на плажовете се отделят за поддръжката и почистването на всички плажове. ", "date": "2018.07.18", "title": "Ангелкова: Обвиненията на Валери Симеонов срещу мен са внушения"}
{"url": "http://epicenter.bg/article/Vandali-otkradnaha-byusta-ot-groba-na-Stefan-Stambolov/159497/2/0", "text": "Дръзко, нагло, цинично посегателство над гроба на Стефан Стамболов на Централните софийски гробища. Бандити са разбили паметника на великия български държавник и са откраднали бронзовия бюст. Оказва се, че и гробът на Каблешкови също не е подминат и е бил обект на посегателство. За това подадоха сигнал в централата на ВМРО граждани, които вчера са минали покрай гроба на Стефан Стамболов.   Общинският съветник Карлос Контрера остро е поставил въпроса за сигурността в гробищните паркове и как е възможно случайно да разбираме, че гробовете на Стефан Стамболов и Каблешкови са поругани. Според него има много сериозен дефект със сигурността в гробищните паркове, въпреки положените усилия до сега.   „Директно заявявам, че случилото е недопустимо и имаме колосален провал на охранителна полиция към Второ районно (Централни гробища попадат в района му), както и на охранителната фирма. Под носа им са откраднали бюста от гроба на Стамболов, на метри от входа, където има охрана. Питам аз какво правят тези полицейски патрули и къде са те, когато вандалите вилнеят и сквернят гробове в най-стария ни гробищен парк. За мен това е тотална издънка и на охранителна полиция към Второ районно управление, и на частните охранители. Въобще за какво са там и какъв е ефектът от дейността им. Като гледам резултатите мога да кажа, че имитират дейност“, коментира казуса Карлос Контрера.   Според него полицейските патрули не се справят с вихрещите се по софийските гробища цигански банди. Има отчитане на много дейност, мероприятия и специализирани полицейски операции, но известните на полицията тартори и техните подчинени продължават да върлуват из гробищните паркове. Според представителя на ВМРО – Българско национално движение най-много са проблемите на централните гробища. Ставало дума за не повече от 40-50 души, известни на полицейските патрули, които от години чупят паметници, вършат измами из гробищата, прилъгвайки опечалени да им поправят паметника, който самите цигани преди това са счупили. Имамите достигали до десетки хиляди левове. Карлос Контрера е категоричен, че основната вината за тази ситуация пада върху лошата организация на полицейската охрана.   „Знае се, че районът е рисков, но какво като го знаят, патрулите минават и заминават. Частната охранителна фирма също не се справя. Няма място за оправдания. От години работят на гробищата, познават ситуацията. Няма обаче как да има качествена охрана с малко хора, някои от тях на преклонна възраст“, завършва Контрера.   Патриотите от ВМРО настояват да се засили охраната, да се проведе разследване кой не си е свършил работата и да има наказани и уволнени. Според воеводите охранителната фирма трябва да покрие и всички щети, а в кратки срокове настояват да се изгонят всички бандити от гробищните паркове, които полицията добре познава, но странно защо толерира.", "date": "2018.07.18", "title": "Вандали откраднаха бюста от гроба на Стефан Стамболов"}
{"url": "http://epicenter.bg/article/BSP-shte-podkrepi-premiera-Borisov-sreshtu-vdiganeto-na-aktsiza-na-bezdimnite-tsigari/159504/2/0", "text": "\"Всички цигари са вредни, но едните, освен никотин, отделят и токсични вещества, толкова ли е сложно?\", попита риторично от трибуната в НС социалистът Румен Гечев по време на дебатите \"за\" и \"против\" вдигането на акциза спешно на бездимните цигари.   \"Ние ще гласуваме, както поиска и премиерът\", заяви Гечев, припомняйки, че Бойко Борисов нареди законопроектът да бъде изтеглен след напрежението в ОП и обществената реакция.   На 4 юли Борисов каза наредих да се изтегли законът от пленарна зала. А, да ви видя как ще гласувате\", хвърли ръкавицата Румен Гечев.   .   От ДПС по-рано вече се обявиха, че няма да подкрепят този проект с фискалния аргумент, че това не се прави по средата на бюджетната година.   По време на дебатите в пленарната зала проф. Румен Гечев подчерта, че трябва да направим всичко възможно да се намали тютюнопушенето, независимо какви са цигарите, които се пушат. По думите му, в същото време, трябва да проявим диференциран подход и да следваме практиките на ЕС.  На първо място проф. Гечев посочи, че има нарушение на закона за публичните финанси – не може от 1 октомври да се променя данъчното законодателство и да се нарушава процедурата на формиране на бюджета и данъчните закони в ЕС и България, като страна членка. Втори аргумент е, че има нарушение на Правилника за организацията и дейността на Народното събрание и Закона за нормативните актове – предложенията за промени в законите трябва да имат подробен анализ за въздействието от приемането на закона, а в мотивите няма никакви разчети. „Не сме съгласни ефектът от прилагането на промените в данъчното законодателство да се измерват само с пари. Данъчните закони имат две функции – пълнене на бюджета и промяна в поведението на производители и потребители, в посока на подобряване на общественото здраве, в случая”, каза още той. Депутатът припомни, че се е чуло за 15 млн. лв., 20 млн. лв. допълнителни приходи, след това 2-3 млн. „Къде са разчетите и по отношение на разходите. Бездимните цигари имат същия никотин, който поглъща всеки пушач, но нямат 150 токсични вещества. Новите цигари са по-малко вредни”, категоричен бе той. Социалистът попита управляващите - като спират въвеждането на тези по-малко вредни цигари, сметнали ли са в бюджетните разходи, колко ще струва това на НЗОК, колко отсъствия по болест ще има поради заболяване, колко загуба на БВП, каквито разчети се правят в САЩ и ЕС.  Проф. Гечев посочи, че 8 месеца след като НС е приело един закон, се правят поправки на поправките. „Това означава че разчетите и мотивите, с които са излизали пред нас, са били грешни. Когато казахте че тези цигари са по-малко вредни ,излиза, че сте подвели НС”, зави той и подчерта, че управляващите не могат да си сметнат приходите, а сега се чудят как да пълнят бюджета.   „След като сте сбъркали тогава, каква е гаранцията, че сега сте прави. Никаква, защото пак бъркате”, подчерта професорът.  Гечев подчерта, че приключва изследване на ЕК за бездимните цигари и до края на 2018г. ЕК ще внесе в ЕП предложение за европейска директива, касаеща тези цигари и диференцирани данъци. „Кое налага да бързаме, да нарушаваме закона за публичните финанси, 2-3 месеца преди да излезе директива на ЕС”, попита той.   Проф. Гечев заяви, че в мотивите на управляващите пише, че акцизът на бездимните цигари е равен на класическите цигари в Хърватия, Германия, Гърция, Латвия и редица страни. „Това или е умишлено подвеждаща информация, или информацията ви е грешна. В Хърватия акцизът е 13,6 %; в Гърция – 24%, в Латвия – 10%; в Словакия – 11, 3%, в Словения - 13,1%. Нямате никакви аргументи”, коментира той.  По повод твърдението, че ще загубим работни места, проф. Гечев подчерта, че в България „Бритиш американ табако” купува „Булгартабак” за 105. млн. евро, а в Румъния инвестира 1,070 млрд. паунда в производство на иновативни цигари. „Как ще ги накараме да направят същото и у нас, освен като наложим акцизи, които да ги принудят да произвеждат от новия тип цигари, които са по-малко вредни?”, попита проф. Румен Гечев.    Соцдепутатът Георги Гьоков пък подчерта, че за хората с увреждане не може да има промени в средата на годината, за цигарите - да.  „Как ще обясните на майките на деца с увреждания, че в средата на бюджетната година няма как да промените това което получават, а изведнъж може да промените данъчните закони в средата на същата годината?\", попита от трибуната Георги Гьоков. Той попита и защо не е имало реакция от управляващите преди 2 години, когато са излязли тези цигари, а чак сега когато хората са се ориентирали към тях като по-малко врени. „Не е ли това в полза на класическите цигари?, обърна се той към ГЕРБ.  А зам.-председателят на парламентарната група на левицата Драгомир Стойнев се възмути, че освен цигарите, управляващите облагат и бирата.   „В гледания закон, освен за цигарите, става въпрос и за бирата, и то тази, която е най-често потребяваната в големи количества, наливната. От ГЕРБ искат да вдигнат данъка и на наливната бира, която да се облага с бандерол”, заяви зам-председателят на ПГ на „БСП за България” Драгомир Стойнев. По думите му това е крайно недопсутимо. „Нима прходите в бюджета не са ви достатъчни, та стигнахте до бирата и цигарите на хората”, попита Драгомир Стойнев. ", "date": "2018.07.18", "title": "БСП ще подкрепи премиера Борисов срещу вдигането на акциза на бездимните цигари"}
{"url": "http://epicenter.bg/article/Dragomir-Stoynev--Nay-uchtivo-i-vazpitano-kanim-Borisov-i-Moskovski-da-doydat-v-parlamenta/159505/2/0", "text": "Най-учтиво и възпитано молим министър-председателя Бойко Борисов да дойде на обсъждането на точката за концесията на Летище „София“. Разбрах, че той се афектира, когато му говорим по-рязко. Това каза от парламентарната трибуна зам.-председателят на ПГ на БСП Драгомир Стойнев, предаде репортер на Агенция „Фокус“.   „Да дойде и да обясни необходимостта от даването на Летище „София“ на концесия“, заяви той. „Нека в залата да дойде и министърът на транспорта Ивайло Московски“, призова Драгомир Стойнев. „Министърът на транспорта заяви, че даването на концесия е историческо събитие - тоест да предадеш едни държавни активи, които ти носят печалба в ръцете на някой чужденец“, посочи той.  Искането на БСП е по повод промяна в дневния ред на днешното заседание на Народното събрание, след която обсъждането на предложението за отмяна на концесията на Летище „София“ ще бъде втора точка.   По-късно министър Московски откликна на поканата и се яви в Народното събрание.    ", "date": "2018.07.18", "title": "Драгомир Стойнев: Най-учтиво и възпитано каним Борисов и Московски да дойдат в парламента"}
{"url": "http://epicenter.bg/article/Porozhanov--Iskaneto-za-20-lv--na-evtanazirano-zhivotno-ne-mozhe-da-bade-izpalneno/159514/2/0", "text": "Искането за 20 лв. на евтаназирано животно означава ресурс от 25 млн. лв. То е абсолютно необосновано и не може да бъде изпълнено. Това каза на брифинг в Министерския съвет министърът на земеделието, храните и горите Румен Порожанов във връзка с протеста на овцевъдите и козевъдите днес, предаде агенция „Фокус“. „В контекста на форсмажора, който възникна за стадата, които са евтаназирани - вървят протоколите, утре ще отидем и на място, за да могат да получат именно тези първоначални големи плащания, които са по обвързаната подкрепа и в преходната национална помощ“, каза Порожанов, цитиран от БНР. Министърът е категоричен, че протестите срещу ниските обезщетения на стопаните, чиито стада са засегнати от чумата, се подкрепят от 25-30% от бранша.  „Освен това иска се оставката на мой заместник-министър, днес вече ще се иска и моята оставка, което би ме притеснило, ако не се иска, защото може би не си върша работата, както трябва. Аз го поставих, те го поискаха вчера на Съвета по животновъдство, нито един от всички останали членуващи десетки асоциации, не беше солидарен с тях“, каза той.   „Какви са претенциите на протестиращите? Те са няколко – някои от тях са изпълними, а другите не могат да се случат. Направил съм няколко срещи с въпросната организация на козевъди и овцевъди – те представляват около 25% от козевъдния и овцевъдния бранш в страната. И всички останали – както в овцевъдство и козевъдство, така и в говедовъдство, биволи, птици, свине и т.н., на вчерашния съвет по животновъдство казаха, че не споделят това, което се коментира“, обясни Порожанов.   Той посочи, че една от претенциите е за адекватно обезщетение за хората с еватаназирани от чумата животни. „В момента това, което е направено, и това, което вече направихме при първите плащания онзи ден, е оценката на животните да не бъде под 190 лв. Това е една изключително висока цена, която покрива не само пазарната цена, но и други разходи. Разбира се, това е минимална цена, в зависимост от методологията на изчисление, може да има животни и с по-високи цени. Средното плащане онзи ден беше 327 лв. на една овца, тъй като това са животни с повече разходи. Но от вчера искането вече е съвсем различно, като то едва ли не е съвсем малко - не, това не е така“, коментира министърът.   „Второто искане беше плащане на „де минимис“ въобще в целия сектор овцевъдство от 20 лв. на единица животно. Направихме разчети, които да покриват загуби, които се калкулират в рамките на стопанската година. Има две основни субсидии - Европейски гаранционен фонд, където средствата за сектор „Животновъдство“ са към 120 млн. лв. годишно, и Преходна национална помощ, която дава около 75 млн. лв. годишно. С тези субсидии и овце и кози не са на минус. И тяхното искане от 20 лв. на животно означава ресурс от 25 млн. лв. и е абсолютно икономически необосновано и не може да бъде изпълнено“, каза още Порожанов.  ", "date": "2018.07.18", "title": "Порожанов: Искането за 20 лв. на евтаназирано животно е необосновано! Не може да бъде изпълнено"}
{"url": "http://epicenter.bg/article/Zarkov-kam-GERB--Zashto-darzhavata-se-otkazva-ot-kontrola-na-edno-pechelivsho-druzhestvo---letishte--Sofiya-quot-/159516/2/48", "text": "Защо държавата се отказва от управлението, контрола и печалбите на едно добре развиващо се дружество? Понеже няма досега валиден отговор, ние предлагаме проект на решение, с което да задължим МС да прекрати действията по предоставяне на концесия на летище „София“.   Това заяви зам.-председателят на парламентарната група на „БСП за България“ Крум Зарков от парламентарната трибуна. Той подчерта, че показателите на летището са във възходяща позиция. „Летище „София“ е на печалба. Има увеличение при редовните вътрешни линии, редовните международни линии, чартърните полети, бизнес полетите, товарните полети. Всички направени проучвания са установили нарастване на задоволството на пътниците от обслужването“, каза още той.   Зарков е категоричен, че нищо не оправдава и не е целесъобразно да се отдават на концесия услугите от разработен и печеливш актив. „В летище София вече са  инвестирани повече от 900 млн. лв. в инфраструктура. Тази инфраструктура ще донесе наготово само предимства и ползи за бъдещия концесионер, без той да е инвестирал нищо“, допълни Зарков. Той обясни, че е изградена линия на метрото до летището; построени са пътища до летището; изграден е Терминал 2 и писти.  „Т.е., необходимост от голяма инвестиция в конкретния случай не е налице. Световната практика изисква на концесии да бъдат отдавани само такива активи, които не са в достатъчна степен разработени и печеливши и които държавата не може да използва пълноценно и ефективно, поради необходимостта от голяма инвестиция на публични финансови средства или липса на технологии, но в конкретния случай, налице не е нито една от тези две хипотези“, подчерта народният представител.   Крум Зарков постави и въпрос с особена острота - след концесията ще се намалят социалните придобивки и отпуските на служителите, а също и техните трудови възнаграждения. „Сега служителите на летището са около 2300, но според практиката и мнението на експерти, най-вероятно след концесията персоналът на летището ще бъде намален с поне 1000 човека“, обясни той.   Народният представител подчерта, че летище „София“ е национален обект с особено важно стратегическо значение за националната сигурност. „Става въпрос за контрол и информация на всички полети – влизащи и излизащи пътници на територията на страната, техни лични данни, товари, пощенски пратки“, посочи той. Зарков допълни, че държавата е готова да поеме ангажимент концесионната такса да бъде включена в летищните такси, а това ще доведе до тяхното увеличаване. „Неблагоприятните последици от това ще са свързани с намаляване на трафика през летището и през България като цяло“, каза още той.   Крум Зарков заяви, че повече от половината летища в европейски столици са собственост на държавата. „Отдаването на концесия на печелившото летище „София“  с цел да се финансира друго дружество - БДЖ, което е губещо, е пълен абсурд и няма аналог в световната практика“, категоричен е той. Според него е неприемливо и нецелесъобразно проблемите на губещото БДЖ да се решават за сметка на печелившото летище „София“. Той е на мнение, че  проблемите на БДЖ трябва да се решат по друг начин. Зарков припомни, че управляващото мнозинство не се съобрази с аргументите на БСП и реши парите от еднократно концесионно плащане по договора за концесия на летище „София“ да не отиват в Държавния фонд за гарантиране устойчивост на държавната пенсионна система.   „С тази абсурдна законодателна разпоредба българските граждани се лишават от парите, които по закон, трябва да влязат в Сребърния фонд, ако се стигне до приватизацията или концесия. Също толкова абсурдно е това, че в Закона за държавния бюджет за 2018 г. се съдържа текст, предвиждащ разходване на средства от концесионни такси за летище „София“, въпреки че все още нямаше дори започнала процедура за отдаването му на концесия“, каза още народният представител. Той подчерта, че в концесионната процедура няма яснота как концесионерът ще развива летището. „С оглед на всичко посочено, считаме, че най-правилно, целесъобразно и съответстващо на националния интерес е Летище София, като един от най-ценните активи на Република България, да не се отдава на концесия“, заключи Крум Зарков.", "date": "2018.07.18", "title": "Зарков към ГЕРБ: Защо държавата се отказва от контрола на едно печелившо дружество - летище „София\"?"}
{"url": "http://epicenter.bg/article/Rumen-Radev-otkri-pametnik-na-Vasil-Levski-v-selo-Ruen/159517/2/0", "text": "Президентът на Република България Румен Радев откри паметник на Васил Левски в Руен, предаде репортер на Радио „Фокус“ – Бургас. Поводът за събитието е 181 години от рождението на Апостола на свободата, които се навършват днес.   Днес община Руен взима своето място в символичната география на почетта към Апостола, каза президентът Румен Радев при откриването на паметника. Той посочи, че съществуват над 150 паметника на Левски, много от които са извън пределите на България. Според него паметникът има изключителна стойност, тъй като е издигнат от хора, независимо от техния етнос, така както преди години Левски е учил нашите предци.   „Правим го, за да съхраним заветите и идеите на Апостола. Правим го, за да предадем на децата си трудните уроци на историята. Да ги научим да отстояват чистата и свята Република, която трябва да бъде място на съгласие, братство и абсолютно равенство между всички народности“, добави президентът. По думите му заветите на Дякона трябва да останат, да се четат, препрочитат, да вълнуват сърцата и да провокират нашата съвест.   „Днес, в деня на рождението на Васил Левски, скромната по размер Община Руен, но голяма по дух заема своето място в тази символична география на почитта“, посочи Румен Радев.   Държавният глава подчерта, че с родолюбивото си дело жителите на Руен дават пример, че можем да имаме общи ценности и вяра в името на доброто бъдеще на България.    Президентът изказа благодарност на хората от инициативния комитет, на многобройните дарители, на скулптора на паметника и ръководството на Община Руен за това, че след девет години обединени усилия това родолюбиво дело има своя успешен завършек.    Паметникът на Левски ще се извисява в центъра на Руен, в непосредствена близост от сградата на Общината. Той е дело на скулптора Иван Бахчеванов.     На събитието пристигнаха лидерът на ДПС Мустафа Карадайъ, зам.-председателят на БСП Кирил Добрев, депутати от БСП и ДПС, общински съветници и жителите на цял Руен.   По време на посещението си в село Руен държавният глава проведе среща с кмета Исмаил Осман и неговия екип, съобщиха от прессекретариата на президента.   Румен Радев посети и новопостроения православен храм „Свети Георги Победоносец“.   От Руен президенът се заминава за Болярово. Там той ще разговаря с кмета и хората, чиито животни бяха умъртвени.", "date": "2018.07.18", "title": "Румен Радев откри паметник на Васил Левски в село Руен (Обновена)"}
{"url": "http://epicenter.bg/article/Karadaya-na-otrivaneto-na-pametnika-na-Levski-v-Ruen--Vreme-e-za-zaednost--a-ne-za-razdelenie--/159537/2/48", "text": "Председателят на ДПС Мустафа Карадайъ, заедно със зам.-председателя на ДПС Ахмед Ахмедов и народния представител от Бургас Севим Али присъстваха на официалната церемония по откриване на паметник на Апостола на Свободата – Васил Левски в община Руен, съобщиха от пресцентъра на партията. В своето слово, изненено пред президента Румен Радев, жители и гости на общината, той призова за единство и обединение за обща национална кауза, която не дели хората по етнос, религия, политическапринадлежност, лично и социално положение в името на мирното си бъдеще. „Време е за заедност, а не за разделение! Време е за обединетелен патриотизъм, а не за разединителен национализъм! Времето е в нас и ние сме във времето!“, заключи Карадайъ с крилатата фраза на Апостола. УВАЖАЕМИ ГОСПОДИН ПРЕЗИДЕНТ, УВАЖАЕМИ ГОСПОДИН КМЕТ, УВАЖАЕМИ ЖИТЕЛИ И ГОСТИ  НА ОБЩИНА РУЕН Васил Левски е от онези велики личности, от които се учи всяко следващо поколение. В израз на преклонение, всяко поколение издига паметници. Защото преклонението пред идеите, делата и саможертвата няма давност. И днес за нас е въпрос на чест и морална отговорност да се обърнем към всички за съхранение на идеите на Левски, за чиста и свята Република, за братство и единство, за Свобода. Прекланяйки се пред паметта и делото на Левски, не трябва да забравяме какво ни е завещал: -Братство всекиго, без да гледаме на вяра и народност. -Да бъдем равни с другите европейски народи, зависи от нашите собствени задружни сили. Да помним и да знаем, че между думи и дела трябва да има единство, че само обединени от обща национална кауза, която не дели хората по етнос, религия, политическа принадлежност, лично и социално положение, можем да градим мирното си бъдеще. В разбирателство и заедност, под знамето на чистата и святата Република. Осъзнали отговорностите на свободата. Намерили достойното си място в региона, Европа и света. Време е за градеж, а не за разрушения! Време е за заедност, а не за разделение! Време е за обединетелен патриотизъм, а не за разделителен национализъм! Защото времето ни зове. Защото времето е в нас и ние сме във времето!", "date": "2018.07.18", "title": "Карадайъ на откриването на паметника на Левски в Руен: Време е за заедност, а не за разделение! "}
{"url": "http://epicenter.bg/article/Parlamentat-sazdade-anketnata-komisiya--quot-Bosiya-quot-/159539/2/0", "text": "Парламентът създаде единодушно със 109 гласа \"за\" Временна комисия за разглеждане на постъпили сигнали от граждани за обучението и изпитите на кандидатите за придобиване на правоспособност за управление на моторно превозно средство.  В понеделник председателят на Народното събрание Цвета Караянчева се срещна с Николай Колев-Босия и му предложи да се включи в работата на тази анкетна комисия и да прекрати гладната си стачка.  Комисията се създава на паритетен принцип за срок от един месец. Тя се състои от петима народни представители - по един от всяка парламентарна група.  Председател на анкетната комисия стана Станислав Иванов от ГЕРБ, а нейни членове са Иван Иванов /\"БСП за България\"/, Ихсан Халил от ДПС, Атанас Стоянов от \"Обединени патриоти\" и Андон Дончев от \"Воля\".  В пленарната зала възникна спор между БСП и ГЕРБ кой да оглави комисията. Георги Свиленски от левицата предложи за председател Станислав Иванов от ГЕРБ. Станислав Иванов пък предложи Свиленски за председател с аргумента, че комисията трябва да се оглави от опозицията, която е основен коректив на управлението.  Навън има човек, който гладува, реагирате с комисия, поемете отговорността, като я оглавите, призова управляващите Крум Зарков от \"БСП за България\", цитиран от БТА. В хода на дебатите Георги Свиленски си направи отвод от комисията. Така Станислав Иванов оглави комисията, а от БСП предложиха нов свой представител в нея - Иван Иванов.    ", "date": "2018.07.18", "title": "Парламентът създаде анкетната комисия \"Босия\""}
{"url": "http://epicenter.bg/article/Megan-Markal-napravi-nyakolko-/159515/10/84", "text": "След сватбата на принц Хари с Меган Маркъл интересът към кралското семейство се увеличи значително. Всяка визия и облекло на монарсите е следена зорко от обществото.   Ето защо новата херцогиня бе залята с вълна от критики заради неудачно избрано долно бельо.   Това се случи миналата седмица в Дъблин.   Наблюдателни потребители на мрежата побързаха да нахокат графинята за това, че бельото ѝ очевидно се откроява под тясната и прилепнала по тялото рокля:  , гласят коментарите в мрежата.     Неудачно бельо, според потребителите, Маркъл бе избрала и за втория си тоалет - черна рокля на Dior. Ето какво пишат те:     Това се случи преди два дни на финала на Уимбълдън. Меган и етърва й Кейт изгледаха мача на Серина Уилямс от вип лоджата, а по традиция дрехите им бяха обстойно огледани от почитатели и критици.   Кейт бе вярна на себе си и класическите облекла и бе заложила на красива бяла рокля.    Небрежна риза на Ралф Лорън и бели панталони пък бяха част от облеклото на   Много потребители на социалните мрежи обаче намериха причини да се шегуват с визията на съпругата на Хари.    Подигравките из интернет са стотици, а всички те са подкрепени от снимки, които доказват огромния гаф на стилистите на Меган.   Източник: Блиц", "date": "2018.07.18", "title": "Меган Маркъл направи няколко грандиозни модни гафа, навлече си вълна от критики в мрежата (Снимки)"}
{"url": "http://epicenter.bg/article/Svetlana-Vasileva-i-Hristian-Gushterov-chakat-bebe/159523/10/100", "text": "Моделката Светлана Василева, понастоящем Гущерова е бременна, съобщава \"България днес\".   Според изданието мълвата се носи между близки до младото семейство, което вдигна пищна сватба миналата седмица. Плеймейтката и бизнесменът Християн Гущеров са от няколко месеца заедно, но едва преди дни узакониха връзката официално.   Въпреки огромните се финансови възможности и огромната страст към пътуванията зад граница, двамата няма да отидат на сватбено пътешествие. Вместо на меден месец в далечна екзотична страна, двамата ще си останат в имението в столичния квартал Бояна.   \"Да не отидат на меден месец е шокиращо! Те живеят, за да пътуват. Затова и вероятно им се е случило голямо събитие, което да промени плановете. Няма да е изненада, ако скоро Светлана обяви, че е бременна. И двамата искат да имат деца, така че това е най-логичното продължение на любовта им“, коментират пред вестника близки на семейство Гущерови.   За бременността на Светлана се заговори усилено, след като на повечето снимки от сватбеното си тържество се вижда, че се държи за корема. Тя беше изключително внимателна в движенията си и видимо се пазеше, споделят присъстващи на ВИП сватбата. В изпълнение на традиционните български ритуали, плеймейтката ритна менче с цветя, от което да стане ясно какъв ще е полът на първото им отроче. Червеното цвете, излязло първо издаде, че бебе номер 1 ще бъде момиче.", "date": "2018.07.18", "title": "Светлана Василева и Христиан Гущеров чакат бебе"}
{"url": "http://epicenter.bg/article/megan/159527/10/84", "text": "Преди дни се появиха слухове, че животът на Меган Маркъл като херцогиня бил истински ад. Каква е причината за тези твърдения така и не стана напълно ясно.   Дали Меган има проблем с кралските задължения, които титлата й носи със себе си, или с някого от фамилията, не се разбра. Но пък днес на бял свят излязоха други интересни подробности от живота на Меган като херцогиня на Съсекс, които не я ласкаят. Оказа се, че    Докато Кейт Мидълтън подбира дрехи от марки за конфекция, понякога дори и за официални събития, то Меган без свян пръска стотици хиляди лири за тоалети. Оказва се, че от сватбата си насам, тоест  , за дрехи и аксесоари.   За сравнение Кейт е похарчила  , разкриват от \"Дейли Мейл\", цитирани от Woman.bg От медията допълват, че ако новата снаха на Елизабет II продължава да пръска пари по гардероба си със същите темпове, до края на годината тя ще е дала около 2 200 000 лева.   Минавайки под венчилото с Хари, Меган забрави за гащеризоните, дело на известни брандове за конфекция, и редицата произведения на марки като Marks & Spencer, които носеше години наред. След като стана херцогиня, американката замени конфекцията с тоалети дело на Dior, Givenchy, Prada и Chanel.   Меган вече носи шапки като розовата, с която бе на чествания за 92-ия рожден ден на кралицата, която струва 1 960 лева. Цялата визия на Меган за случая струва 12 000 лева, а ако това ви се струва много, то е само защото не знаете колко лева е била визията, която красавицата демонстрира на първия си самостоятелен ангажимент с кралицата. Тогава Меган облече костюм, дело на Givenchy, който бе допълнен от аксесоари, също дело на модната къща. В комбинация с обеци с диаманти и перли, струващи 11 000, визията на Меган се оценява на 22 000 лева, разкриват от британския всекидневник.   Това обаче далеч не е най-скъпото бижу, с което Меган се е сдобила през изминалите два месеца.  . На фона на тази сума цената на роклята Givenchy, която Меган разходи миналия месец на конните надбягвания Royal Ascot, а именно 9 300 лева, сигурно изглежда нищожна.   Това, което е наистина впечатляващо обаче, е, че по време на визитата си в Дъблин с принц Хари само за    На членовете на кралското семейство им е забранено да взимат дрехи и аксесоари като подарък от модните къщи, нещо, което звездите често правят и което навярно и Меган е правила, преди да се омъжи за Хари. И поради тази забрана, която се следва стриктно, е напълно сигурно, че всички дрехи, аксесоари и бижута, които виждаме по херцогинята на Съсекс, са платени до стотинка. Но от кого?   Възможно е обаче и част от скъпите тоалети и бижута на Меган да са подарък от любящия й съпруг.", "date": "2018.07.18", "title": "Меган Маркъл харчи баснословни суми за тоалети! Само за два месеца тя е дала над 340 000 за облекла"}
{"url": "http://epicenter.bg/article/Srednata-vazrast-v-Astana-e-23-godini/159467/10/0", "text": "Възможно ли е идеята за една столица да бъде нарисувана върху салфетка  и насред степите да озовеш в Париж, Виена и Барселона? О, да! Видях го с очите си в Казахстан. Там където опитах прабългарския кумис. Няма да ми стане любимото питие, но в Астана определено се влюбих.   Извадих късмета да попадна в казахстанската столица по време на празниците за 20-ата й годишнина. Онази салфетка, върху която президентът Нурсултан Назърбаев е нахвърлил плана на бъдещия град днес се пази в музея, а цяла плеяда световни архитекти са вложили таланта си в превръщането на малкия районен център Целиноград в Астана, което на казахски означава просто столица.  Затова когато чуете „стария град” не си мислете, че ще видите сгради от времето когато тук е  била крепостта Ак Мола, разположена на Пътя на коприната. Класическите блокове –хрушчовки днес са облагородени със стенописи и кахлени декорации, а населението от един милион души се шири на 700 кв.км. Всъщност, безкрайната степ наоколо била един от аргументите столицата да се премести от Алмати – за да има накъде да се разраства. Друг довод е разположението на Астана – точно в центъра на Казахстан, чиято територия е половината от площта на целия Европейски съюз.  Средната възраст на жителите е 23 години. За младите семейства правителството строи евтини жилища като за старт в живота. Обемът на инвестициите в столицата е нараснал 30 пъти, а брутният регионален продукт - 90. Но когато преди да тръгна към Астана ми казаха, че градът прилича на Дубай, ама с повече зеленина, хич не им хванах вяра.   Президентът Назърбаев обича да се шегува, че столицата Астана е по-млада от гугъл. А аз с изумление разбрах, че по програмата „Цифров Казахстан” страната вече има електронно правителство. Онова, същото за което у нас само си говорим.  От 1 юли в държавата са въведени, освен електронните здравни карти и дигитални паспорти на всяко превозно средство. Така, когато си купувате кола втора ръка ще научите точно на коя дата е бил одран левия калник. Благодарение на природните богатства на Казахстан – нефт, газ и уран, Астана се е превърнала в еталон за модерна архитектура. Подобният на юрта мол „Хан Шатир” е построен от прочутия архитект Норман Фостър.  Търговският център разполага с динозавърски парк и плаж с пясък и вълни, на които може да се кара сърф. Младите имат свежо чувство за хумор и затова повечето от модерните постройки се кичат със сочни прякори.  Сградата на местната газова компания се нарича „Запалката”, защото няколко пъти в нея избухвал пожар. В списъка със забавни имена влизат още сапунерката, огледалото, бурканите, яйцето, летящата чиния,  пирамидата – все обществени сгради с голямо значение като университета, двореца на мира и съгласието, националния архив, концертна зала, цирка…. Внушителни са двете златни кули с офиси в подстъпите на президентския дворец, изграден в ислямски стил, в чиито купол са вградени образите на слънцето и на могъщата птица – степен орел. Никой не минава през Астана без да се отбие във високата 150 метра кула Байтерек,  в превод от казахски - топола. Сградата е дело на Норман Фостер, също като и пирамидата на Двореца на мира и съгласието. В дизайна й е залегнала легендата за магичната птица на щастието Самрук, която поставя яйце в клоните на познатото от фолклора Дърво на живота. Кулата символизира традициите, втъкани в основата на казахстанската държава, както и стремежът към технологичен прогрес. Златното кълбо на върха й тежи 300 тона. Отгоре можете да разгледате Астана докъдето ви поглед стига, а вътре да видите символите на 17 религии. Не бива да пропускате и задължителния ритуал – да поставите длан в отливка от ръката на президента Назърбаев и да си намислите нещо. Местните се кълнат, че всяко желание се сбъдва. Аз чакам. Гиганският глобус на архитектите Ейдриан Смит и Гордън Гил, създаден за Експото през 2017 година, очаква превръщането си в музей. Величествената джамия Нур Астана е най-голямата в тази част на Азия. Отвън поразява със златните си куполи, а вътре с безкрайните сини килими и  тежки кристални полилеи. И най-вече с хората, малко от които са влезли да се помолят. Повечето разговарят, приседнали удобно на пода.  Изобщо, макар болшинството  от жителите да са мюсюлмани, животът е повече от светски. По улиците се срещат доста къси поли и минималистични шорти, за разлика от случайните забрадки. А саудитската банка, която дава заеми без лихва, но само на правоверни, които могат да докажат, че живеят по законите на Шариата, не успява да си намери клиенти. Пешеходната зона на Астана се нарича Водно-зеления булевард, заради изобилието от растителност и пищни фонтани, разнообразени с инсталации на млади художници, посветени на рециклирането и опазването на околната среда.  Недалеч е и „Зеленият квартал”, в който блоковете са построени така, че да задържат топлината в лютата казахстанска зима при минус 40 градуса и да държат хладно в не по-малко лютото лято с плюс 40 по Целзий. Отоплението и осветлението идват от слънчеви панели на покрива, водата се рециклира, а изкуственият канал придава усещането за дом на брега на реката. Не че Астана си няма река – по Ишим плават туристически корабчета, а паркът около нея е любимо място за отдих. В началото ви споменах, че с едно прекосяване на широките многолентови проспекти можете да попаднете от Париж в Барселона или Виена. Ами да! Преди четири години  е завършен френският квартал, който се гордее със собствена Айфелова кула и паметник на Шарл де Гол, а сградите са копие на онези в прочутия 16 арондисман в Париж. Във Виена жилищните домове пък са досущ като в старинната част на австрийската столица. МУЗИКАЛЕН ПРЕХОД Най-големият ми журналистически късмет, обаче бе възможността да присъствам на световната премиера на тържествената ода „Искрящата Астана”.  Дори и без музиката, сградата на Държавния театър за опера и балет е архитектурна кантата.  Построена е за три години от специалисти от 33 страни -  албански зидари, френски интериорни дизайнери, италиански майстори по акустиката и германски инженери за сценичните машинарии. Резултатът  е един от най-уникалните театри в света и най-мащабният в Централна Азия. Отвън постройката силно напомня Болшой театър, а залата  - творчески прочит на Ла Скала. Само сцената е на площ 1500 квадратни метра, а цялата сграда с 60 гримьорни е над 3000 квадрата. Фоайето е постлано с италиански мрамор,  тежкият 150 тона кристален полилей е от Бохемия. Всичко това е съчетано с типични казахски мотиви и 3Д стенописи. Тук са гастролирали световни светила като Пласидо Доминго и Хосе Карерас, Анна Нетребко и Зубин Мета,  Елена Образцова и Валерий Гергиев. Но цялото тържество на обстановката бе пометено от Shine Astana, както е оригиналното заглавие на сър Карл Дженкинс. Изборът на автора не е случаен – преди десетилетия той открива чара на казахската музика и започва да използва типични инструменти в творбите си. Обявен е за един от десетте най-големи композитори на съвремието. Специално за 20-годишнината на Астана като столица сър Карл Дженкинс създава симфонично произведение за повече от 1000 музиканти. Да, правилно чухте – 1000 музиканти.   Този запис направих с телефона си и не може да се похвали с качество, но поне ще добиете представа как звучи оркестър, в който само цигулките и виолите бяха над  сто. Музикантите от Италия, Австрия, Германия, Холандия, Гърция, Хърватия, Русия, Беларус, България, Таджикистан, Узбекистан и разбира се, от домакините, бяха репетирали неуморно в продължение на месец и половина, за да звучат като един под палката на световноизвестния диригент  Алан Бурибаев. Представяте ли си каква организация, логистични усилия и средства са необходими. Но резултатът бе такъв, че при вдигането на завесата от публиката се изтръгна спонтанен вик, който с известни вариации се повтаряше до помитащия съзнанието мощен финал.  ", "date": "2018.07.18", "title": "1000 музиканти изпълниха Shine Astana за 20-годишнината на казахстанската столица"}
{"url": "http://epicenter.bg/article/Miroslav-Bogdantsaliev-sazdade-globalna-mrezha-za-partnyorstvo-na-balgarite-po-sveta/159529/10/0", "text": "Актрисата Деси Тенекеджиева събра доста лайкове с един свой пост в социалните мреги.  От Лондон тя написа: „Имам един приятел. Страхотен млад мъж. Напусна България преди 20 год. Живее и работи в Лондон. Успя да се реализира тук изключително успешно както професионално, така и в личен план. Има трима чудесни малки сина:) Но за истинските мечтатели това не е достатъчно. Реши, че иска да направи нещо, с което да свърже и обедини всички български компании по света, както и техните чуждестранни партньори. Защото, ако трябва да сме честни, ние сме едни от малкото общности, които сме тотално разединени и не гледаме в една посока не само в България, но и когато сме извън нея.   Та така.. Този мой приятел нае екип и от няколко години разработва изцяло пробоно нова глобална мрежа-  професионална платформа с идеална бизнес цел, както й казвам аз:) Обръч от приятелски фирми, партньори и кръгове, с които ни свързва България и то не в онзи смисъл.. :))) Трудно е да стартираш бизнес в друга държава, но когато имаш правилните партньори и успели сънародници, на които вярваш е далеч по-лесно и продуктивно!    И ЕТО, ЧЕ IBA ВЕЧЕ Е ФАКТ!  International Business Alliance Bulgaria!  Поздравления и успех, скъпи  !    А вие, приятели, влезте, прочетете и се регистрирайте! Става бързо и лесно. За първите 500 компании дори няма годишна такса, която така или иначе е символична. А и нищо не струва повече от правилните контакти. 100% съм убедена в смисъла на тази платформа! Горещо препоръчвам и ще се радвам да се видим там! И така, за мен е удоволствие да ви представя първата по рода си глобална инициатива и нетуъркинг мрежа за изграждане на българска бизнес общност онлайн – International Business Alliance.Bulgaria”, завършва Деси Тенекеджиева. Справка в интернет потвърждава, че IBA е създадена от българи за българи по целия свят.   Създателите на платформата обясняват: „От личен опит знаем колко усилия са необходими да се изгради успешен бизнес зад граница, затова се вдъхновихме да го споделим с вас и да умножим многократно този опит заедно с вашия! Сигурни сме, че и вие имате своя специфичен бизнес опит, който да споделите. Новата глобална мрежа обединява българите, както и техните чуждестранни партньори по целия свят.   Свържете се! Достъп На борда на IBA достигате до огромния “арсенал” от потенциални възможности, които над 3 милиона българи по целия свят представляват в реални условия. Тази мощна мрежа се допълва и от чуждестранните контакти на нашите сънародници на глобално ниво. Очакват ви нови партньори във всяка страна, която посочите на картата на света. Срещнете ги! Бизнес насоки Нашата цел е да осигурим развитие на вашия бизнес, предлагайки ефективни възможности за разрастване и просперитет. Сред членовете ни са представители на различни сфери на икономическия, социален и културен живот.      Поддържаме филантропски и културни проекти и зелени инициативи като част от стремежа за устойчиво развитие на съвременното общество. Открийте ги! Подпомагане IBA се ангажира с изграждането на вашата бизнес мрежа и ефективни контакти в дългосрочен план. С нас можете да свържете вашия бизнес с правилните партньори или възможности, така че да растете на международната сцена със скокове, а не със стъпки. Създавайте! Философията на IBA е лесна   Амбицията на IBA е вашата амбиция Днес личният и професионалният успех изискват солидна мрежова база. Иновативните и прогресивни идеи се превръщат в бизнес чрез обмен на професионализъм, проекти и ролеви модели. Комуникацията в IBA навлиза в нова ера, за да ускори превръщането на амбициозните ви начинания в проспериращо бъдеще на международно ниво. Присъединете се!   Представяме ви първата по рода си глобална инициатива и нетуъркинг мрежа за изграждане на българска бизнес общност онлайн – International Business Alliance Bulgaria www.ibaconnect.com. Създадена, за да свързва професионалисти от всички сфери на икономическия и културен живот и в отговор на търсенето на възможности за инвестиции, партньорства и професионален растеж, IBA е решение на всяка стратегия за развитие на бизнеса и глобален просперитет.   Мисията на IBA е да развива и подпомага българското предприемачество на международно ниво, осигурявайки интерактивни и надеждни контакти. Стимулираме обмяната на успешни бизнес модели и опит между нашите членове от всички континенти. Техният просперитет е наша водеща цел. В www.ibaconnect.com можете да се вдъхновите от успешните истории на наши сънародници и да напишете вашата собствена! Мисията... Присъединете се... •   Вариантите   Компании, създадени от българи по целия свят или такива, в които българи са партньори или част от управленския екип • Предприемачи, инвеститори, Start Ups • Фрийленсъри, експерти, консултанти • Чуждестранни компании, които целят установяване на българския пазар и/или партньорство с български компании • Български компании, които искат да навлязат на чужди пазари • Бизнес асоциации и клубове • Представители на културните индустрии • Културни, образователни, благотворителни организации • Студенти и индивидуални потребители   Ползите   Правилните контакти, точната информация, в точното време! Членовете на IBA имат преференциалните възможности: • да общуват свободно на родния си език с българи от цял свят • да достигат до нови чуждестранни партньори • да споделят бизнес и културни проекти • да търсят и привличат партньори, инвестиции, финансиране • да създават и участват в групи и събития • да споделят професионални публикации и статии • да предлагат и търсят работа и стажове • да ползват услуги на експерти и консултанти • да участват в мрежови и професионални събития и обучения в IBA Institute • да промотират бизнеса си в интегрираните маркетинг канали на платформата И това не е всичко! Промотирайте ефективно вашия бизнес в интегрираните маркетинг канали на IBA! www.ibaconnect.com: блог, проекти, събития, групи, рекламни страници и още много. Активни социални мрежи с членове от различни точки на света.", "date": "2018.07.18", "title": "Мирослав Богданцалиев създаде глобална мрежа за партньорство на българите по света"}
{"url": "http://epicenter.bg/article/Cholov-si-vze-detsata-ot-Milyankova--shte-se-grizhi-za-tyah-za-neopredeleno-vreme-/159552/10/100", "text": "Съденият за сводничество Росен Чолов-Чолата е взел децата от Ирена Милянкова, пише „Галерия“.   Бившият съпруг на моделката сам предложил да гледа четирите им наследници, след като се появи шестото дете на Милянкова.   Многодетната майка била изключително благодарна за помощта на бившия си, тъй като безсънните нощи с бебето и грижите за останалите 5 деца й идвали в повече.   Шестото дете на Милянкова се роди на 8 юли и се казва Лиляна. Момиченцето е втора рожба на моделката от новия й съпруг Никола Чолаков. Брокерът е изключително всеотдаен съпруг и баща, но заради натоварения си график, не може да помага пълноценно на жена си.   Освен това, той има още две деца от първия си брак. Така общата бройка от 8 наследници се оказала твърде голям залък за семейството. „Ирена е печена и нямаше да има проблем. За съжаление Лиляна се оказа доста своенравна и плаче по цели нощи. Никой не може да спи“, разказвал Никола пред приятели.   Именно в този труден момент се появил бившият на Милянкова и предложил да гледа децата си за известно време. Всъщност Росен Чолов е взел при себе си само трима от наследниците, тъй като най-голямата – Мелани Роуз, е вече на 16 г. и щяла да помага на майка си в грижите за новороденото. 7-годишният Филип Себастиян, 10-годишната Натали Роуз и 15-годишният Уилям с радост отишли да поживеят при татко си, когото отдавна не били виждали.    С този жест Чолов недвусмислено показал на Ирена, че вече не таи лоши чувства. ", "date": "2018.07.18", "title": "Чолов си взе децата от Милянкова, ще се грижи за тях за неопределено време "}
{"url": "http://epicenter.bg/article/Printsesa-Yudzhini-se-venchava-v-Uindzorskiya-dvorets-po-primera-na-Hari/159557/10/99", "text": "Британската принцеса Юджини ще тръгне по стъпките на братовчед си принц Хари и ще покани на венчавката си в Уиндзорския дворец през октомври 1200 свои сънародници, предава Ройтерс.     Агенцията се позовава на съобщение на Бъкингамския дворец. 28-годишната Юджини е най-малката дъщеря на третото дете на кралица Елизабет Втора - принц Андрю. Принцесата ще се венчае със своя приятел - 32-годишния Джак Бруксбанк, на 12 октомври в Уиндзорския дворец.   На същото място сключиха брак принц Хари и американската актриса Меган Маркъл в рамките на пищна церемония през месец май. Сега принцеса Юджини копира някои от плановете на братовчед си за знаменателното събитие в нейния живот.   Досущ като Хари тя ще покани 1200 свои сънародници от всички краища на Обединеното Кралство, за да се присъединят към празненствата в Уиндзорския замък. Присъстващите ще посрещнат кралската двойка на излизане от параклиса \"Сейнт Джордж\" след като приключи службата. Благотворителни организации и деца от местните училища също ще бъдат сред поканените.   Младоженците, също като Хари и Меган, ще направят кратка обиколка с каляска. Принцеса Юджини е девета по линията на наследяване на британския престол. Тя работи в арт средите, докато нейният годеник е бивш мениджър на популярен лондонски нощен клуб.   Източник: Дир.бг", "date": "2018.07.18", "title": "Принцеса Юджини се венчава в Уиндзорския дворец по примера на Хари"}
{"url": "http://epicenter.bg/article/Vestnik-ot-Moskva--Sreshtata-Putin-Tramp-zasili-antiruskata-isteriya-v-SASht/159490/7/0", "text": "Противниците на Доналд Тръмп минават в настъпление след срещата в Хелзинки, където президентът на САЩ разговаря в понеделник с руския си колега Владимир Путин, отбелязва \"Комерсант\".   \"Резултатите хвърлиха в шок американския политически елит, който незабавно пристъпи към активни действия, за да неутрализира ефекта от преговорите между двамата лидери. Опонентите на Тръмп и в лагера на демократите, и в републиканския с рядко единодушие го обвиниха в недопустима отстъпчивост по въпроса за предполагаемата руска намеса в американските избори и в неспособност да отстои националните интереси на САЩ. Разгарящият се скандал, в чийто център отново е Русия, може рязко да изостри вътрешнополитическите борби в САЩ в навечерието на ноемврийските частични избори за Конгрес, което ще се превърнат и в неформален референдум за доверието към президента Тръмп\", пише вестникът.   \"Срещата в Хелзинки разширява простора за външнополитически маневри на Москва и по западното, и по източното направление\", твърди в статия за същото издание бившият външен министър на Русия Игор Иванов. \"Въпросът е как да не се допуснем тромавите, инерционни бюрократични машини и от двете страни съзнателно или не да ни завлекат обратно в тресавището на безсмислената конфронтация. Дори ако са налице професионализмът, политическата воля и други необходими фактори, руско-американските преговори по трудните въпроси може да траят с години и централен проблем остава този за сигурността\", подчертава той. Според анализатора Москва и Вашингтон трябва на първо място да задействат договорените от двамата президенти постоянно действащи механизми за преговори и консултации по външнополитическите проблеми, а в по-дългосрочен план да преговарят по договорите за стратегическите нападателни оръжия и за ликвидирането на ракетите със среден и малък обсег, както и за киберсигурността.   В Хелзинки Тръмп падна в капана, заложен от Владимир Путин - това пишат много водещи световни издания. Повечето от тях единодушно присъждат победата в хелзинкските преговори на руския лидер, пише в. \"Известия\".   \"Взгляд\" задава въпроса защо Тръмп е склонил да играе в Хелзинки ролята на номер две и е говорил там почти в унисон с руската външна политика. Вестникът иронично отхвърля фантазиите в стил Джеймс Бонд, че Тръмп е бил вербуван от чекистите, но според \"Комерсант\" след Хелзинки все по-убедително звучи не по-малко фантастичната версия, че сегашният лидер на САЩ е антиглобалист, изолационист и иска да помогне на Москва и Пекин да трансформират еднополюсния свят в многополюсен. Тази версия обаче ще стане реална, ако Тръмп започне да действа в духа на хелзинкската пресконференция и извърши редица практически действия, насочени към реално сътрудничество с Русия, когато САЩ започнат наистина да земат предвид интересите на Русия в Украйна, в Сирия, в международната политика и икономика, уточнява \"Взгляд\".   \"Срещата в Хелзинки се очакваше да стане тласък за възстановяване на връзките между държавните апарати на Русия и на САЩ, но такива признаци още няма. Затова пък нов мощен импулс получи вълната от антируска истерия в САЩ и вълната от спекулации на тема \"Тръмп е агент на Кремъл\", пише \"Московский комсомолец\". \"Това е лошо, много лошо. В близкото минало Тръмп доказваше, че не е \"агент на Кремъл\", чрез подчертана твърдост към Русия. Никак не ни се ще това близко минало да стане скорошно бъдеще\", изтъква руският всекидневник.   \"Но има и добри новини. След Хелзинки може поне да сме сигурни, че Тръмп няма да натисне \"червеното копче\" без много солидни причини и малкото ни кълбо ще продължи своя път около слънцето\", твърди \"Комсомолская правда\"  ", "date": "2018.07.18", "title": "Вестник от Москва: Срещата Путин-Тръмп засили антируската истерия в САЩ"}
{"url": "http://epicenter.bg/article/Povecheto-amerikantsi-ne-odobryavat-podhoda-na-Tramp-v-otnosheniyata-s-Rusiya/159493/7/0", "text": "Повече от половината американци не одобряват политиката на Доналд Тръмп по отношение на Русия, предава Reuters, цитира агенция „Фокус“.   Повече от половината американци не одобряват политиката на президента на САЩ Доналд Тръмп към Русия. Това съобщи в сряда агенцията, позовавайки се на данни от проучване, проведено съвместно с изследователската служба \"Ипсос\" след първата истинска двустранна среща на руския президент Владимир Путин и Доналд Тръмп в Хелзинки.   Според агенцията 55% от запитаните са отговорили отрицателно на въпроса дали одобряват политиката на Тръмп спрямо Русия и 37% са изразили подкрепата си за американския президент. Както отбелязва Ройтерс, сред онези, които са одобрили 71%, са републиканците , а 14% - демократи.   Изказването на Тръмп на срещата в Хелзинки не е повлияло на общия му рейтинг на популярност, отбелязва агенцията. Според проучването 42% от анкетираните като цяло подкрепят работата на президента.   Участниците в проучването също оценяват своето отношение към Русия. От тях 38% се съгласиха с твърдението, че Русия е враг на Съединените щати, още толкова от анкетираните я отбелязват като съперник, а само 8% наричат Русия приятел.  ", "date": "2018.07.18", "title": "Повечето американци не одобряват подхода на Тръмп в отношенията с Русия"}
{"url": "http://epicenter.bg/article/-quot-Deyli-meyl-quot--Shestima-ruski-agenti-ot-GRU-sa-otrovili-Skripal-/159502/7/0", "text": "Група от шестима руски агенти от ГРУ (Главно разузнавателно управление на руската армия), водени от жена са съпричастни в отравянето на своя бивш колега, полковник от същото ГРУ Сергей Скрипал и дъщеря му Юлия. Това пише \"Дейли мейл\", като се позовава на свой източник от британското разузнаване.  Това косвено се потвърждава и от вторият случай на отравяне с Новичок, при който почина една жена. Според близък на пострадалите, двамата са намерили в парка флакон с парфюм и са се напръскали с него. Точно в този флакон е било и веществото Новичок, използвано срещу Скрипал.  \"Версията, че жена е била начело на групата руски агенти се подкрепя и от факта, че отровата е била скрита в парфюм\", казват още източниците от британското разузнаване.  Смята се, че отровата е била захвърлена от агентите, след като са се убедили в заразяването на Скрипал и дъщеря му.      ", "date": "2018.07.18", "title": "\"Дейли мейл\": Шестима руски агенти от ГРУ са отровили Скрипал "}
{"url": "http://epicenter.bg/article/Tokat-v-Beliya-dom-sprya-po-vreme-na-izkazvane-na-Tramp--VIDEO-/159510/7/0", "text": "Американският президент Доналд Тръмп искаше да каже нещо важно, когато светлините в Белия дом изгаснаха, предаде Асошиейтед прес.  Това стана, точно когато той отбелязваше, че има пълно доверие в американските разузнавателни служби. За кратко помещението потъна в мрак:  „Опа, току-що изгасиха осветлението. Това сигурно са разузнавателните агенции“, пошегува се президентът пред членове на правителството му, членове на Конгреса и журналисти.  След като лампите отново светнаха, Тръмп попита дали всички са добре.  „Беше странно, но всичко е наред“, добави той и се върна към изказването си.  Президент се опита да изясни след срещата си с руския си колега Владимир Путин, че напълно подкрепя разузнавателните служби на САЩ и техните данни за намеса на Русия в американските избори през 2016 г.  Той направи коментарите си на среща с вицепрезидента Майк Пенс, финансовия министър Стив Мнунчин и няколко членове на Конгреса, на която обсъди предложенията на републиканците за по-нататъшни данъчни реформи, които се очаква да бъдат разгледани през септември.  ", "date": "2018.07.18", "title": "Токът в Белия дом спря по време на изказване на Тръмп (ВИДЕО)"}
{"url": "http://epicenter.bg/article/Turski-opozitsionen-lider--Erdogan-znaeshe-za-prevrata/159530/7/0", "text": "Под ръководството на лидерът на Републиканската народна партия в Турция Кемал Кълъчдароглу беше проведено първото заседание на парламентарната група на партията след изборите на 24 юни.   Кемал Кълъчдароглу изтъкна, че президентът Ердоган предварително е знаел за опита за преврат на 15 юли 2016 г. и попита: „Защо той се скри в Мармарис?“ Турският опозиционен лидер сам даде отговор на въпроса с думите: „Защото знаеше за готвения преврат и реши да обърне това в своя полза. Така и направи“.   В изказването си Кълъчдароглу заяви: „Отбелязахме втората годишнина от опита за преврат на 15 юли. В нашето послание ние окачествихме това събитие като „народна епопея“. Някои питат – нали беше контролиран преврат, сега защо го наричате народна епопея. Пояснявам: 15 юли се дели на две. В първия случай говорим за датата, която народът чества, а в другия случай – за датата, чествана от Сарая. Народът използва правото си на съпротива, Меджлисът – също. Но Сарая чества своя 15 юли. С други думи, правото, което народът извоюва беше употребено за лична власт и за интересите на Сарая. Това беше реализирано на 20 юли (2016) чрез цивилен преврат.“   По думите на Кълъчдароглу датата, която се чества в Сарая е продукт на контролирания опит за преврат. Според него президентът Ердоган със сигурност е знаел, че това ще се случи.   Ето какво още сподели Кемал Кълъчдароглу: „Опитът за преврат не беше пресечен, после той (Ердоган) се възползва от крайния резултат. Той отбелязва събитието по площадите, но реверът на Ердоган е оцапан с кръвта на 250 души.   В парламента беше създадена комисия. Шефът на МИТ и началникът на Генералния щаб на армията трябва да дадат показания, но Ердоган се разпорежда „в никакъв случай не отивайте“. Ние водихме битка, за да осветлим детайлите в мрачната нощ на преврата, а Ердоган ни възпрепятсва. Защо попречи на Хулюси Акар (началник на Генщаба) и Хакан Фидан (шефът на МИТ) да отидат в Меджлиса и да разкажат каквото знаят? Прокурорът се опита да започне разследване по случая, а те го отстраниха от длъжност. Ако търсиш превратаджия, ти си превратаджия номер едно.“   Според разказа на турския опозиционен лидер три месеца преди опита за преврат, през месец април лице с кодово название Абдуллах е отишло в Измир и предало списък с имената на всички, които се готвят да участват в метежа. „Защо нищо не е предприето?“, попита Кълъчдароглу и продължи с думите: „Всъщност те изчакват да започне превратът, за да го обърнат в своя полза, да предприемат ответни действия и да вкарат Турция в един процес на преврат. Лице с инициали О.К. е отишло в МИТ и предупредило, че се готви преврат. Часът е 14.00. Вечерта започва метежът. Те го следят, най-вероятно са подслушвали и домът, в който са се събрали. Защо тези протоколи не се публикуват? Ердоган също е знаел, че ще има преврат. Защо се криеше в Мармарис? Защото знаеше, че се готви преврат, за да го обърне в своя полза. Той така и направи.“   Източник: Cumhuriyet.com.tr    ", "date": "2018.07.18", "title": "Турски опозиционен лидер: Ердоган знаеше за преврата"}
{"url": "http://epicenter.bg/article/Yunker--Krakat-mi-se-shvana--tova-sa-drebolii/159533/7/0", "text": "Председателят на Европейската комисия Жан-Клод Юнкер даде днес пресконференция, точно седмица след като се появи на обществено събитие в Брюксел в странно състояние, съобщава Новини.бг. Пресконференцията бе посветена на постиженията на неговия \"план Юнкер\" за инвестиции в ЕС.  Попитан какво се е случило миналата седмица и дали наистина е бил пиян, или е имал спазми на ишиаса, както обясни по-рано негов говорител, Юнкер заяви, че кракът му се е схванал. В добра форма съм, има много по-важни неща от моето здраве. Честно казано, нямам време да се занимавам с такива дреболии. Наистина съм впечатлен колко внимание се обръща на незначителни неща и настоявам за уважение. Учудващо е колко много хора са специалисти по здравословното ми състояние, коментира Юнкер.  Той заяви, че не го интересува наследството, което ще остави, защото то било като поезията - говорело само за себе си. Попитан какво ще каже на президента на САЩ Доналд Тръмп при срещата им идната седмица във Вашингтон, председателят на ЕК поясни, че ще повтори тезите, които е изложил на срещата на Г-7 в Канада.  По неговите думи изглежда има нужда Тръмп да чуе отново, че търговията в ЕС е свързана с единния пазар под надзора на ЕК и изключва възможността от двустранни договорености с отделни държави от Общността.  ", "date": "2018.07.18", "title": "Юнкер в отговор на въпрос дали е бил пиян: Кракът ми се схвана, това са дреболии!"}
{"url": "http://epicenter.bg/article/Otkriha-martav-modela-Anabel-Nilsan---priyatelka-na-Keyt-Mos-i-Aleksandar-Makkuin/159534/7/0", "text": "\r\n 49-годишната манекенка и близка приятелка на Кейт Мос е открита мъртва в дома си в Челси във вторник. \r\n \r\n Вероятната причина за смъртта е инфаркт. Кейт Мос почете Анабел с тяхна снимка, която била любимата на Нилсън. \r\n Двете моделки били толкова близки, че Александър Маккуин казал на Кейт, че са като сестри. \r\n   \r\n Анабел страдала от депресия заради неуспеха си с детските книги, които написала. Тя искала да бъде известна, но книгите не се превърнали в бестселъри. \r\n   \r\n Смята се, че Нилсън е била последният човек, видял Александър Маккуин жив, преди да се самоубие през 2010 г. Приживе Нилсън споделя за Маккуин:  \r\n   Източник: Дир.бг", "date": "2018.07.18", "title": "Откриха мъртъв модела Анабел Нилсън - приятелка на Кейт Мос и Александър Маккуин"}
{"url": "http://epicenter.bg/article/Bryuksel-nakazva-Google-s-rekordna-globa-ot-4-3-mlrd--evro/159535/7/0", "text": "Европейската комисия ще наложи рекордна в историята си глоба на интернет гиганта Google за нарушаване на правилата за конкуренцията в ущърб на останалите играчи на пазара.   По информация на агенция Блумбърг, санкцията, която ще бъде обявена официално след 2 часа, е в размер на 4,3 милиарда евро. Причината е договорката на американската компания с производителите на телефони и таблети, работещи с операционната система Android, за преинсталирането на техните устройства на онлайн магазина Google Play и търсачката на Google. Еврокомисията разследва базираната в Калифорния компания от години, а през 2016 г й отправи облинения за злоупотреба с монополно положение при мобилните телефони. До момента също Google държеше \"рекорда\" за най-висока глоба с €2,42 милиарда, наложени на компанията миналото лято за онлайн услугата за сравняване на цени Google Shopping. Обвинението беше, че се манипулират резултатите при търсене, като някои търговски партньори и клиенти на Google нарочно са извеждани на по-предни позиции. Решението на Европейската комисия идва в момент, когато се очаква САЩ да увеличат вносните мита за европейски автомобили и след обвиненията от страна на президента Доналд Тръмп, че ЕС поддържа протекционистична търговска политика в ущърб на Съединените щати.", "date": "2018.07.18", "title": "Брюксел наказва Google с рекордна глоба от 4.3 млрд. евро"}
{"url": "http://epicenter.bg/article/Dimitris-Avramopulos-potvardi--Kosovo-izpalni-usloviyata-za-vizova-liberalizatsiya/159545/7/0", "text": "Европейският комисар по миграция, вътрешни работи и гражданство Димитрис Аврамопулос потвърди, че Косово отбелязва прогрес и е изпълнило условията за визова либерализация, съобщава електронното издание Gazeta Express, като уточнява, че гръцкият политик е направил съответното изявление в интервю за вестник Koha Ditore, което ще бъде публикувано в четвъртък.  „Това е важна глава от нашата история: Косово изпълни условията за визова либерализация“, привежда изданието думите на Аврамопулос. „След години на сериозна работа и усилия, ЕК сега потвърждава, че Косово е изпълнило всички условия за визова либерализация. Сега ние насърчаваме Съвета и Европейския парламент да придвижат напред нашето предложение. Лично аз се надявам, че сме много близо до безвизов режим за целия регион, който да бъде устаовен скоро\", увери Аврамопулос.  Очаква се по-късно в сряда Аврамопулос да потвърди препоръката на Европейската комисия за визовата либерализация за Косово.    ", "date": "2018.07.18", "title": "Димитрис Аврамопулос потвърди: Косово изпълни условията за визова либерализация"}
{"url": "http://epicenter.bg/article/Spasenite-momcheta--Tova-e-chudo-/159546/7/0", "text": "Дванайсетте момчета и техният треньор по футбол, които бяха блокирани в наводнена пещера в Северен Тайланд, се появиха за пръв път публично, след като бяха спасени, предоха ДПА и Франс прес, цитира БТА.   Облечени с бяло-зелени футболни фланелки с образа на глиган, по името на клуба им \"Диви глигани\", 12-те момчета се смееха и си играеха с футболна топка докато отиваха към подиума за излъчваната на живо по телевизията пресконференция в Чианг Рай.   Медийното събитие е организирано седмица след драматичното извеждане на момчетата от международен екип водолази. На пресконференцията всички момчета се представиха един по един, след като си размениха по няколко футболни паса на импровизирано игрище в залата.   След спасяването им младите футболисти и наставникът им прекараха седмица в болница в Чианг Рай, на около 60 км южно от дългата 10 км пещера Там Луанг-Хун Нам Нанг Нон.   Младежите бяха принудени да прекарат повече от 2 седмици в пещерата, след като отидоха да я разгледат след тренировка на 23 юни, а придошлата вода блокира изхода.   \"Това е чудо\", разказа 14-годишният Адул Сан-Он, който отговори на английски на британските водолази, които ги откриха след 9 дни без никакъв контакт с външния свят.    ", "date": "2018.07.18", "title": "Момчетата изведени от пещерата в Тайланд нарекоха спасението си чудо (Видео)"}
{"url": "http://epicenter.bg/article/Donald-Tramp--Nyakoi-biha-predpocheli-voyna-pred-tova--che-se-razbiram-s-Vladimir-Putin/159550/7/0", "text": "Президентът на САЩ Доналд Тръмп смята, че в Америка има хора, които по-скоро биха предпочели война, отколкото да се съгласят Москва и Вашингтон да имат добри отношения, предава ТАСС, цитирана от \"Фокус\". „Някои мразят самият факт, че се разбрах с президента на Русия Путин“, написа Тръмп на своята страница в „Туитър“. „Те по-скоро биха предпочели война, отколкото да се съгласят с това. Те го наричат синдром на невменяемостта на Тръмп“.  ", "date": "2018.07.18", "title": "Доналд Тръмп: Някои биха предпочели война пред това, че се разбирам с Владимир Путин"}
{"url": "http://epicenter.bg/article/Mariya-Zaharova--Sporazumenieto-mezhdu-Gartsiya-i-Makedoniya-ne-ukrepva-sigurnostta-na-Balkanite/159555/7/0", "text": "Споразумението между Атина и Скопие за преименуване на Македония не съответства на интересите за укрепването на стабилността на Балканите. Това заяви в сряда официалният представител на Министерството на външните работи на Русия Мария Захарова, цитирана от ТАСС и \"Фокус\". „Русия винаги е била за постигане на взаимноприемлива договорка за държавното име между Скопие и Атина без натиск отвън и налагането на изкуствени срокове, която реално би отразило волята на народите и на двете страни. Това не се случи“, подчерта Захарова. „Споразумението доведе до дълбоко разделение в обществата и в Гърция, и в Македония. Очевидно то е далеч от интересите за укрепване на мира и сигурността на Балканите и служи изключително като инструмент за ускореното вкарване на Република Македония в НАТО“.", "date": "2018.07.18", "title": "Мария Захарова: Споразумението между Гърция и Македония не укрепва сигурността на Балканите"}
{"url": "http://epicenter.bg/article/Putin-nadhitri-Tramp-v-Helzinki/159511/11/0", "text": "Преди повече от три десетилетия американският и руският лидер се срещнаха в малка северна столица, а голяма част от света колективно затаи дъх. Двете водещи ядрени сили бяха изправени пред екзистенциални предизвикателства, а ядрените им арсенали се раздуваха без контрол. Необходимо беше да се направи нещо, за да се излезе от тази безизходица.  Вчера двамата лидери не бяха Роналд Рейгън и Михаил Горбачов, които се срещнаха в Рейкявик, Исландия, на 11-12 октомври 1986 г., а Доналд Тръмп и Владимир Путин, които разговаряха във финландската столица Хелзинки. Разликите между тези две срещи на върха не биха могли да бъдат по-поразителни, но залозите бяха не по-малко екзистенциални. Книгата на Гийом Серина \"Невъзможна мечта\", която тъкмо преведох от френски и ще бъде издадена следващата пролет с предговор от Горбачов, описва как съветският лидер смая Рейгън с предложение двете страни напълно да унищожат ядрените си арсенали. Светът никога не е бил по-близо до премахване на най-заплашителната и дестабилизираща сила на планетата. Това предложение, станало известно като \"нула ядрени оръжия\", се провали единствено заради нежеланието на Рейгън да се откаже от своята любима, макар и напълно непрактична, система за космическа отбрана \"Междузвездни войни\". Съединените щати в крайна сметка излязоха победители. Три години по-късно настъпи краят на комунизма, както и на господството на ранения и обеднял Съветски съюз над половин Европа.  Този път Вашингтон имаше още една несравнима възможност. Но в Хелзинки вчера американският президент беше надхитрен от един ловък руски лидер, играещ от позицията на неоспорима сила, забавлявайки се със своя доста отслабен колега. Нещата можеха да се развият много различно. И наистина, вероятно ще минат дни, седмици или месеци, докато разберем какви отстъпки е направил всъщност Тръмп на Путин.   Само можем да знаем какво не призна Путин на съвместната им пресконференция след това.  Руският лидер каза, че никой от военните му служители не се е намесвал по какъвто и да е начин в изборите в САЩ. Юристите, работещи по разследването на американския специален прокурор Робърт Мълър за намеса в изборите, обаче посочиха поименно 12 руски военни разузнавачи от Главното разузнавателно управление, които според американското разузнаване наистина са проникнали в демократичната система на САЩ. Обвинителният акт срещу тях обяснява как те са извършили това, буквално до последното натискане на компютърната клавиатура.  Също така знаем, че Путин все пак няма да признае, че е нахлул в съседна Украйна и е завзел голямо парче от нейната територия под дулото на оръжието, и че Тръмп не постигна никакво признание на този факт от него.  Може да има начин за нови преговори за ограничаване на ядрените арсенали на двете страни. Но без да има меморандуми или подписани заявления непосредствено след срещата, нямаме представа как може да бъде постигнато това, ако въобще стане. Тази среща на върха даде на света тъкмо това, което Путин искаше от самото начало - да бъде признат от човека, който би трябвало да бъде лидер на свободния свят, за легитимен член на клуба на водещите сили. А това беше истинският подарък, който даде Тръмп - да стоят като големи приятели на поставени един до друг подиуми, разменяйки си комплименти, усмивки и ръкостискания. Всичко това става в момент, когато съюзниците на Америка стоят отстрани и гледат как годините на успешна изолация на една държава парий идват към тъжен и доста непредсказуем край. За разлика от изхода от срещата между Рейгън и Горбачов, днес остават нерешени толкова много въпроси - заложени мини за бъдещето на демокрацията и единството на самия западен съюз.  ", "date": "2018.07.18", "title": "Ройтерс: Путин надхитри Тръмп в Хелзинки"}
{"url": "http://epicenter.bg/article/Lyubomir-Kotev--Chumata-v-nas-/159520/11/0", "text": "    Сетих се, някак неволно, за незабравимата, но забравена, приказка за лъжливото овчарче, сетих се, покрай развихрилите се в граничните села баталии, които са колкото абсурдни, толкова закономерни.   Абсурдни са те, защото всекиму би трябвало да е ясно, че спасяването на козите и овцете от евтаназия, няма да ги спаси от чумата, а закономерни, защото ги има, не за друго, а понеже народът не вярва на управниците. Не им вярва, заради поведението им, което не веднъж, а постоянно, отвежда към поведението на злополучния герой от народната приказка.   Инак, загрижените за стадата си, но и за поминъка си стопани, биха разбрали неотложността, неизбежността на едничката възможна за ветеринарите мярка, когато рискът от епидемия е значителен. И не биха се противили, а биха били благодарни на правителството, че ще ги спаси от епидемията и обезсили заразата, че ще компенсира загубите им и ще опази поминъка им. Наместо да се случи логичното обаче, т.е. правителството да е доволно, че е реагирало адекватно и е приложило навреме жестоката, но единствена мярка, а хората да са удовлетворени, че заразата ще бъде унищожена, а загубите им, каквито и да са те, задоволително възмездени, се стигна до нелогичния сблъсък.   Нелогичен, защото откъдето и да го погледнем, той не носи и капчица полза никому, от него губят всички, в еднаква мяра и правителството, и стопаните, а нагнетяването на ненужно, излишно напрежение, със сигурност, не спомага за рационалното и бързо решаване на проблемите, произтичащи от случващото се.   Затова, именно, се сетих за старата приказка, хрумна ми, че и управниците ни, и разгневения народ, са я забравили или никога не са проумели понятното и уж послание, че не са се поучили от народната мъдрост. Самозабравилите се български политици, всеизвестно е, както и да са оцветени, лъжат до премала, за щяло и нещяло, като се почне от незначителните и лесни за решаване, но всякога подминавани, битови проблеми, до големите национални проблеми, чието решаване е трудно, за да не кажа: невъзможно. И не си дават сметка, че напразно хабят енергия за поредната Пирова победа, щом спечелването на изборите, да речем, наместо да затвърди авторитета им, ще разколебае привържениците им, като усетят те, че отново са излъгани.   Нецелесъобразността на тази политика, която е антиполитика, всъщност, тъпо и чак цинично, нашенско политиканстване, се отразява в парадокса, че наместо да се реши своевременно нищожният, регионален проблем, се хабят напразно огромни усилия, не толкова, за да се реши големият, национален проблем, колкото да повярват наивниците, че това непременно ще стане. Красноречив пример в това отношение е, че не един депутат, от не една партия, наместо да се разшета и осигури дребните пари, нужни за няколко километра междуселски път, предпочита да дрънка, че този път пенсиите непременно ще се повишат, при това не как да е, а като стане минималната пенсия 500 лева.   Съвсем логично, закономерно е, разбира се, излъганият избирател, останал и без тъй нужния междуселски път, и без щедро обещаваното увеличение на пенсията, лъган и преди това, безброй пъти, от всички, да не вярва на въпросния депутат, когато отправя, когато защитава, смисленото послание на правителството си, когато е честен, като никога, когато иска да помогне на избирателите си. Не ще и дума, че въпросният депутат, а и правителството, излъчено от неговата партия, са в незавидната роля на лъжливото овчарче, когато ги е застигнала неволята, защото са лъгали безочливо, когато трябва и когато не трябва. Няма кой да им помогне, когато се мъчат да решат голям, национален проблем, който е не само техен, но на държавата и народа, щом са загубили отдавна доверието на народа, щом са проиграли хазартно най-нужния на всяка власт капитал.   А друг въпрос е, че съвсем конструктивните наглед усилия, отново са неадекватни, щом правителството си въобразява, че може да разчита на отдавна и фатално нарушената комуникация между управници и народ, че сляпо вярва в непогрешимостта си, че не си дава сметка за лесните истини. Една от тези истини е, че извънредната ситуация изисква извънредни мерки, да речем, но това не означава, разбира се, да изправиш срещу объркания и разгневен народ полиция и армия от ветеринари, които да действат решително и да употребят насилие, ако е нужно.   Нужно беше да се подходи по-деликатно към проблема, да се обясни, доколкото е възможно, но във всеки случай обстойно, търпеливо, с такт, с аргументи, на тези хора, че по-скоро ще спечелят, отколкото ще загубят от неизбежната мярка.     Нужно беше да се приласкае разочарования и отчаян народ, да се действа неотстъпчиво, но без да се стига до ексцесии, да се потърси, да се намери спасителната мярка, като начаса, тутакси се броят обезщетенията, например, или Бог знае какво.   Защото аргументи има и те не са пренебрегване, щом обезщетението, общо взето, покрива загубите и открива перспектива за възстановяване на стадата, пък и за подмладяването им или за подмяната с по-расови породи.   И беше нужна, може би, широка обществена дискусия по проблема, която да покаже, да докаже, дали съумява ЕС да ни се отплати пропорционално, като унищожаваме чумата по животните с толкова усилия и с такива драми, доколко ни се отплаща, как ни се отплаща.   Нужна беше тази дискусия, която си остава належаща, впрочем, и заради това, че трябва да се противопоставят, ако ги има и доколкото ги има, аргументите за европейската помощ в скотовъдството на неоснователните понякога претенции на животновъдите и особено на техните обединения, чиито искания често са, колкото лавинообразни, толкова необосновани.   Това имах предвид аз, като казах, че ако управниците не са се поучили от приказката за лъжливото овчарче, не сме се поучили и ние, народът, българският народ, измисли народната приказка, очевидно, не напразно. Защото всеизвестна истина е, че ако политиците и правителствата, каквито и да са те – нали са, божем, все наши, все български! – лъжат ненужно, безскрупулно и лековато народа, то и народът не им прощава, а им го връща тъпкано, като и той лъже неистово управниците.   Насред разразилата се трагедия в пограничните села, насред мъката и човешките вопли, на влюбените в петте козички или петте овчици стопани, към които те действително са привързани, като към свои рожби, чух и невъздържания, уж емоционален, но хитроват крясък на нашенския бизнесмен със сюрия от хиляда овце, който се ожалваше, че ще претърпи страшни загуби.   Аз не знам дали ще загуби и колко ще загуби той, възможно е наистина да загуби, но е сигурно и това, че ако подмени стадото с остарели и измършавели мари, с млади, расови агнета, ще направи незаменима инвестиция за бъдещето.   И няма да са му нужни кредити за тъй мащабната и тъй перспективна инвестиция, нито ще се тормози излишно дали да свърши това, което трябва да свърши, а и ще получи обезщетение на калпак, за всяка овца, което пазарът, може би, няма да му осигури.   Не знам аз доколко си дава сметка за това ожалващият се, роден бизнесмен, но инак е очевидно, че лъже тенденциозно, като твърди, че със 150 лева ще си купи агне от 20 килограма, щом цената на килограм живо тегло предполага да си купи шиле от 30 килограма.   Неприятно е, някак нереалистично, нечовешко, че и когато има драма, когато се нуждаем от взаимопомощ и човещина, оставаме верни на отвратителния инстинкт да лъжем до премала и се надлъгваме неистово, да сме безсъвестни хитреци, наместо свестни стопани.   Заради това казвам аз, че чумата е в нас, че не е страшна тази епидемия, че и тя ще отмине като толкова други, че няма да допуснем, слава Богу, да изтреби поголовието чумата по овцете, че страшна е заразата, утаила се в нестройната ни душа!   И за това, най-вече за това, е нужна широка обществена дискусия, разбира се, а случващото се сега в пограничните села, адекватните, но и неадекватни мерки на правителството, и още по-адекватните, но и по-неадекватни реакции на овцевъдите и особено на техните организации, е прекрасна отправна точка.   Защото чумата е в нас отдавна, защото е направо хронично заболяване, с което сме свикнали, с което сме се примирили, щом не проронихме сълза, когато ликвидационните съвети унищожиха поголовие, създавано дълго, разсипаха расови стада, за които светът ни завиждаше, а сега хленчим за петте овчици на баба Тяна, които трябва да унищожим, за да се спаси поголовието.   Чумата е в нас отдавна и заради туй, че сме готови всякога, всякак да подкрепим претенциите, далаверата, на родния бизнесмен, заради сляпата вяра, че и ние от далавера живеем, че само на нея можем да разчитаме, а не на честния труд. И затова не виждаме, сигурно, че ограбва честният ни труд безсъвестният бизнесмен, когато иска много, а дава малко или нищо, ама нищичко не дава, та ни принуждава да ядем наместо вкусното наше агне, безвкусното чуждо.   Защитете българското! – не ще и дума е хубав повик, а да защитиш националните приоритети, да спомогнеш за развитието на родния бизнес, е въпрос на чест и достойнство, но как да го сторим, като гръцките агнета са по-евтини, а заплатите ни окаяни.   И не е ли по-добре, наместо да се окайваме напразно, че сме лоши родолюбци, като добри родолюбци, наместо да куртоазничим неуместно, да не запитаме тези тъй бойки организации на животновъдите, дето все се жалват, че са им малко субсидиите, как става тази магия гръцкото агне да е по-евтино от нашето.   Магия има, ясно е, щом в страна с пет пъти по-висок стандарт, агнешкото е по-евтино, а е ясно и каква е магията, пределно ясно е, че гръцкият фермер реализира пет пъти по-ниски печалби! Нека мислим мащабно, като ни сполети беда, а не на парче и както ни е изгодно, защото пак ще ни застигне неволята, тъй е устроен Божия свят, и пак няма да сме готови да реагираме адекватно, а пак ще лъжем и ще се надлъгваме, съвсем не намясто и съвсем не навреме…  ", "date": "2018.07.18", "title": "Любомир Котев: Чумата в нас ..."}
{"url": "http://epicenter.bg/article/Panko-Anchev---Pogubenata-darzhava-na-duha/159526/11/0", "text": "Преди години руският учен акад. Дмитрий Лихачов написа, че по време на петвековното турско робство ние българите, след като изгубихме нашата държава, успяхме да запазим непобедена и още по-укрепена държавата на духа – езика. И така се спасихме! Спасихме се във вярата и в езика. Те поддържаха нашата вътрешна устойчивост и съхраниха надеждата ни за свобода. Един народ може да живее и оцелява без държава. Политическото робство е тежко и страшно, защото е унизително и съкрушава поривите за развитие, образование и култура, но то е поносимо, когато народът осъзнае, че може да се пренесе в друга своя държава и там да укрепва и се възвеличава. Възможно е, и без царе и управници, без боляри, министри, президенти и държавни чиновници, народът дори и в материална мизерия, насилия, безправно и мъчително да благоденства и се възвеличава. Възможно е, само ако вярата му е крепка, а езикът му - чист, красив и непоруган. Езикът ни е приютил и спасил тогава, когато почти не сме имали хора, които да го изучават и пишат на него; малцина са били грамотните, образованите, учените. Но каква святост във всичко: към книгите и буквите, към думите и мислите. Защото са дадени от Бога оскверняването им е грях и престъпление. Уважението към думите е било уважение към Божествения смисъл и истината за човека. Затова и литературата е свят, в който се общува по възвишен начин, със страхопочитание и молба за милост, с осъзнаване на дързостта да държиш перото и пресъздаваш с думи живота. Да напишеш думи е означавало да кажеш истина. Лъжата, измамата, пошлостта са били недопустими и невъзможни – буквите и думите не ги понасят, понеже са грозни, скверни, противни. Писателят се е срамувал от тях, а читателите и слушателите са ги ненавиждали и отвращавали. В такъв свят езикът е величава държава на духа, а не на сквернословието, езиковата небрежност, грубия и брутален изказ, пошлостта, безнравствената мисъл. Ако българската литература и българският писател през години на робството бяха такива, каквито са днес, как щеше българската история да достигне до днешния ден! Езикът е „държава на духа”, негово убежище, проявление на духовното здраве и равнището на образованост и култура на народа, на степента на развитост на общественото съзнание и на начина на общественото мислене. Той е най-важният знак за наличието на национално съзнание.  Езикът – това е съвестта на народа и нацията! Биха ли ни били позволени подобни високи и тържествени думи за езика на днешната българска литература и за този, който се говори на улицата? Не вярвам, че той би издържал тяхната тежест, а и не му подхождат; твърде ниско под тях стои той твърде чужди са те на неговата нова природа. Аз не съм сигурен, че днешният език би могъл да отново българската „държава на духа”, ако се наложи, не дай, Боже, да търсим спасение и упование в нея. Нека бъдем честни и признаем: българският език днес е проскубан, омършавял, разбит, опошлен и съкрушен. В него едва ли ще намерим онази сила и крепост, която в страшните векове на политическо и физическо насилие, обругаване на православната вяра и на народностното съзнание, вдъхваше надежда, крепеше духа и отваряше очите за бъдещата свобода. В говоримата и писаната реч са напълно заличени границите между позволеното и непозволеното, възвишеното и низкото, срамното и безсрамното, между красивото и грозното.   Защото преди това са изтрити в съзнанието на човека, в неговия морал и поведение, в ума и начина му на мислене. Днес свободно дори на официални места се чуват мръсотии, дори ругатни и псувни. Онова, което по-рано бе неприлично и срамно да се произнася пред хора, сега е обичайна лексика. Нима би могло да е друго - нали както живеем, така ще говорим и пишем. Но да не забравяме, че както говорим и пишем, така и ще живеем. През 60-те години на миналия век големият наш литературовед, философ, писател и преводач Цветан Стоянов написа есето „Невидимият салон”, в което с тревожно разсъждаваше за обедняването и залиняването на нашия книжовен език, за неговото откъсване от живия език на улицата и превръщането му в своеобразен „салон” на недотам културно и продуктивно малцинство, което го изсушава и лишава от естествената му красота и живот.   Как ли би нарекъл големият мислител евентуалните си размишления за днешния български книжовен език, ако можеше да чуе как пише българският писател или как говорят на улицата и по телевизията? Сигурно би бил ужасен от звуците, които ще чуе, и отвратен от лексиката, граматиката и стила на това, което би прочел в книгите и вестниците. Той искаше литературата да се вслушва повече в живото говорене – особено от диалектите, защото е просто, естествено, звучно, умно и красиво, а не предвзето, книжно, еднообразно, както е все повече в книгите. Дали би разбрал нещо от този език или щеше да се ужаси от ??? Днес мнозина справедливо се възмущават от замяната на кирилицата с латиница в рекламните и търговските надписи по улиците и пътищата. Но аз мисля, че не тук е най-голямата беда. Донякъде това дори е необходимо и наложително, тъй като държавата ни се посещава от милиони чужди граждани, а те не са длъжни да познават нашите букви, за да ги четат лесно, бързо и спокойно.   Ако се прекалява, при наличието на реална държава и на власт в нея, явлението би могло лесно да се контролира и се вкара в допустими граници. Не е толкова страшно и навлизането на чужди думи в езика. Както винаги, така и днес отвореният свят отваря неизбежно и вратите на езика за нови понятия и термини. Въпрос на умения, езиков усет, грамотност, писателска дарба и абсолютен слух е да се притвори малко тази врата или пък се прогонят онези думи, които замърсяват смисловата и звуковата среда.   Тревожното обаче е, че българският писател днес няма такъв авторитет, какъвто са имали големите ни автори, създали нови думи, които да заместят чуждите. И са успявали да ги наложат. Тях са ги слушали и са им вярвали, питали са ги, а и те са си заслужили авторитета.  За съжаление всеобщото оглупяване направи употребата на чужди думи белег на образованост, светски такт, приобщаване към европейските ценности, а и критерий, по който чуждите фондации те финансират и обявяват за велик.   На изкушенията са поддават тези, чиято езикова немощ и глупост трудно се прикрива. И точно срещу тази немощ и глупост трябва да се воюва непримиримо и постоянно. Българският писател не бива да се уморява да изобличава „криворазбрана цивилизация”, кипреща се под маските на „европейски ценности”, „глобализация”, „цивилизационен избор”, „прагматичност”, „толерантност” и прочее простотии и гадости – дори и да не го признават, хвалят и почитат.   Дори и да не го възнаграждават и порицават за неговата „изостаналост”, консерватизъм и национализъм. Българският език заслужава подобни жертви! Българският ум катастрофално обедня, а бедният ум е неспособен да поддържа живи националното съзнание и чувството за принадлежност към българския род и българската култура. Казано накратко, европеецът тероризира и убива българина. Общественото съзнание е все по-безродно, а заедно с него и на индивидуалното съзнание на повечето българи – особено на интелигенцията. Българското се отстоява не с езика, а със заклинания и бунтарски пози. Защото майчиният езикът за днешния българин не е повече от средство за пренасяне на информация и начин за битово общуване.   Какво значение има на какъв език общуваш, щом с разбираш. Българският език не е вече свещен и затова подло и предателски го изоставят, не го бранят истински, не говорят и пишат на него с блясък и в цялото му богатство, а ей така - колкото да бъдат разпространени бедните им мисли. Ама това се отнася и до българския писател. Писателят е този, който създава, развива, съхранява и развива националния език. Нему е вменен този свещен дълг. Ако писателят нехае за собствения си език, с който пресъздава живота, ако е небрежен към словото, ако се поддава на инерцията и руши традиционния синтаксис, не търси звучност и красота на слога, а просто каканиже думи и изречения, как да искаме това да го правят другите? Езикът е богатство от слова, но и на красота и звучност, на разнообразие от значения, фонетични и смислови звучения, нежни мелодии и могъщи маршове. Езикът на литературата е съзвучие, симфония! Но в българската литература изреченията се изкривиха и заскърцаха; твърде много англосаксонски конструкции ги скрепват и поддържат. Стигна се дотам, че езикът на Ботев, Вазов, Елин Пелин, Йовков, а и на по-новите ни класици, високомерно е заклеймяван от новоизлюпилите се постмодернистки „учени” и „специалисти” като архаичен и недостоен за новата култура, която толкова иска да прилича на американската. Кого от нашите днешни писатели бихме определили като стилист, за да се възхищаваме от богатия и изящен негов език?   Литература, която не държи на езика, когато е немарлива към него и не прилага строги критерии към автори, които не го владеят и не го обогатяват, поощрява посредствеността, ниското равнище, бездарието. А когато на вълната на славата се въздигнат бездарният и посредственият, словото се задушава и умира. При такава литература всичко потъва в безнравственост и отчаяние. Бедният и пошъл език ражда пошлост навсякъде, поради което е проблем на морала и етиката, а не само на естетиката. От него покълва онова прословуто, страшно и безнадеждно „всичко е позволено”, което унищожа света и го доближава до фаталния му край. Сегашният език е като отрова, умъртвяваща народа и нацията. Критиката, доколкото все още я има, не се занимава с езика на писателя. Може би защото самата тя се пише безобразно и отвратително, наукообразно и на ужасяващ език, в който почти няма нищо българско.   Езикът ни ще загине, ако литературата и писателите не възвърнат съзнанието за огромната опасност и за своята отговорност пред народа, историята и вечността.   Българският писател не бива повече да е бездушен свидетел и наблюдател, пред чиито очи тъмните сили разрушават най-святата негова държава – държавата на българския дух!", "date": "2018.07.18", "title": "Панко Анчев: Погубената държава на духа"}
{"url": "http://epicenter.bg/article/Dots--Hristo-Mihaylov--Ubivaneto-i-unishtozhavaneto-na-zhivotni-ne-mozhe-da-bade-politika/159542/11/0", "text": "    - Оценката по същество е такава, защото проектът е знаков за всичко това, което се случва в последните месеци в България. Това е един изключително лош пример за липса на държавничество във всички отношения. Когато институциите не разговарят по между си, когато не разговарят със своите граждани, когато не искат да чуят гласа на своите граждани и обществени структури – няма никаква друга оценка. Това е пореден пример за безвластие, за законодателен и правен нихилизъм.   Ако тръгнем в детайлите на този законопроект, изразих своята официална позиция още в късната вечер в деня на приемането на проекта на първо и второ четене. Той няма доведе до нищо реално. Това е опит на властта да прехвърли своята отговорност върху своите граждани. Властта, която четири години нищо не предприе. В тези четири години на африканската чума по свинете се появи в страните – членки на ЕС. От прибалтийските република започна да циркулира през Полша, Чехия, Словакия, Унгария, Румъния. Минаха четири години и не само, че нищо не се предприе, случиха се неща, които показаха пълно безхаберие към темата.   В България преди години беше открит Център за превенция на болестите по дивеча. Втори център в света. Този център е одобрен от Световната здравна организация, от Световния съюз за защита на дивеча, от българското правителство и е със седалище в Правец. От две години поради нежелание на българската страна да изпълни своите ангажименти, този център практически не функционира.   В последните пет-шест месеца в страната ни имаше немалко срещи, беседи, конференции, симпозиуми, включително присъствие на ЕС, в които представителите на българските институции практически отсъстваха. Визирам проблемите, които се обсъждаха в земеделието, в животновъдството, в биоразнообразието през април месец в България, една голяма международна научна конференция само преди месец на 14 и 15 юни в София, на която присъства водещ учен, професор от Швеция по проблемите на африканската чума по свинята.   Никой не пожела да дойде и да го чуе по проблемите за африканската чума по свинята. Без да изпадаме в детайли, всичко това показва за мен едно – държавата не е счупена, тя е строшена на много части. България в момента представлява държавата на Бойко Борисов и неговите министри, държавата на мутро-олигархията, на чиновника, вперил се единствено в себе си и в утрешното си бъдеще.   Дали има някакъв остатък България – за българския гражданин, всеки един може да прецени. Така България няма бъдеще, тя е строшена, защото гръбнакът й е строшен.     - Един обикновен пример искам да дам. Фермерът „Х“ стопанисва 100 хил. дка територия заедно с 1000 домашни свине. Дивечовъдът „У“ стопанисва 100 хил. дка ловна територия с 1000 диви свине. Когато дивечовъдът се обърне към фермера и го помоли да не изтравя дивеча върху неговите 100 хил. обработваеми дка, където не остана муха, пчела, мравка дори, така моли яребици, сърни, свине, елени. Земевладелецът фермер ехидно се подсмихва и казва да си гледат работата. Държавата иска от дивечовъда „У“ да избие и унищожи собствените си 1000 диви свине, за да помогне на свиневъда „Х“. Това говори едно единствено нещо – липса на всякаква институция, на институцонална подкрепа, на секторна политика.   Секторната политика в ловното стопанство е точно тази - да потърси баланса на интересите между всички. Днес дивечовъдът трябва да избие собствените си свине, за които е сключил договор с държавата за 15 години да ги стопанисва по определени правила, за да подкрепи свиневъдът „Х“. Няма как да се случи това.   Затова казах в началото – държавата иска да прехвърли отговорността си. Има бездрани, безидейни, безумни чиновници на най-високо ниво. Политически лица, подставени без образование, без ценз, без идея за това как трябва да се решават въпросите. Градусът на напрежението кипи, не поради летните горещини. Градусът на напрежението кипи, България ще се взриви и ще избухне буквално след месеци, ако така продължават безумията на тези политици, които ни управляват в момента.     - До няколко българи по-малко, до може би повечко наранени такива. През юли и август е сезонът на гъбите, на билките, на малините, на къпините, на активния туризъм, на добива на дърва за огрев. В този период ти да вкараш 100-хилядната българска армия от ловци в горите, заедно със своите не по-малко от 10 кучета на ловен район, за прогонване на диви свине. Да обясни някой как на ловджийското куче ще му подскажем да гони дивата свиня, а не малките на сърната, на лопатара, зайците в гората, които са родени само преди месец-два.   Да постигнем някакъв резултат на тази растителност, когато практически от дивата свиня не можем да видим нищо друго освен майките, които водят стадата, тъй като малките са 10-12 кг и са като малки плъхове и зайци и плъхове, които търчат в горската растителност. 99,9 % от българските ловци категорично въстанаха срещу този законопроект, безсмислица или безумие. Това показва надежда, че има все още общество, идея, механизъм за противопоставяне на властовите безумия.   Нищо няма да се получи като краен резултат. Напротив, ще разгоним дивите свине из страната, ще прогоним част от свинете по сухоземната граница в Румъния. Ще постоят там на спокойствие, ще се върнат след двайсетина дни и ще докарат вируса със себе си.   В резултат на това принудително мигриране, което държавата иска българският ловец да направи, за да може след месец-два три, ако влезе вирусът в България, да кажат, че ловците не са се справили и са виновни за проблема. Не – ловците са по-мъдри от тези, които в момента се мъчат да ни управляват.     - Мерките, които се предприемат са изключително закъснели, каквито и да са те. Да, бих могъл да кажа, че има план А и план Б, но има и мерки, които са абсолютно глуповати. Невъзможно е в рамките на един ловно-стопански район да се изгради една площадка за загробване на убитите диви свине. В един ловно-стопански район от 50 хил. дка, може да ловуват няколко ловни групи. Ако си представим, че една ловна група убие две, три, четири, пет, десет диви свине – тя трябва да ги премести на 10-15 км на мястото на тази площадка, където е определена. Това е указание, подписано от чиновници в Агенцията по горите, разпратено е по всички стуктури по места. Като цяло, въпреки някои безумни текстове в мерките за превенция, като цяло са правилни, но безвъзвратно закъснели.     - Не, категорично не. Те не си говорят, какъв синхрон да има? Агенцията по безопасност на храните заедно с Агенцията по горите и редица други институции формално са в един Национален кризисен щаб, но те не координират съвместно мерките си. Какво да ви кажа по темата, дали БАБХ и ветеринарните лекари в страната са подготвени.   Първо, в пограничните райони, както се оказа, поради чумата по дребните преживни животни, ветеринари няма. От няколко години в учебните планове на ветеринарната специалност в Стара Загора и София отсъстват редица важни дисциплини, които дават един общ поглед на ветеринарен специалист по болестите по дивите животни. То не беше шап, птичи грип, бруцелоза, син език, нодуларен дерматит, сега виждате какви са актуалните теми.   На този фон да изключиш с наредба за определяне на минималните изисквания за формиране на учебния план на регулираните дисциплини от ветеринарните специалности редица фундаментални и важни дисциплини, които се изучават във всички страни на ЕС, как очакваме от ветеринарните лекари да са подготвени? Какъв ветеринарен лекар може да си, когато първата и последната ти дума и действия са: „унищожавай“, „изтребвай“, „убивай“, „ликвидирай“. Какво лекуваме, какви профилактични мерки взимаме? Каква превенция, какви национални планове прилагаме?   Стига сме слушали пияниците от Брюксел. Убивай и унищожавай – не може да бъде политика. Вие ме питате за това какви институцонални мерки и съвместни действия и дали институциите помежду си комуникират. Не, така просто държава не се прави!  ", "date": "2018.07.18", "title": "Доц. Христо Михайлов: Убиването и унищожаването на животни не може да бъде политика"}
{"url": "http://epicenter.bg/article/Kancho-Stoychev-i-Andrey-Raychev--Pred-nov--Vestfalski-mir-2-/159553/11/0", "text": "Изглежда, че сегашната ситуация в света ще се запази необичайно дълго – поне що се отнася до политическите играчи.    Основните роли са вече разпределени, актьорите са на сцената, но сюжетът на пиесата все по-трудно се разбира.  Защо? Защото елементарното предсказание, че светът отново ще се разцепи на две половини (САЩ и Европа срещу Китай и Русия) губи своята актуалност. Оптиката на „нова Студена война“ не минава. Тя не обяснява ключовите факти, не позволява да се правят адекватни прогнози. В тази изкривена оптика Тръмп изглежда клоун, Путин – агресор, Си Дзи Пин – скрита заплаха, Макрон и Меркел безпомощно се блъскат за дреболии, въпреки, че корабът вече потъва, а Ердогат свети на хоризонта като допълнителна опасност.  Тази изкривена оптика се появява в резултат на събития с десетилетна давност – след приписаната със задна дата „победа“ на Америка в Студената война. Макар и в кавички, тази „победа“ неизбежно издигна Съединените Щати в позицията на глобален лидер (както това се случва в древния Рим след унищожаването на Картаген). В резултат у цяло поколение западни политици се формира убеждението, че Русия и Китай се стремят към реванш чрез нова спирала на конфронтация.     Светът стана по-глобален, отколкото предполагаха даже най-ярките привърженици на икономическата глобализация. (1) Възникна и получи глобално присъствие една нова представа за суверенитет (в смисъл, че той се базира на признанието на една държава от другите държави и вече не се основава върху сила. Освен това (2) се образува безпрецедентно общо разбиране на природата (никой днес не поставя под въпрос естеството на атома или на ДНК), а също така (3) възникна консенсус във връзка с това, че мирът е нормалното състояние на човечеството. И най-сетне (4) светът глобално се отказа от търсене на универсална, „правилна“ идеология, религия, доктрина. Мигновеният неограничен достъп до информация, който в момента има всеки човек, превръща в нищо не само нашите обичайни понятия за време и пространство, но в известен смисъл – и самата реалност. Всичко това не са просто „нови явления“, те противоречат на цялата досегашна практика на човечеството.  „До сега за технологически пробив, който промени историята, можеше да бъде смятано изнамирането на печатарската преса през ХV век… Просвещението предостави традиционните истини на свободния и склонен към анализ човешки разум… [Днес] когнитивните способности на човека губят своя личностен характер. Индивидът се превръща в набор от данни и тези данни започват да доминират. Истината става относителна. Информацията застрашава да пресили разума“ – пише Хенри Кисинджър.    На глобалната икономика не съответства глобална политическа регулация; и резултат на това несъответствие започват опитите на националните елити да създадат регионални мрежи. В света се формират макрорегиони – не по географски, а по социално-политически признаци. Тоест, главен политически резултат от глобализацията става регионализацията. Това е особено видимо в случая с Европа, но аналогично процеси наблюдаваме и в Арабския свят, и в Южна Америка, и даже в Далечния Изток. А през последната година и половина – и в Съединените Щати, които също могат да бъдат смятани за макрорегион. По този начин новата политика на САЩ е преход от роля на глобален лидер към роля на водещ регион.  Ако тези предположения са справедливи, възниква важен въпрос: как хората възприемат новата ситуация? Ние сме убедени, че е налице гигантска инверсия: Докато „нация“ е нещо, което се мисли през общо минало (обща история и общ език), то „макрорегионът“ се възприема от неговите жители като общо желателно бъдеще, като обща съдба. Това е един нов, неизвестен досега формат на човешкото мислене. Състоянието е необичайно и лошо изучено, но дори мигрантите очевидно пътуват от регион в регион, а не от страна в страна. Нито целят страна („За Германия, Холандия или Франция…“). Нито се схващат като пристигнали от конкретни страни („От Ирак – Афганистан или от Африка?...“).   т.е. като загуба на лидерски позиции на Съединените Щати. Подобна гледна точка има своите основания, но проблемът е там, че тя ни води обратно в оптиката на Студената война, доколкото от това гледище САЩ губят доминиращата си позиция, т.е. търпят поражение. В действителност Америка нито печели, нито губи, а се трансформира.  . Губи ли Франция, когато се отказва от колониите си в средата на ХХ век (така изглежда през 60-те години) или пък се освобождава от едно тежко бреме (както е очевидно днес)? А Великобритания? Или Холандия – в Суринам дори стават масови протести при деколонизацията… А Португалия, където избухна революция, един от главните резултати на която беше деколонизацията на Мозамбик и Ангола? Позицията на единствен световен лидер за четвърт век донесе на Съединените Щати много спорна слава, а също така значително изоставане в инфраструктурата, отбелязва Збигнев Бжежински в своята последна книга „Стратегическо виждане“ (Strategic Vision). Кое е по-добре: да представляваш водещия регион в света или да бъдеш лидираща държава, когато всички проблеми на света се оказват твои проблеми?   – зад стила на шоумен този поглед пропуска същината на действията. Но ако се погледне неговата политика през друга призма и се видят опитите му да изведе напред интересите на своя регион – така, както ги разбира, то ще получим една цялостна картина на събитията и ще стане очевидна деловата хватка на бизнесмена. По-просто казано: точната му сметка. Дали това се харесва на някого или не, но в действията на Тръмп има и логика, и последователност, има отказ от неоконсерватизма и възвръщане към класическия консерватизъм от времената на Никсън.   Затова възникналата ситуация почти „принуждава“ упоритите адепти на американското глобално лидерство да демонизират Русия като територия на своята борба. „Тръмп е руска марионетка“. Трудно е да се състави по-нелепо изречение. Но то прозвуча, върху него построиха мащабна агресивна кампания. Която беше един мързелив, лесен изход от ситуацията, който изглеждаше „безплатен“ и сигурен.   – т.е. върху общественото мнение и глобалното масово съзнание? Едно неотдавнашно проучване на Gallup International Association, проведено в 58 страни от целия свят, показа че привържениците на политическата глобализация са постигнали обратен резултат, включително, че   Като имаме предвид и фиаското с „делото Скрипал“ (което вече прилича на водевил), няма нищо чудно, че „фаворит“ на населението на планетата става руският президент.  Либералният елит, разбира се, има претенциите на ексклузивен дистрибутор на демокрация. Но за ужас на този елит привичното – и „полагащо“ му се – мнозинство (т.е. главното действащо лице на една демокрация) се оказва крайно неприятна изненада. Да цитираме ли тук последните избори в Европа? Или в САЩ?  Защо обаче ситуацията протича така?      Как изобщо е възможно убедително да се доказва, че „милите саудити“ заслужават всеобща похвала, че са разрешили на жените да карат кола? И че китайските комунисти са достойни за аплодисменти за своите постижения, които наистина са направени за сметка на ограничаване на свободите? И че Ким Чен Ун е талантлив и ярък млад човек? И в същото време да се лепят етикети на Путин, който бива представен като нов Дарт Вейдър…   Ако Европа беше човек и ходеше на психоаналитик, неизбежно щеше да получи диагнозата „Маниакално-депресивна психоза“. „Манията“ е широко известна, често се обсъжда и дори осъжда. Същността на претенцията е: „Нашият модел е модел с главно М“. Последна проява на този синдром стана страстното увлечение на Европа по „Арабската пролет“.   В резултат рухнаха няколко арабски страни, а трагични последствия ще се „берат“ и от следващи поколения. (Никакъв „истински“ подходящ за трансплантация социален модел ням, както няма универсална социална етика или естетика.   Социалните модели винаги се развиват при конкретен исторически контекст. Но, разбира се, самоприспиването е много мощен похват, който може да провокира виждане дори за „край на историята“ – за щастие само при отделни индивиди.  Ние по никакъв начин не приканваме Европа да изгори знамето на Лок-Волтер-Монтескьо. Просто искаме да подчертаем, че износът на модели е сложно и много често фатално мероприятие. Този урок Франция би трябвало да е научила още след един от първите опити да изнесе „свободна държава“ – в Хаити преди повече от 200 години.   Европа страда от прекомерно много консенсуси и остър дефицит на цели. Социалният консенсус и социалната цел си приличат, защото са атрибути на бъдещето. Но между двете има и радикална разлика. Целта описва конкретно бъдеще, но общността на силите, които я поддържат, може да бъде и слаба, и временна.   Консенсусът, обратно, описва едно доста неопределено, неясно бъдеще, но общността на неговите привърженици е стабилна и удивително здрава. По същество целта има в ядрото си думата „трябва“, а консенсусът е завързан за думата „не може“. Консенсусът подразбира отказ от определени неща (например насилието). Целта винаги предполага постижение.    Европа е отправила към себе си прекалено много „заповеди“ (в старинния смисъл на думата – забрани). До такава степен, че никой от големите европейски политици не смее публично дори да спомене думата „интереси“, той просто е „задължен“ да доказва всичките си проекти през ценности. (Един вид: Ние никога не целим нищо, освен щастието на всички хора. Такива сме - едни потресаващи хуманисти…) До скоро това изглеждаше твърда опора, но се оказа, че построеното върху нея потъва, не се държи.  Но това не е генетична или фатална особеност. , като стремеж да се излезе от месианската позиция и свързаното с нея лицемерие.   е естествено основание за отказ от евроцентричното лицемерие на политкоректността. Този отказ неизбежно ще доведе до нарушение на сега очевидни икономически правила, до възраждане на протекционизма и национализма. И процесът, разбира се, съдържа огромен риск. Но много по-голям е рискът отново неправилно да интерпретираме историята и да игнорираме изводите от нея, като си въобразим черно-бяла картина, с добавка санкции.  И на балистични ракети за доставка на бойните глави. А напоследък – до създаването на хиперзвуково оръжие.   (отново да подчертаем – съвсем не географска!) – не е нечия идея или проект. Това е обективен процес, който води до няколко неизбежни резултата. Част от тези резултати са:   - един принципно нов военен баланс;   - нова формула на световната валута/валути;   - регионализация на цените на работната сила;   - разпадане на единното интернет пространство;   - междурегионално икономическо съперничество;   - и мн.др., в това число появата на регионално и световно обществено мнение.  Към междурегионален баланс водят два пътя – един дълъг (през стълкновения и военни конфликти) и един къс – чрез договори от типа на знаменития Вестфалски мир.", "date": "2018.07.18", "title": "Кънчо Стойчев и Андрей Райчев: Пред нов „Вестфалски мир“2  "}
{"url": "http://epicenter.bg/article/Kandidatat-za-shef-na-NZOK-s-predlozheniya-za-nov-red-i-organizatsiya/159547/2/0", "text": "Аз съм участвал в екип, направил най-големите промени в лекарствената политика. През 2004 година направихме друга генерална промяна, която касаеше основно ценообразуване на база най-ниска цена в други държави.  Това посочи кандидатът за шеф на НЗОК д-р Дечо Дечев, по време на изслушване в здравната комисия на Народното събрание.  Пред комисията той предложи промени в реда и организацията, касаещи лечението на пациенти в чужбина.  Той предложи да бъдат обединени в едно звено трите структури, които в момента се занимават с това и даде пример от опита му като настоящ директор на болница “Св. Иван Рилски”.  По думите му, когато има недостиг на капацитети за решаване на даден казус, същият да се реши на територията на България, като бъде поканен чуждестранен екип в България.  Цялата предоперативна подготва ще се извършва у нас, по този начин ще се спестят огромни средства, а и така нашите екипи ще придобиват опит, каза той.  Контролът е друга важна тема, посочи кандидатът за шеф на НЗОК.  По думите му активно осигуреното лице трябва да бъде включено в контрола, и да получава информация.  Дечев предложи да се въведе задължителен за болниците финансов отчет за всички допълнителни плащания.  ", "date": "2018.07.18", "title": "Кандидатът за шеф на НЗОК с предложения за нов ред и организация"}
{"url": "http://epicenter.bg/article/Ministar-Radev--Ostavat-oshte-tri-ognishta-v-Bolyarovo--Politsiyata-shte-e-mnogo-stroga-/159548/2/0", "text": "Утре ще продължи евтаназията на животните в заразените райони, съобщиха от МВР.   Тя знае, предупредени са – където се появи нещо, отиваме, унищожаваме, дезинфекцираме, да не се притесняват – компетентни са хората, това правим от утре сутринта...”, обяви силовият министър Валентин Радев, съобщава bTV.   Директорът на агенцията по храните Дамян Илиев беше категоричен: „ МВР затяга контрола в района с чума по животните, каза вътрешният министър Валентин Радев след заседание на оперативния щаб, който беше сформиран за решаването на кризата.   Всичко това са мерки от плана на БАБХ, за да не се разпространи заразата. Всички документи, издадени досега за всички мерки, са законни. Затова от утре МВР започва работа по всички начертани мерки, каза още министърът.  Заместник-земеделският министър Атанас Добрев съобщи, че Националният епизоотичен щаб се събира за изчисляване на икономиески щети.  . Около Констанца е констатирано такова огнище.  Шефът на БАБХ Дамян Илиев уточни, че в района на ямболските села има вече доста изследвания с отрицателни резултати. Днес се очаква още голяма група резултати. Не можем да отстъпим пред призива \"ние обичаме животните\", допълни той. Няма никакво закъснение на чуждестранните лаборатории, нито на европейско ниво, увери той.  Не може да се каже дали огнищата намаляват, защото бяхме възпрепятствани да си свършим работата, каза още вътрешният министър. Остават три активни огнища. Министър Радев е притеснен от изострянето на напрежението в региона.  , обеща той и призова да не се събират повече протестиращи.", "date": "2018.07.18", "title": "Министър Радев: Продължаваме с евтаназията. И започваме със стадото на баба Дора."}
{"url": "http://epicenter.bg/article/Partiyata-na-Valeri-Simeonov--GERB-prodade-darzhavata-za-58-miliona-leva/159549/2/48", "text": "След скандалите на тема „тютюн”, „бензин” и „дискотеки”, управляващата коалиция се пропука отново по оста „ГЕРБ – националисти”. Този път темата са приватизационните сделки.   „Днес ГЕРБ продаде държавата за 58 млн. лв. – това е сумата, която трябва да се даде от страна на Параходство \"Български морски флот\", заяви на брифинг в парламента Валентин Касабов от НФСБ, след като в пленарна зала бяха приети на второ четене промени в Закона за приватизация и следприватизационен контрол.   Според новите текстове специфични задължения, пряко свързани с осъществявания от приватизираното дружество предмет на дейност, не могат да бъдат вменени на купувача за повече от 5 години. Разпоредбата се прилага и за сключени приватизационни договори, по които към датата на влизане в сила на този закон няма непогасени плащания за неустойки за неизпълнени през първите 5 години следприватизационни задължения.   Според националистите текстовете директно обслужват бизнесмена Кирил Домусчиев по линия на придобития от него „Български морски флот”: „ Страшно е, когато една коалиция се продава за лесни пари. Страшно е, когато в България има царе. Преди това имахме един цар Киро, сега имаме цар Киро 2”.    „От НФСБ сме безкрайно възмутени и се питаме докога ще продължи тази непочтена игра от страна на колегите от ГЕРБ. Вчера имахме съвет на коалициите. Тази поправка и самият закон колегите от „Атака” бяха готови да го оттеглят, но се противиха колегите от ГЕРБ, което ясно и категорично показва едно – олигарсите в България продават интересите на българите“, заяви Касабов, цитиран от БТВ.   И продължи с фронтална атака: „Питайте Бойко Борисов по какъв начин е зависим от братя Домусчиеви. Това е големият въпрос, който задава Валери Симеонов. Задаваме и ние този въпрос”.   Депутатът Борис Ячев пък упрекна опозицията, в лицето на БСП, ДПС и Воля, че не са взели отношение по време на дебатите. „В момента говорим за едно мълчаливо мнозинство, специално по този законопроект, което сигурно не е политическо, но е икономическо“, аргументира се той.   На обвиненията отговори председателят на Правната комисия Данаил Кирилов, който отрече той или друг депутат от ГЕРБ да са предлагали поправки в спорните два параграфа. На въпрос дали чрез промените в закона за подарят 58 млн. лева на братя Домусчиеви, той отговори: „Нищо подобно“.", "date": "2018.07.18", "title": "Партията на Валери Симеонов: ГЕРБ продаде държавата за 58 милиона лева"}
{"url": "http://epicenter.bg/article/Kiril-Dobrev--Nay-vazhna-e-pametta--koyato-nosim-i-predavame-na-pokoleniyata--snimki-/159551/2/0", "text": "“ Без БСП, без всеки един редови член на левицата, тук - днешният празник по повод откриването на паметника на Васил Левски, нямаше да се случи”. Това каза заместник-председателят на БСП Кирил Добрев днес в гр. Руен.    “Почти 9 години тази инициатива се проточи, но накрая, със съдействието на Националния съвет и парламентарната група на “БСП за България”, паметникът на този велик българин вече е факт”, допълни той. “Аз съм сигурен, че макар и да не се чу от микрофона, че левицата е спомогнала за този празник, хората го знаят”, коментира още заместник-председателят на БСП.   Добрев подчерта, че с осъществяването на днешната инициатива, всеки един член на левицата в община Руен, може да се гордее и да има самочувствие. “Няма как да имаме претенции, че можем да управляваме тази държава, ако нямаме самочувствие”, добави той.   “ Хората вървят след победители, те тръгват след лидери със самочувствие и ако нещо трябва първо да променим в БСП, то това е самочувствието във всеки един от нас”, допълни Кирил Добрев. “БСП винаги е носила отговорност за действията си, БСП не е политическа еднодневка и скоро ще отбележим поредната си годишнина на Бузлуджа”, коментира зам.-председателят на левицата.    “ Поколения, свързани с тази партия ще се съберат на върха, за да отбележат своя празник”  - каза пред присъстващите той.брев припомни, че в събота ще бъде представен проект на “Визия за България”, където ще бъдат засегнати 4 основни теми: здравеопазване, образование, регионално развитие и икономика и доходи. “Тази визия тръгва за обсъждане в цялата партия - във всяка една организация. Отделно ще бъде представена пред обществото - ще бъде предоставена на експерти, специалисти, браншови и НПО-организации, за да могат да кажат своите предложения”, допълни Кирил Добрев.    “ Целта е тази визия да стигне до всеки български гражданин, който да направи своето предложение, защото само програма, която е минала на обсъждане през народа, може да се нарече управленска програма” - подчерта заместник-председателят на БСП.", "date": "2018.07.18", "title": "Кирил Добрев в Руен: Най-важна е паметта, която носим и предаваме на поколенията (снимки)"}
{"url": "http://epicenter.bg/article/Radev-v-Bolyarovo-za-izbitite-zhivotni--Samo-s-pari-nyama-da-stane--vazhen-i-dialogat/159554/2/48", "text": " Става въпрос за поминъка на хората и тяхната съдба в този беден граничен район. Това заяви в Болярово президентът Румен Радев след среща с животновъди и ръководството на общината, предаде БТА.   Начинът на унищожаване на животните тук унищожава крехкото доверие на гражданите в българските институции,  заяви президентът Румен Радев в отговор на журналистически въпрос в Болярово.     Президентът посети града, за да се срещне със засегнатите стопани в района на Странджа и проведе среща с кмета на Община Болярово Христо Христов, в която участваха и кметовете и кметските наместници на Воден, Странджа, Шарково и Крайново, представители на полицията и на ветеринарните служби.     който не се изчерпва само със сектор „Животновъдство“. „Това е проблем за поминъка на хората и тяхната съдба в този беден граничен регион, както и за националната сигурност, държавността и функционирането на нашите институции.   Трябва дълготрайна, устойчива политика на държавата за възстановяване на поминъка на тези хора“, добави Румен Радев.  Президентът призова правителството да обърне внимание на проблемите на хората, така че те да почувстват държавата на своя страна. , каза още президентът.    Румен Радев беше категоричен, че абдикирането на държавата от много важни функции като наблюдение, профилактика, карантина и пристъпването към крайната и най-лесна мярка – просто унищожаване на животните, не е решение.  Попитан дали ситуацията налага да бъде свикан Консултативен съвет за национална сигурност, президентът заяви, че   и е нужно първо да се оцени как ще бъдат извършени тези дейности и какви дългосрочни стъпки ще бъдат предприети за възстановяване и стабилизиране на поминъка на местните хора.   за да не се допусне обезлюдяване на района и поискаха юридическа помощ за запазване на субсидиите за използваните пасища. Отправен беше и апел за осъществяване на програмата „Странджа-Сакар“, в която са включени проекти за 70 млн. лева за развитието на пограничните райони.   По думите на президента нужни са административни мерки, например като запазването на пасищата в района. Отново се поставя и въпросът за проблемите на  петте гранични общини в Ямболска, Бургаска и Хасковска област.   След това президентът отиде в общината, където се срещна с кметовете на селата, в които има огнища на заразата.    На излизане Румен Радев обясни, че най-важното в тази ситуация е диалогът и че само с пари няма да стане. Също така сподели, че се чувства с вързани ръце, защото в тази ситуация няма как да отпусне повече пари. ", "date": "2018.07.18", "title": "Радев в Болярово за избитите животни: Само с пари няма да стане, призовавам за диалог! (снимки)"}
{"url": "http://epicenter.bg/article/Prof--Ivo-Hristov--Opitvat-se-da-presekat-geostrategicheskiya-prevrat/159556/2/0", "text": "Опитват се да пресекат геостратегическия преврат - това, което се случва в САЩ от една година. Това коментира депутатът от \"БСП за България\" проф. Иво Христов в предаванто \"Лице в лице\" по БТВ. Сериозни центрове в САЩ си направиха сметката, че на Америка й излиза солено да е \"лидер на Запада\", смята анализаторът.   Сериозни сили в САЩ смятат ЕС за конкурент, подчертава той. Кресливите медии създават усещането, че те са общественото мнение. Те не са. Има едно мълчаливо обществено мнение, в това число са много американци, подчерта той.   Америка изпусна Китай, към 2030 г. той вече няма да може да бъде спрян, каза той.   Америка не вижда геополитически интерес от Сирия, каза още той. И обърна внимание, че югът на Сирия е очистен от джихадисти.   Светът е пред нова геополитическа революция, а ние се правим, че не я забелязваме, бе неговият извод. Когато ползите от експанзията станат по-малки от приходите, идва часът за промяна, каза още проф. Христов. Според него САЩ в момента са в позицията на късната Римска империя, времето на т.нар. военни императори.   Ние сме в навечерието на грандиозни промени, убеден е той.   На пресконференцията в Хелзинки нито Тръмп, нито Путин споменаха ЕС. Това да ни е за урок, каза още той.   „Тръмп е само върхът на един айсберг. Много мощни сили в САЩ направиха възможна промяната на Тръмп, курсът, който олицетворява Тръмп, е само началото. Съществуващият досега ред, в който световната суперсила САЩ играе ролята на водач на Запада – сериозни сили в САЩ си дадоха сметка, че всичко това става за сметка на САЩ като национална държава”, коментира анализаторът.  Именно затова се налага „ако трябва – сриване на геометрията на геополитическата сигурност”.  Той подчерта, че администрацията на Тръмп за година е направила това, което другите не са успели за 20 и ако „кресливите медии” и „елитите” са срщеу него, то в подкрепа на новия курс е „мълчаливото мнозинство – американските работници, американските служители, голяма част от силовия апарат”.  По думите му е важно да се проследи дали „тръмпистката партия” ще извоюва контрола над Камарата на представителите и Сената през следващите месеци.   Мощните критики към американския президент Доналд Тръмп след срещата му с Владимир Путин са опит да се провали политическият пробив, постигнат в хода на разговорите в Хелзинки, коментира в студиото на „Лице в лице” проф. Иво Христов.  Според него новият триъгълник, около който се изграждат международните отношения, е съставен от САЩ, Китай и Русия, като е нормално Тръмп и Путин да работят заедно в сферите, където интересите им съвпадат.        ", "date": "2018.07.18", "title": "Проф. Иво Христов: Светът е пред нова геополитическа революция, а ние се правим, че не я забелязваме"}
{"url": "http://epicenter.bg/article/Zdravnata-komisiya-v-NS-odobri-edinstveniya-kandidat-za-shef-na-NZOK/159558/2/48", "text": "Единодушно, с 14 гласа „за\" парламентарната здравна комисия одобри д-р Дечо Дечев за управител на НЗОК, предаде „Фокус“. Предстои окончателното решение да бъде взето в пленарна зала.    Преди това Дечев изложи пред депутатите от комисията концепцията си за управление на Касата. Той е и единственият кандидат за поста, предложен от ГЕРБ и „Обединени патриоти\". До избор на нов управител на Касата се стигна след като на 20 юни парламентът освободи предсрочно проф. Камен Плочев от поста.   Очевидно е, че проблемите в някои пера на бюджета на НЗОК и в контрола стават хронични и постоянно се задълбочават, каза д-р Дечо Дечев преди да бъде одобрен. „НЗОК не е лечебно заведение, а финансова институция, чието ръководство има задача да провежда политика за спазване на предварително заложените параметри на бюджета\", обяви той. „Политиката трябва да води до баланс между интересите на осигурените лица, индустрията и изпълнителите на медицински дейности. Там, където под влиянието на различни лобита във времето, е нарушаван този принцип, са най-големите проблеми в момента\", заяви д-р Дечев.   „Цел в лекарствената политика, която трябва да се постави като главна- спазване на предварително заложените параметри в бюджета. В резултат на ежегодно повишаващият се ръст на разходите, главно за иновативните лекарства, се достигна до процентно отношение, между тях и разходите за болнична помощ, непознати за никоя цивилизована държава. За тази година се очаква те да се изравнят\", обясни той. „Обикновено тези разходи трябва да бъдат минимум 1 към 2. Тази година включвайки и разходите за лекарства, които се използват по клинични пътеки се очаква, те са се изравнят\", каза още Дечо Дечев.   Предлагам на базата на международно признати критерии и ръководства за лечение да се остойностява лечението с най-висока ефикасност, което да стане референтно за дадената диагноза, каза още Дечев. „Предлагам стриктно спазване на принципа ефективност- ефикасност\", обяви той.   „Ако имате трима пациенти с една и съща диагноза, при които се прилагат три различни терапии и при трите се постига еднакъв положителен резултат, казваме, че критерият ефективност е постигнат. Разходите за лечение обаче са различни, тоест имат различна ефикасност\", обясни д-р Дечев.   „Предлагам създаване на реална конкурентна среда между изпълнителите на медицинска помощ. В момента НЗОК изплаща напълно онкомедикаментите, независимо от ефикасността им\", посочи той. „Друг принцип, който касае промяна в реда на скъпоструващи лекарства- намаляване на субективизма за изписване на лекарства по протоколи\", обяви Дечо Дечев. „В момента отпускането на препаратите много се забавя, което води до други проблеми\", каза още той.   Дечо Дечев е завършил висше образование с образователно квалификационна стенен „Магистър\" в Медицинска академия-София и е с придобита медицинска специалност „Ушно-носно-гърлени болести\" През 2010 г. е придобил магистърска степен по специалност „Мениджмънт на здравните грижи\" Владее английски и руски език. Започва работа като завеждащ УНГ кабинет в общинската болница в град Ихтиман, продължава като лекар в Окръжна болница-София н в МВР болница. От 1995 г. до 1997 г. е работил в Министерството на здравеопазването като началник на Отдел „Лекарствена политика\". От 2004 г. до 2008 Р. е бил последователно заместник -директор на НЗОК и член на Управителния съвет на НЗОК. От м. август 2008 г. до настоящия момент е кратко прекъсване, е директор на УМБАЛ \"Св. Иван Рилски\" гр. София, която е една от държавните болници без просрочени задължения и с положителен финансов резултат.   Доктор Дечев е преминал редица обучения в сферата на управление на болничната система и формиране на здравна политика.", "date": "2018.07.18", "title": "Здравната комисия в НС одобри единствения кандидат за шеф на НЗОК д-р Дечо Дечев"}
{"url": "http://epicenter.bg/article/Byurhan-Abazov--Protestat-na-zhivotnovadite-ne-postigna-nishto-za-horata-v-Strandzha/159560/2/0", "text": "Няма връзка между исканията на протестиралите днес в София животновъди и проблемите на хората в Странджа, чиито стада бяха избити заради съмнения за чума. Това коментира пред БТВ депутатът от ДПС Бюрхан Абазов.   „Какво постигнаха протестиращите във връзка със заболяването? Отговорът е „Нищо”. Получиха 5 лв., нима получиха по-висока изкупна цена на млякото или на агнешкото месо?”, коментира още той.   Според него в целия сюжет властта се е държала предвидимо: „Нагло и арогантно поведение пред дребните животновъди в селата, отстъпчиво поведение пред протестиращите и вадене на допълнителни пари при събирането на трима души пред Министерския съвет”.   Абазов е на мнение, че уволнението на зам.-министър Цветан Димитров е доказателство за провала на управляващите в сектор „Животновъдство”.   По думите му едва сега се случва това, което е трябвало да стане още с първите доказани случаи на чумата от преди 2 седмици – заграждане на селата, дезинфекциране, пунктове по кръстовищата. Депутатът отбеляза, че за такива ситуации има предварително разписан план и „полувоенизирана” система, която обаче явно не е сработила.   Народният представител отбеляза, че не може да се вини за това само МЗХ, защото МВР, „Гранична полиция”, областните управители, АПИ и други структури също имат ангажименти, вместо изпълнението на които обаче виждаме „анархия и непоследователни действия на всички ведомства”.   Бюрхан Абазов предупреди – ако се забавим още малко, можем да стигнем до ситуация на България да бъде забранено да продава агнешко и овчи продукти в целия ЕС. Той даде пример с мярката да се поставят КПП-та на старопланинските проходи. Според него за евронаблюдателите това е ясен сигнал – заразата е изтървана в Южна България и сега се спасява Северна.   Депутатът смята, че всичките слухове около епидемията са резултат именно от арогантното отношение на държавата, която не е изпратила свои представители да говорят навреме с животновъдите.", "date": "2018.07.18", "title": "Бюрхан Абазов: Протестът на животновъдите не постигна нищо за хората в Странджа"}
{"url": "http://epicenter.bg/article/Ninova--Dnes-e-den-za-poklon-i-blagodarnost---181-godini-ot-rozhdenieto-na-Vasil-Levski/159561/2/0", "text": "\"Днес е ден за поклон и благодарност - 181 години от рождението на Васил Левски. Поклон пред делото и себеотрицанието му. Благодарност за най-съвършения урок по родолюбие.\"    Това написа във Фейсбук лидерът на БСП Корнелия Нинова по повод годишнината от рождението на Апостола на свободата.    \"Заветите на Апостола ни дават национално самочувствие. Но те ни и заклеват в чест и отговорност, борбеност и почтеност. Важно е да помним, защото преклонението ни днес показва, че нито бесилото, нито времето могат да заличат Неговата отдаденост на Отечеството. Поклон и пред Гуна Кунчева - българката, майката, която роди и отгледа любимия герой на България\", допълни тя.", "date": "2018.07.18", "title": "Нинова: Днес е ден за поклон и благодарност - 181 години от рождението на Васил Левски"}
{"url": "http://epicenter.bg/article/Parvan-Simeonov--Ne-e-izklyucheno-NFSB-da-si-tragne-ot-koalitsiyata/159562/2/48", "text": "„Много пъти сме си говорили, че на повърхността нещата са спокойни, но надолу всичко е гнило. Медиите са малко по-топли към властта. От нищо става нещо. Сега е лято и няма да е драматично, но наесен, всички тези напрежения ще се съберат над главата на  правителството”.  Това коментира пред Канал 3  политологът Първан Симеонов.   „Ние българите обичаме да търсим нови алтернативи. Тази власт се задържа много дълго и дори да не бяха правели грешки, пак щяхме да се оглеждаме. Има няколко протеста, в които са две опозиции и това е много опасно за ГЕРБ. Тези два типа хора звучат еднакво, дори и да не се обединят. Тези две неща звучат еднакво за Босия, за протеста на майките и за животните. Не случайно политолозите ги делят на зелени, червени и други. Има моменти, в които тези отделни течения звучат в синхрон и наесен това ще е драма за управлението.”, категоричен беше той.   „Десните не са на мода, те по-скоро са либерални. Те могат да са гласовити и настойчиви и си вярват- нещо, което да е опасно в смисъл на това, че се конкурират за гласове, които и ГЕРБ желаят. Тези хипотези са важни, защото на местните избори има балотаж и на него ако има кандидат на ГЕРБ и друг - може да стане нещо изненадващо”, каза още Първан Симеонов.   „Валери Симеонов си извоюва правото да звучи като гласа на българската политика. Той има по детински сръдлива линия и това се харесва. Който го обича за това, което прави по морето, го мразят за това, което прави за пушенето. Валери Симеонов не оставя никой равнодушен. Той може да стреля във всички посоки и не е изключено да обърне масата и да си тръгне, но е сигурно, че е бизнесмен и ще помисли преди да прави каквото и да е. Карайки се в коалицията- те печелят. Отдавна няма коалиция. Не знам дали има ясен план какво следва. Всеки от тях може да развали коалицията, но въпросът е защо биха го направили. 1+1+1 в политиката не е равно точно на 3”, заяви политологът.   „Председателството подейства добре- доста обезболяващо. Ролята на България се приема по-добре в Западните Балкани. Борисов е овладял средата. Той се е харесал на тези хора и качва и позитивите и негативите, което нормализира сивата зона и неразпознаваемостта, влязъл е в телевизорите на хората. Грешката е, че премиерът гледа много навън, а проблемите са отвътре”, отсече Първан Симеонов.", "date": "2018.07.18", "title": "Първан Симеонов: Не е изключено НФСБ да си тръгне от коалицията"}
