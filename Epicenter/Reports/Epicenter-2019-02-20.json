{"url": "http://epicenter.bg/article/Borislav-Tsekov--Politicheskata-ataka-na-GERB-sreshtu-nas-e-bazirana-na-lazhi-/175790/2/0", "text": "Днес, от парламентарната трибуна, по повод на ветото на президента на Републиката по промените в Закона за защита на личните данни, г-жа Десислава Атанасова от ГЕРБ е тиражирала лъжи и неверни твърдения по мой адрес и по адрес на г-н Петър Кичашки.  Г-жа Атанасова очевидно е подведена, защото не мога да допусна, че юрист може да говори подобни неща. Тя безкритично тиражира лъжите на няколко сайта, срещу които от утре започваме съдебни дела. Няма никакво „осъждане“ и нас не ни \"съдят\". Ние съдим КЗЛД по административен ред. Второ никаква „последна инстанция“ не се е произнесла. Предстои разглеждане на този административен спор пред Върховния административен съд. Сиреч не са компютри, ами са компоти. И не са ни ги пращали, а сме ги върнали. Друга лъжа, тиражирана от медиите на подсъдимите за гигантски данъчни измами и пране на пари олигарси, е и че било имало „стотици жалби“, а според част от тези сайтове „десетки“, срещу инициативен комитет, в който аз участвах в референдума през 2016 г. Каква е истината? Преди три години по повод на референдума срещу партийните субсидии, една гражданска среда се регистрирахме като инициативен комитет за информационната кампания за националния референдум. В хода на събирането на подписката, се оказа, че наши недоброжелатели, които бяха против референдума, са ни устроили провокация – няколко души са вписали в подписката чужди данни, за да дискредитират инициативата ни. Знаем от къде идва провокацията. Изцяло политическа. На това основание в КЗЛД тогава постъпиха няколко жалби. Само няколко от общо 4058 граждани, които ни подкрепиха. Две от тях КЗЛД отхвърли, а за другите четири, без да ни уведомява, без да спазва закона, ни наложи административни глоби. Ако имахме каквато и да е вина, щяхме да платим тези глоби и отдавна този случай щеше да е приключен. Но ние нямаме и не сме извършили никакво нарушение. Затова потърсихме правата си по съдебен път. Ние съдим КЗЛД, никой не ни съди нас. Мина първа инстанция, а вчера внесохме жалба през Върховния административен съд. Става дума за административна глоба, чиято законност оспорваме и която не е в сила и ще падне в крайна сметка в съда, защото е поставеновена под натиск и в пълно нарушение на закона и на конституционното право на защита. Такива административни глоби нямат нищо общо с „осъждане“. Когато КАТ ви налага глоба за превишена скорост, това „осъждане“ лие“? Ние си търсим правата срещу един административен произвол. Следва да се отбележи, че има стотици жалби срещу почти всички партии, коалиции и инициативни комитети, които участваха в референдума и президентските избори през 2016 г. Сегашните атаки срещу нас са част атаките на управляващите към президента. Следва да се уточни, че аз не съм „съветник“ на президента, не съм на щат, не съм на държавна заплата. Членовете на правния съвет са на обществени начала и предоставят правни становища от време на време и по отделни теми, когато има нужда от това. Накрая, имам въпрос към г-жа Атанасова: защо тя не беше толкова „принципна“, когато нейният парламентарен шеф г-н Цветан Цветанов беше аистина осъден и то за за престъпление от първата инстанция на 4 години затвор? Горната инстанция после го оправда, но при осъдителната присъда на първата инстанция г-жа Атанасова не поиска той да бъде отстранен. А в случая с административната глоба, която обжалвам, става дума за обикновен администативен спор, а не за наказателно дело, какъвто беше случаят с г-н Цветанов. Ясно е, че става дума за политическа атака срещу мен и мои съмишленици, която е опит да ми затворят устата като критик на управлението. Няма да стане! Ще продължа да критикувам властта, която и да е тя, щом върши безобразия, както и ще признавам положителното, когато има такова. Това е принципният подход. Останалото е политическа партизанщина. ", "date": "2019.02.20", "title": "Борислав Цеков: Политическата атака на ГЕРБ срещу нас е базирана на лъжи!"}
{"url": "http://epicenter.bg/article/Tsvetan-Tsvetanov-kam-BSP--Ultimativnoto-povedenie-e-nepriemlivo--Badete-smeli-i-chestni-/175722/2/0", "text": "\"Днешният ден е исторически за България и за Република Северна Македония, това е финалът на един политически процес, за който имат заслуги всички правителства на България от 1992 година, които подкрепяха независимостта на Македония. Нека си припомним изключително важната Декларация подписана от премиерите Георгиевски и Костов, по време на войната в Косово, която застрашаваше Балканите. Точно тогава българското правителство и българските политици направиха всичко възможно за подкрепа на нашите пирятели от Македония. Нека отдадем заслуженото на това, което се направи на Солунската среща, на Берлинския процес, защото Европа винаги е смятала, че Западните Балкани са част от ЕС. И нека не забравяме какво направи българското правителство в първото си европредседателство\", заяви от парламентарната трибуна председателят на ПГ на ГЕРБ Цветан Цветанов.   Той припомни и ролята на европейските държави и политици, които подкрепиха инициативата за интеграция на Западните Балкани. \"Ще припомня един разговор с господин Джафери, когато той показа мъдрост, каквато всички политици на Балканите трябва да имаме. Тогава той каза, че ако се връщаме към всичко, което е разделяло Балканите, няма да имаме бъдеще за нашите деца\", обърна се Цветанов към председателя на македонския парламент.   \"За мен е много тревожен фактът, че днес отсъства БСП. Аз мога да кажа, че в немалко от случаите, когато е ставало дума за региона те са имали отговорна позиция. Съжалявам, че заради едноличното решение на лидера на БСП и страха и, не даде възможност на демократично мислещите от БСП да присъстват днес. Много е болно и жалко, когато политически решения уронват имиджа и авторитета на българския парламент, където е мястото за политическите дебати. Не е нормално за тях да са гласували български граждани и те да не са тук в такъв важен момент. Ние сме в ситуация, както в началото на българското председателство. Тогава пак БСП отказа да влезе в българския парламент преди посещението на председтеля на ЕП Антонио Таяни. Тогава Димитър Главчев направи най-голямата си лична жертва-той подаде оставка, за да задоволи потическото его и егоизма на БСП, но да можетук да присъстват всички български народни представители\", коментира Цветанов.   Той се обърна към депутатите от БСП с думите: \"Ултимативното поведение е неприемливо\" и ги призова да бъдат смели и честни към избирателите си.   Малко по-късно Ратификацията на протокола за присъединяването на Северна Македония към НАТО беше приета със 140 гласа, нито един \"против\" и нито един \"въздържал се\".   Рагификацията, която се извършва с две гласувания беше извършена в рамките на едно и също заседание, за да може да се ускори процесът на присъединяване на Северна Македония.  ", "date": "2019.02.20", "title": "Цветан Цветанов към БСП: Ултимативното поведение е неприемливо! Бъдете смели и честни!"}
{"url": "http://epicenter.bg/article/Karayancheva--Balgariya-ne-spesti-usiliya--za-da-varne-Severna-Makedoniya-v-dnevniya-red-na-ES/175723/2/0", "text": "България ще продължи своята последователна подкрепа за усилията на Северна Македония за европейска и евроатлантическа интеграция. Това заяви председателят на Народното събрание Цвета Караянчева в разговора си с председателя на Събранието на Република Северна Македония Талат Джафери, съобщиха от пресцентъра на Народното събрание. Талат Джафери е в България по повод гласуването в Народното събрание на законопроекта за ратифициране на Протокола към Северноатлантическия договор за присъединяването на Република Северна Македония.   \"Поздравявам Ви за успешното завършване на ратификацията на Договора от Преспа и за приемането на протокола към Северноатлантическия договор за присъединяване на Северна Македония към НАТО\", заяви в Цвета Караянчева. Тя подчерта, че България не спести усилия, за да върне страните от Западните Балкани, и особено Република Северна Македония, в дневния ред на ЕС. \"Това беше и приоритет на първото за страната ни председателство на Съвета на ЕС\", добави председателят на Народното събрание.   Председателят на Събранието на Република Северна Македония Талат Джафери изрази благодарност към България за усилията и подкрепата, която страната ни е оказала за европейска и евроатлантическа интеграция на Северна Македония. \"Диалогът и сътрудничеството могат да ни водят напред\", добави той.   Председателят на Народното събрание отбеляза, че са видими ползите от Договора за приятелство, добросъседство и сътрудничество между двете страни. \"Секторното сътрудничество все повече нараства и се задълбочава, но е нужно да работим за по-добрата транспортна и инфраструктурна свързаност между страните от Западните Балкани\", подчерта Цвета Караянчева. Тя посочи, че това би допринесло за развитието на икономиките в региона и за привличане и насърчаване на инвестициите. \"Длъжни сме да работим и да вървим напред в усилията си за осигуряване на възможности за пълноценна реализация младите хора в нашата страна\", заяви Талат Джафери.   \"Народното събрание е готово да сподели своя опит в процеса на присъединяване към ЕС и с радост би оказало подкрепа на парламентаристите от Северна Македония\", заяви Цвета Караянчева. \"По-лесно се работи и напредва, когато имаш приятел като България\", подчерта председателят на Събранието на Република Северна Македония.  ", "date": "2019.02.20", "title": "Караянчева: България не спести усилия, за да върне Северна Македония в дневния ред на ЕС"}
{"url": "http://epicenter.bg/article/Vizhte-preskonferentsiyata-na-Korneliya-Ninova---NA-ZhIVO-/175762/2/0", "text": "Няма да взимаме пари, няма да се возим на служебни коли, докато сме извън парламента!   Това заяви пред медиите на пресконференция лидерът на БСП Корнелия Нинова. Тя подчерта, че решението червените депутати да напуснат парламента е взето от Националния съвет на партията и пак пленумът трябва да реши те да се върнат в пленарната зала.   Управляващите сътвориха законодателен хаос с Изборния кодекс, категорична е лидерът на БСП. Тя отговори така на журналистически въпрос как ще коментира последния ход на управляващите - парламентарната правна комисия отложи промените в кодекса, изчаквайки решението на президента Румен Радев.   Нинова припомни, че в хода на дебатите  - първо в правната комисия, а след това и в пленарната зала миналия четвъртък, социалистите са предупреждавали да не се пипа преференцията. Но аргументите им не са били чути. Едва след възмущението, което промените в кодекса предизвикаnа, се стигна до намеса на премиера и обещание за обрат. Но последва намерение от страна на ГЕРБ да разгледат промени в Изборния кодекс преди да има вето на президента или обнародване на вече приетите изменения в Изборния кодекс. От ГЕРБ не се съобразиха с мнението на юристите, че това е против закона, припомни Нинова. И попита риторично представителите на медиите, поглеждайки часовника си - \"Как да коментирам, като не знам какво ще решат до довечера?\"   В началото на пресконференцията лидерът на БСП Корнелия Нинова информира, че е имала среща с протестиращите фармацевти. Днес повече от 700 аптеки в страната не отвориха, заради изискването да се закупи нов софтуер, за да се отговори на нова евродиректива. „Както знаете, днес има протест на фармацевтите и стотици аптеки в страната са затворени. Изпълнителното бюро на БСП проведохме среща с Националната аптечна камара по тяхно желание тук в сградата на „Позитано“ 20. За да няма спекулации и фалшиви новини, че БСП яха протестите, всички наши обсъждания се базират на споразумение за сътрудничество“, обърна се към журналистите Корнелия Нинова.   Според социалистите аптечната дейност трябва да бъде държавна политика и да се гарантира достъп на всеки българин до лекарства.   Отново политика в подкрепа на олигарсите и големите и убиване на малкия бизнес! Направиха пълен хаос, както с всичко друго, бе изводът й от чутото от фармацевтите. Социалистите настояват за аптечна карта, за да имат достъп до лекарства всички граждани.   Некадърност и безхаберие за положението на народа, бе изводът на Нинова. Настояваме за единни държавни цени, каза още Нинова. И цитира, че такива има в Австрия, Германия, Гърция и други държави от ЕС. „Обединихме се и настояваме за единни държавни цени. Не може едно лекарство в Перник да бъде 1,8 лв., в София – 3 лв., във Враца – 2,5 лв. По информация на камарата единни държавни цени има в Австрия, Германия, Франция, Швеция, Гърция и редица други европейски държави. В нашата „Визия за България“ ние настояваме за държавна политика в областта на здравеопазването, снабдяването с лекарства, така и тук имаме пълно съвпадение. Нека не ни казват, че това е антиевропейско, че е остаряло. В половината европейски държави ги има“, бяха точните думи на Корнелия Нинова. Тя допълни, че с представителите на Камарата са се обединили да се направи аптечна карта за страната, защото \"подобно и на здравните заведения, аптеките са съсредоточени в големите градове, а много малки населени места и цели области от България с тези мерки ще останат без аптеки\".   „С това, което направиха в аптеките, сътвориха пълен хаос поради некадърност управляващите от ГЕРБ. Убиват малкия и среден бизнес. Малки и средни аптеки ще затворят, защото не могат да си го позволят. Интересното е, че спестяват разходите на производителите на лекарства, които са едни от най-богатите фармацевтични компании и прехвърлят тези задължения на малкия и среден бизнес. Отново политика в подкрепа на олигарсите и на големите и убийство на малкия и средния бизнес“, повтори Корнелия Нинова.   И изтъкна, че хората в много населени места ще останат без достъп до лекарства. „За някои от тях тези лекарства са животоспасяващи. Това не са стоки луксозни, това са животоспасяващи. Никаква чуваемост за проблемите на хората, за аптеките, за фармацевтите. Никаква. Некадърност и безхаберие за проблемите на народа. Това е резултатът от започнатата реформа, така да я кажа, при фармацевтите“, допълни Нинова.   Трябва да се удължи срокът за въвеждане на новите мерки в аптеките, да има единен софтуер и разходите да са за сметка на производителите на лекарства, категорична е Корнелия Нинова.   Корнелия Нинова обясни, че по време на срещата фармацевтите са запознали представителите на опозицията с няколко проблема: едновременното вкарване на четири софтуерни системи; притесненията на фармацевтите, че НАП иска да вижда цялата база данни, както и проблема с разходите по този софтуер.  Нинова обясни, че фармацевтите са притеснени, тъй като НАП иска освен да вижда информацията за търговски оборот и цялата база данни. „Класическият казус е един пациент иска да кандидатства за кредит, обаче изтече информация и тя казва, че няма да има кредит, защото той ще почине. Теглят се лични данни на пациенти“, каза Нинова.  „Проблемите имат решения. Обсъдихме всичко в детайли. Краткосрочни и дългосрочни мерки. Първо обединихме се в мнението, че трябва да се удължи срокът, за да се въведат тези мерки в аптеките. По информация на камарата тези мерки не са започнали още в редица европейски държави. Нито Германия, нито Франция, нито Норвегия са започнали с тези мерки. Полша, Чехия, Унгария и Словакия даже не са подписали споразумението за присъединяване. Имаме основание да поискаме удължаване на срока. Да се изпълни регламента и разходите, които трябва да направят аптеките, да бъдат за сметка на производителите на лекарства“, заяви Нинова и добави, че е не е необходимо да се правят четири различни софтуера, а един. „Знаем докъде стигнаха успехите на електронното управление“, подчерта лидерът на БСП.    ", "date": "2019.02.20", "title": "Нинова: Няма да взимаме пари, няма да се возим на служебни коли, докато сме извън парламента!(ВИДЕО)"}
{"url": "http://epicenter.bg/article/Parlamentarnata-pravna-komisiya-otlozhi-glasuvaneto-za-vrashtane-praga-na-preferentsiite-na-7-/175765/2/0", "text": "Предложението беше направено от народния представител от ГЕРБ и председател на комисията Данаил Кирилов.   Това е поредната юридическа врътка на ГЕРБ за последните 48 часа.   „  Вносителите имахме волята, че сме готови да подложим въпросът за преференциите отново на обсъждане. Това е индикатив за това, че сме готови да се осмисли решението“, заяви Кирилов.     Шефът на правната комисия Данаил Кирилов си беше наумил, че до петък новият проектозакон, който да върне преференциите, трябва да влезе в пленарната зала и с плам разказваше по медиите, че депутатите ще действат независимо, че парламентът в момента е в процедура на изчакване решението на президдента. обясняваше до вчера председателят на комисията Данаил Кирилов. Днес той вече е на друг акъл. А до утре не се знае какво ще измисли!   Депутатите от БСП не присъстват на заседанието, тъй като в знак на протест бойкотират заседанията на парламента.    На 14 февруари след 12-часови среднощни дебати парламентът прие скандални промени в Изборния кодекс, които предвиждат изменения в преференциите - за евроизборите кандидатът трябва да получи действителни гласове не по-малко от националната избирателна квота, а за парламентарните не по-малко от регионалната квота, като по този начин отпадна предишното изискване за валидност на преференцията от минимум 7% от гласовете.   След масово обществено недоволство, няколко дни по-късно – на 18 февруари, председателят на ГЕРБ и министър-председател Бойко Борисов свика спешно заседание на Изпълнителната комисия и от партията обявиха, че ще върнат преференциите и ще задействат процедура за нова избирателна комисия.   Тогава Данаил Кирилов обяви, че свиква спешно Правната комисия, за да се върнат преференциите и дори написа нов Закон за поправки на поправките на Изборния кодекс, който в понеделник вечерта бе внесен на пожар в деловодстото на парламента.   Сега ГЕРБ ще чакат ветото на президента, чийто срок изтича следващия петък.   ", "date": "2019.02.20", "title": "Правната комисия най-после влезе в час - отложи връщането преференциите. Чакат ветото на президента"}
{"url": "http://epicenter.bg/article/Filiz-Hyusmenova--Izborite-da-evroparlament-shte-pokazhat-ostava-li-ES-obedinen-i-solidaren/175766/2/0", "text": "Предстоящите избори за Европейски парламент ще покажат бъдещето на Европейския съюз и ще дадат отговор на основния въпрос - остава ли Съюзът обединен и все така солидарен, продължава ли да се развива върху ценностите, които го създадоха, или ще имаме Европа на популизма, на национализма и протекционизма, коментира евродепутатът Филиз Хюсменова на среща в Брюксел с активисти на женските и младежките организации на ДПС от областите Силистра и Плевен, и журналисти от плевенски медии.   Те посетиха Европейския парламент по покана на евродепутата и зам.-председател на ДПС Филиз Хюсменова. Сред гостите беше и депутатът в 44-то Народно събрание от Плевенски избирателен район Велислава Кръстева.   Евродепутатът и ръководител на делегацията на ДПС в Европейския парламент Филиз Хюсменова даде висока оценка за работата на евродепутатите от ДПС: „Ние, вашите представители, си свършихме добре работата тук в Европейския парламент. Постигнахме това, което нашата партия не е реализирала досега на европейско ниво”. Тя подкрепи думите си, изброявайки позициите, които заемат представителите на ДПС. „Работихме със знания, с натрупан опит, и най-важното, работихме със съзнанието за отговорността ни пред всички членове и симпатизанти на ДПС, които са ни изпратили тук”, обобщи Хюсменова.", "date": "2019.02.20", "title": "Филиз Хюсменова: Изборите да европарламент ще покажат остава ли ЕС обединен и солидарен"}
{"url": "http://epicenter.bg/article/Ministerstvo-na-zdraveopazvaneto--32-sa-obshto-sluchaite-na-morbili-v-stranata/175767/2/0", "text": "Към 20 февруари общо за страната са регистрирани 32 случая на морбили. 26 случая са съобщени от РЗИ Благоевград, 4 – от Столична РЗИ, 1 – от РЗИ София област и 1 от РЗИ Хасково. Това съобщиха от пресцентъра на Министерството на здравеопазването.   Разпределението по възрастови групи е както следва:   - във възрастовата група под 1 г. – 7 случая;   - във възрастовата група 1-4 г. – 16 случая;   - във възрастовата група 5-9 г. – 4 случая;   - във възрастовата група 10-14 г. – 1 случая;   - във възрастовата група 15-19 г. – 1 случая;   - във възрастовата група 25-29 г. – 2 случая;   - във възрастовата група 35-39 г. – 1 случай   Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.   Източник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет.   МЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.   Всички лекари на територията на страната следва да подходят с особено внимание към пациенти със съмнение за морбили.   Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.20", "title": "Министерство на здравеопазването: 32 са общо случаите на морбили в страната"}
{"url": "http://epicenter.bg/article/Startira-protsedurta-za-izbor-na-nova-TsIK/175772/2/0", "text": "Парламентарната комисия по правни въпроси стартира процедурата за избор на нова ЦИК. Това съобщи Нова телевизия.   Правомощията на сегашните изборни надзорници изтичат на 31 март. Партиите имат 14-дневен срок, за да направят своите предложения за членове на ЦИК. Времето, с което разполагат неправителствените организации, за да дадат своите предложения, е 12-дневен. Представителите на партии, които не са в Народното събрание, но имат избран представител в европейския парламент, също ще могат да заявят участие.   Парламентарната правна комисия прие единодушно с 10 гласа „за“ Проект на процедурни правила за условията и реда за предлагане на кандидати за членове на Централната избирателна комисия (ЦИК), представянето и публичното оповестяване на документите, изслушването на кандидатите и избор на председател, заместник председатели и секретар на Централната избирателна комисия.   Народните представители от левицата обаче не присъстваха на заседанието.  По време на дебатите по настояване на представители на неправителствени организации бяха увеличени сроковете за предложение за кандидатите, а сроковете за изслушването им – намалени.  След като документите на кандидатите бъдат публикувани на сайта на Народното събрание, в срок не по-малък от 7 дни ще се проведе изслушването им на заседание на парламентарната правна комисия, което ще се излъчва на живо. Председателят, зам.-председателите и секретарят на ЦИК ще се предлагат от парламентарно представените партии и коалиции. За избран се смята кандидатът, получил повече от половината от гласовете на присъстващите народни представители.  Проектопрограмата на Народното събрание предвижда процедурните правила за избор на ЦИК да бъдат гласувани на заседанието в четвъртък. Очаква се мандатът на новия състав на Комисията да започне на 21 март 2019 г.  ", "date": "2019.02.20", "title": "Стартира процедурата за избор на нова ЦИК"}
{"url": "http://epicenter.bg/article/Tsatsarov-iska-osvobozhdavane-na-voenen-sledovatel-zaradi-osashtestvyavana-ot-nego-bukmeykarska-deynost-/175721/3/0", "text": "Главният прокурор Сотир Цацаров внесе в Прокурорската колегия на Висшия съдебен съвет искане за освобождаване на майор Георги Петров от заеманата длъжност „военен следовател“ във Военно-окръжна прокуратура – София заради осъществявана от него възмездна букмейкърска дейност, несъвместима със заеманата длъжност в орган на съдебната власт. Това съобщиха от пресцентъра на Прокуратура на Република България.  Искането се основава на информация, събрана при извършена от Военно-апелативна прокуратура проверка.  Установено е, че след успешно завършено обучение за букмейкър, след 27 април 2018 г. и към настоящия момент майор Георги Петров работи като букмейкър по договор за възлагане и извършване на букмейкърска дейност и споразумение за ползване на терминал в букмейкърски пункт на „Евробет“ ООД. Военният следовател Петров извършва дейност по събиране на залози за участие в хазартни игри в полза на „Евробет“ООД и изплащане на печалби на участниците в игрите, срещу възнаграждение от 5% от брутната сума по направените залози.  Установено е също, че майор Петров е бил упълномощен от дружество, собственост на неговата съпруга и е разпространявал от името на „Евробет“ ООД и билети за моменталната лотарийна игра „Лотария България“ срещу месечно възнаграждение в размер на 6% от стойността на продадените лотарийни билети.  Главният прокурор Сотир Цацаров настоява Прокурорската колегия на ВСС да вземе решение за освобождаването на майор Георги Петров му от заеманата длъжност „военен следовател“ във Военно-окръжна прокуратура – София, тъй като осъществяваната от него възмездна букмейкърска дейност е несъвместима със заеманата длъжност в орган на съдебната власт, съгласно чл. 195, ал.1 т.4 от Закона за съдебната власт.  ", "date": "2019.02.20", "title": "Цацаров иска освобождаване на военен следовател заради осъществявана от него букмейкърска дейност "}
{"url": "http://epicenter.bg/article/Temenuzhka-Petkova-uchastva-v-petata-ministerska-sreshta-na-Konsultativniya-savet-za-Yuzhniya-gazov-koridor/175702/4/0", "text": "Министърът на енергетиката Теменужка Петкова ще участва в петата министерска среща на Консултативния съвет за Южния газов коридор в град Баку, Азербайджан. Това съобщиха от пресцентъра на Министерство на енергетиката.   Участниците в конференцията ще обсъдят напредъка по реализацията на Южния газов коридор, както и енергийната свързаност в региона на Югоизточна Европа. В рамките на събитието се очаква Петкова да се срещне с министърa на енергетиката на Република Азербайджан г-н Парвиз Шахбазов, както и със съпредседателя на двустранната комисия за икономическо сътрудничество – министъра на селското стопанство г-н Инам Керимов.  ", "date": "2019.02.20", "title": "Теменужка Петкова участва в петата министерска среща на Консултативния съвет за Южния газов коридор"}
{"url": "http://epicenter.bg/article/Parvan-Simeonov--GERB-podtseniha-situatsiyata-s-IK--BSP-ya-nadtseni-i-poe-risk-ot-samozatvaryane/175715/11/0", "text": "ГЕРБ подцениха ситуацията с ИК, БСП я надцени и пое риск от самозатваряне. Това каза за сутрешния блок „Добро утро, България“ на Радио „Фокус“ политологът Първан Симеонов.   „Досега обяснявахме как ГЕРБ просто са подценили ситуацията – бидейки в занаятчийски договорки с ДПС или дори в един ежедневен битов политически пазарлък, ГЕРБ като че ли подцениха възможната обществена реакция. Те генерално като че ли са склонни на моменти леко да изпускат обществения пулс, въобразявайки си, че много неща могат да бъдат понесени.   БСП пък имат обратния проблем – те надценяват ситуацията като смятат, че едва ли не има някакво извънредно положение в страната и докараният до предела на търпението си народ ще помете управляващите - нищо подобно няма. Рискът, който БСП поемат, е да изпаднат в самозатваряне. С изключително крещяща и пренавита позиция понякога те по-скоро плашат, отколкото да обединяват. А в момента целта им е да създадат общи фронтове, да привлекат хора – дори опоненти, които обаче не могат да понасят модела на управление на ГЕРБ“, обясни Първан Симеонов.   Той коментира още, че на българите не се харесва идеята за напускане на работното място, дори и то да е в парламента и в този смисъл след преосмислянето на решението на Бойко Борисов, отсъствието на БСП в Народното събрание трудно ще се разбере от гражданите.   По думите му левицата вече е победител, защото постигна своето. Обществото обаче е не просто губещият от създалата се ситуация, а и свиква с обстановката, добави политологът.    Съществуването на „Обединените патриоти“ е залогът на коалицията на европейските избори, каза още Първан Симеонов.   Големият въпрос с преференциите е какво ще става с коалициите или с партиите, които имат дълбоки вътрешни различия, обясни той.   „Проблемите при Патриотите си ги създават те самите. Ако ги нямаше тези необясними за голяма част от обществото проблеми, според мен свързани с много лични мотиви, те можеха да се надяват на едно доста добро представяне на евровота, даже с по-добър резултат спрямо предходни европейски избори. Факт е обаче, че нещата при тях са заложени на карта, защото с появата на циганската тематика възникна и положителен тренд.   От друга страна обаче скандалите по оста Сидеров-Симеонов продължават. С едната ръка Патриотите напредват, а с другата си пречат, тъй като вчерашните изявления сочат ново стъпало по пътя към разпад.   Той все още обаче може да бъде избегнат – остава спорно дали марката „Обединени патриоти“ им носи позитив или напротив“, коментира Първан Симеонов. Той каза още, че евроизборите ще бъдат тест за правителството, а залогът за БСП и ДПС е огромен.   В ГЕРБ винаги е имало две линии – едната е много комуникативна, гъвкава, доста интуитивна и изключително талантлива. Това е линията на Борисов, който би усетил, че си вкарва автогол, и не би допуснал това с обезсилването на преференциите. Има и една друга линия, малко по-полицейска, малко по „по устав“, по-праволинейна - линията на самата партия ГЕРБ.     Тези праволинейните, които карат по устав, просто сбъркаха от престараване. И от липса на въображение. Вероятно са решили, че с отпадането на преференциите ще успеят да вкарат допълнителна интрига сред партньори и опоненти, които са далеч от монолитност и разчитат на преференцията да облекчи реденето на листите им. А през това време на Борисов не му се занимава, защото това е уморително, досадно и той държи да бъде много често - буквално и преносно - извън страната и да се занимава с външнополитически дела. Пък и може би г-н Цветанов има сега допълнителна политическа увереност - поради факта, че от известно време насам именно той е вестителят за западното в българския политически живот.   Допълнителна увереност имат и ДПС. Те също застанаха много активно напоследък на западна страна. Оста ГЕРБ – ДПС вече не е тайна за никого и тази ос в момента се подкрепя от Запада, който пък не очаква от нас не да има някаква красива демокрация, а да не създаваме проблеми и да имаме стабилни партньори срещу потенциалните опасни влияния от североизток и от югоизток. Заради всичко това управляващите и ДПС малко се самоуспокоиха. Успокояват ги и социологическите данни, и зациклянето на политическия процес, и услужливите медии. Всъщност, в такъв момент има една голяма опасност – да решиш, че всичко е възможно и позволено и да подцениш ситуацията и народа си.    БСП също греши обаче. От известно време насам БСП си въобразява, че в страната има някаква извънредна температура на напрежение. Че едва ли не народът е готов да скочи, „да ги помете“ и т.н. Възможно е, разбира се, но данните показват, че поне от 2006-2007 г. песимизмът не е бил по-слаб отколкото през последните две-три години. Да, има песимизъм, но той е по-нисък в сравнение с дълги предишни периоди.    Управляващите показват все повече белези на самозабравяне, а БСП се самозатваря, вместо да отваря търсените общи фронтове, които са и единствената възможност за пробив. А и (нека бъдем честни) мнозинствата не обичат да не ходиш на работа - дори когато става въпрос за напускане на парламента. Някъде там, между подценяване и надценяване, остава здравият политически разум. Впрочем ГЕРБ би трябвало да знаят, че като наближат избори, в които БСП се чувства застрашена, тя винаги първо подлага на съмнение честността на изборния процес. И второ – казва „демокрацията е в опасност, нека всички се съберат зад нас, дори и тези, които иначе не могат да ни понасят“.   Всъщност в страната от доста време насам има три опозиционни настроения, които не могат да понасят ГЕРБ, но не могат да се понасят и едни други.   – това са БСП и мрежата партии около нея - националистически, леви, русофилски и т.н.  са настроени и прозападните хора, либералните – синьо-зелено-виолетовите хора. Те са малко, но са доста добре представени в медиите и са доста гласовити и творчески. Освен това, като дойдат евроизборите и разликите са малки, дори и малките масиви гласове могат да наклонят везните.   вид опозиционери са онези, които си казват - да идва новият, да сменяме системата, да махаме всички. Това е славитрифоновисткият стил, който добре познаваме и който пулсира в България вече две десетилетия. През 3-4 години все търсим някой нов, който да „сменя системата“. Та най-големият кошмар за ГЕРБ е да синхронизира всички тези хора. Не партиите им, а именно хората. И като добавим към това и Румен Радев и Мая Манолова, получаваме перфектна политическа буря. Точно по този начин се дава шанс на БСП да прави „общ фронт“, да изглежда по-малкото зло в състезание с други две опции.     Удивително беше да се даде такъв коз на политическия противник. При това в края на един политически период, в който ГЕРБ устискаха. Защото ГЕРБ беше в упадък през есента и зимата и трябваше да се опита да овладее цялата тази протестна енергия, за да не се излее в някакви социални протести. Зимата свърши. По всичко личи, че социални протести в страната няма, ГЕРБ удържа. Няма тежки драми в ръста на цените и т.н. ГЕРБ се окопити и перспективата за предсрочни избори се отдалечи и беше по-вероятно от днешна гледна точка ГЕРБ да спечели и европейските избори. И точно в този момент, когато всичко е разметено, ГЕРБ се изложи. Всичко това свидетелства или за политическа непохватност, или за съзнателен план - и то план не в угода на Борисов. И това е най-големият извод от тази ситуация: не е ясно доколко Борисов има доверие на парламентарните си хора, но е факт, че в последната година зачестиха случаите, в които парламентарната група на ГЕРБ държи съвсем различна линия от тази на Борисов. Понякога не е ясно дали всъщност между двете има синхрон. Случаят с преференциите беше своеобразен връх.   Да, после оправиха нещата, но си причиниха излишен, знаков и комичен трус. ДПС пък за пореден път се доказа като много ловък политически играч. За Движението европейските избори ще бъдат важен пробен камък - трябва да покажат, че са успели да се възстановят след получения удар от ДОСТ.    Сега остава да видим как ще мине пазарлъкът с ДПС - това е голямата въпросителна. Преференциите се връщат, но какво ще вземе ДПС в замяна?  ", "date": "2019.02.20", "title": "Симеонов: ГЕРБ подцениха ситуацията с Изборния кодекс, БСП я надцени и пое риск от самозатваряне"}
{"url": "http://epicenter.bg/article/Simeon-Nikolov--Ima-ogromen-razlom-mezhdu-SASht-i-ES--no-nyama-opasnost-ot-razpad-na-NATO/175730/11/0", "text": "  \"На второ място в тази равносметка е, че не се намери отговор за излизането на САЩ и Русия от споразумението за ракетите с малък и среден обсег.   На трето място са 6 теми, за които не се намери общ език. Сред тях за ядрената програма на Иран, при който Европа отстоя своята позиция. Но аз не съм оптимист и не мисля, че Европа ще устои. Други такива са митата за автомобили, Венецуела и др.   И на четвърто място бих казал, че на конференцията не се постигна яснота по някои въпроси като отношението на САЩ към Русия или кибератаките.   Общият извод е, че нещата се проясниха поне малко, но песимистичната нотка я имаше в изказванията на всички, което показва несигурност\", каза още Николов.   По думите му Европа търпи критики за отношението си към договора за ракетите със среден и малък обсег, тъй като именно тук е и най-голямата заплаха. Той коментира и срещата между премиера Бойко Борисов и вицепрезидента на САЩ Майк Пенс. \"Едва ли един вицепрезидент, когато вика извънредно един министър-председател, едва ли целта е била само да благодари на Бойко Борисов. Очевидно, че изтребителите и връзката с Александруполис не са били теми. Мисля, че това е пакет от мерки за Източния фланг на НАТО\", обяви Николов. Според него предложенията за Черноморска флотилия не са адекватни, тъй като са в разрез с Договора от Монтрьо, който позволява само 21 кораба на държави, които не са от Черно море в акваторията му. Тези предложения били обаче най-вече от Украйна и Румъния и то от крайно антируски среди.  ", "date": "2019.02.20", "title": "Симеон Николов: Има огромен разлом между САЩ и ЕС, но няма опасност от разпад на НАТО"}
{"url": "http://epicenter.bg/article/Spas-Rusev-ostavya--quot-Levski-quot--s-dalgove-ot-nad-32-miliona-leva--/175710/8/0", "text": "Батакът, който Спас Русев оставя в \"Левски\", е по-голям и от най-смелите предвиждания, пише Офнюз.   Дълговете на \"Левски\" са 32 милиона лева. Най-големите задължения са към НАП - 6 милиона главници и близо 2 милиона лихви. През ерата \"Спас Русев\" синият клуб не е плащал нито лев на държавата - нито за ДДС, нито за осигуровки.   Ножът е опрял до кокала - само за седмица трябва да се намери огромна сума пари, за да се подсигури лиценза. Това не би могло да стане, ако не бъдат оправени поне някаква част от задълженията към НАП.   Отделно от това клубът продължава да трупа дългове със скорост 2 милиона лева на месец. По-голямата част от сумата е за космическите заплати на набедените чуждестранни звезди на \"Левски\".   Макар че някои от тях са играли по няколко мача, а дори има такъв, който не е изиграл нито една минута, заплатите им надвишават в пъти заплатите на българските футболисти. Все още не е ясно дали \"звездите\" наистина получават тези пари или голяма част от тях отива при техни \"патрони\", уредили им ролята на статисти в отбора.   За да не бъдат запорирани сметките му, до седмица \"Левски\" трябва да плати и 2 значителни вноски по трансферите на двама от чужденците.   Тези дни е получено последно напомнящо писмо, че трябва да е платят и близо 3 милиона лева на БТК, които телекомът е дал \"на заем\" на \"Левски\" по времето на Спас Русев.   Този заем е отделно от близо 15-те милиона, които телекомът е изсипал в клуба под формата на реклама. Всички тези рекламни милиони вече са изхарчени.   Не парите, а калпавата организация е най-лошото наследство, което оставя Спас Русев. Публиката на \"Левски\" се охранява от... самата публика на \"Левски\". Хора от агитката, без да е съвсем ясно кои, късат билетчетата за сектор \"Б\". Дали наистина късат билетчета, дали пускат феновете без пари или им прибират на ръка стойността на билета, не се знае, само се предполага.   По-лошото е, че досега (а и към този момент) не е имало система, която да проверява кой какво вкарва на стадиона. От личните естетически разбирания за хореография на тарторите на агитката е зависело (а и все още зависи) дали ще вкарат само димки, бомбички или цяло черешово топче.   Тарторите на агитката са имали достъп и до видеозаписите от трибуните. Те не само са можели да ги гледат и евентуално да изнудват нарушителите, можели са и да трият записите с цел да заличат кой какво прави.   Голямо източване е падало и през мърчъндайзинга на клуба. Търговската марка за производство на фланелки и сувенири е собственост на фен-клуба. Фен-клубът обаче леко се е самозабравил и е отчитал на отбора едва 2000 лева месечно приход от фланелки и сувенири. Още не може да се каже какви суми клубът превежда към невероятни организции, организацийки и подорганизациийки. Някои от тях са на ветерани и хора със заслуги към \"Левски\", други са на напълно неизвестни за футбола лица.   Тепърва трябва да се довършва и недостроената трибуна на стадиона. Все пак там има и една добра новина - заможни и верни фенове на сините са събрали пари, за да направят музей на славата на \"Левски\", в който да се разположат трофеите и спомените на най-обичания български отбор.  ", "date": "2019.02.20", "title": "Спас Русев оставя \"Левски\" с дългове от над 32 милиона лева. "}
{"url": "http://epicenter.bg/article/-quot-Ogledaltse--ogledaltse-quot--za-damite-na-Vienskiya-bal/175791/10/0", "text": "Както всяка година, така и на това издание на Виенския бал заявяват участието си нови и нови хора. По-радостното в случая е, че тези нови посетители са млади хора. Това е знак, че организаторите постигат една от основните цели на Виенския бал в България – да утвърдят различен начин на общуване и забавление.   Сред дългогодишните гости на светското събитие на сезона са представителите на австрийския бизнес в България, но и мениджъри на високи позиции от големи български компании.   По покана на австрийската посланичка, г-жа Андреа Вике, гост на бала ще бъде и министърът на туризма, г-жа Николина Ангелкова. По традиция дебютанти от елитните столични училища откриват Виенския бал.   От Виена пристига представител на Община Виена, както и новият ръководител на международното бюро на Виена за връзка с чужбина. По традиция, от австрийската столица дойдоха вече и подаръците за дамите: елегантно джобно огледало в кадифена торбичка с надпис „Виена е специална“.   По време на бала ще има благотворителен търг, на който ще се наддава за луксозно дървено ковчеже с шест червени вина от най-висок клас, дарено от „Катаржина“, картина на художника Александър Терзиев, икона „Благовещение“ – от личната колекция на Западно- и Средноевропейски митрополит Антоний, сребърна фруктиера от края на 19 век и дамска гривна от злато, сребро, диаманти, сапфири и перли, предоставена от бижутерска къща SSG и пластика на скулпторката Росица Данчева, дарена от кмета на София, г-жа Йорданка Фандъкова.   Освен чрез търга средства ще се събират и от благотворителната томбола, в която срещу цена от 10 лева за билетче могат да бъдат спечелени козметични продукти, шалове и обувки, произведени от австирйски фирми, предмети от кристали Сваровски, ваучери за планински хотели в България. А по повод 60-годишнината на Австрийски авиолинии в България могат да бъдат спечелени два самолетни билета до Виена.", "date": "2019.02.20", "title": "\"Огледалце, огледалце...\" за дамите на Виенския бал"}
{"url": "http://epicenter.bg/article/Aksel-Hardi--Zhenite-s-neperfektni-figuri-zalagat-na-unikalnite-drehi/175792/10/0", "text": "  Първото ревю на модна къща \"Аксел Харди\" е през 1999 г., а създаденото през това време от дизайнерката със същото име проф. Любомир Стойков представи така: \"Това са дрехи, които оставят впечатление за разпознаваемост, представляват микс от стилове - бохо шик, фънки елементи, етно, авангард и др.   Всички плетива са от естествени суровини, както и багрилата. Размерът на дрехите е уникален, което ги прави подходящи за жени с всякакви фигури и възраст - така нежният пол решава коя част от тялото си иска да подчертае. Аксел Харди, която мога да нарека междуконтинентален дизайнер, смело обявявам, че е \"виновна\" днес плетивото да не е само в музеите, но и да е част от битието ни\".   Дизайнерката призна, че е родена с името Аксиния Хаджиева, но то е основната причина за появата на модна къща \"Аксел Харди\".   \"Бях много впечатлена от фигурното пързаляне и конкретно от трудния скок \"Аксел\", добавих и английската дума hard и нещата се получиха\", сподели талантливата госпожа.   \"В началото смесвах ръчно и машинно плетиво, както и различни стилове. Уважавам всяко парче текстил, затова отпадъци от производството почти липсват - всичко, което може да бъде рециклирано, е използвано отново. Имах един тежък период, в който събирах парчета плетиво, свързвах ги в нов плат, крайният резултат бяха рокли от пачуърк и аз разбрах, че това е била моята успешна терапия, която ми помогна да изляза и от този етап\", с усмивка разказва Аксел Харди.   За всяка \"двойка\" сезони тя създава нова колекция от облекла, като за пролетно-летните месеци любима ѝ е ленената прежда, модерният вегански кашмир, памук \"Мако\", чиято нишка е 34 мм и при носене прави и пилинг на тялото.   \"Обожавам странните комбинации от грубо плетиво и естествена коприна, индустриален коноп и памук, който пък действа като терморегулатор. Мога да се похваля, че за багрила успешно съм използвала пакетчета английски и черен чай, бъз, орехи, а полученото оцветяване е много трайно. Техниката е уникална, така че дори да искам да създам копие на вече изработена дреха, няма начин да се получи същата\", споделя екстравагантната дама.   Според нея жените, които нямат късмета да се радват на манекенски мерки, не се отказват от идеята да бъдат забележителни и чаровни, затова предпочитат нейните облекла.   Дизайнерката демонстрира как нейна клиентка може да излезе сутринта с дълга рокля, да отиде на няколко бизнес срещи през деня с различни тоалети, без да се преоблича, а на родителската среща майката, с която преди 10 минути са се видели в супермаркета, да не може да я познае.   Най-ексцентричната идея на Аксел Харди е сътворяването на колекция от бански костюми. \"В момента, в който открия непромокаема прежда, проектът ми ще бъде реалност, защото вече съм мислила по него\", със заслужена гордост завърши дизайнерката.    ", "date": "2019.02.20", "title": "Аксел Харди: Жените с неперфектни фигури залагат на уникалните дрехи"}
{"url": "http://epicenter.bg/article/Lyubo-Kirov-i-JEREMY--vlizat--V-chas-po-intelektualna-sobstvenost-/175793/10/0", "text": "Момчетата от най-обичаната банда в съвременния бг рок – JEREMY?, и поп идолът Любо Киров ще бъдат посланици на образoвателния проект „В час по интелектуална собственост“.  В началния си етап кампанията на Българска асоциация на музикалните продуценти (БАМП) ще обхване училищата по изкуствата към Министерство на културата в София.    Първата си среща с бъдещите творци на България Jeremy? ще направят Музикалното училище на 5 март, ана 26 март Любо Киров ще сподели защо е важно да сме в час с правата си  пред възпитаниците на Училището по изящни изкуства.   В същността си Часът по интелектуална собственост ще бъде комбинация от забавно информационно видео и образователна дискусия с любими артисти. Модератор на срещите ще бъде Станислава Армутлиева, която освен успешен музикален продуцент е и председател на Управителния съвет на БАМП.   В разговора с учениците  Любо Киров, фронтменът на JEREMY? Ерсин Мустафов и китаристът на бандата Ташо Колев ще споделят както лични истории около създаването на най-големите си хитове, така и позицията си за защитата на авторското и сродните му права.   Основната цел на „В час по интелектуална собственост“ е да събуди любопитство към  нова култура на потребление на творчески продукти сред младите хора.  Защо е важно да гледаме на изкуството като на достойна професия, а не като на хоби? Колко време и средства се инвестират в една идея, за да може тя да се развие до песен със самостоятелен живот в медиите? Кое е по-скъпо - билет за кино, или достъп до цялата музика на света с платен месечен абонамент за Spotify? Това са само част от въпросите, чиито отговори ще дадат участниците в кампанията.    „Българите растат със схващането, че правото на твореца да се разпорежда със своето произведение и да печели от него е каприз. И това отношение е на всяко едно ниво - в семейството, в училището, в бизнеса, в държавните органи, в политиката.“, споделя изпълнителния директор на БАМП Ина Килева.    „Вярваме, че промяната в ценностната система на обществотое процес, който минава през образованието. Решихме да дадем своя малък принос в този процес като работим с  училищата по изкуствата. Благодарим за безрезервната  подкрепа  на Министерство на културатаи на ПРОФОН, дружеството партньор в проекта.“, добавя Килева.      Във вторият си етап кампанията „В час по интелектуална собственост“  ще обхване още три училища по изкуствата на територията на София и музикалните училища в страната, а дългосрочната визия на БАМП е комуникация с МОН и развитие на проекта към  учениците от цялата образователна система.", "date": "2019.02.20", "title": "Любо Киров и JEREMY? влизат „В час по интелектуална собственост“"}
{"url": "http://epicenter.bg/article/Parlamentat-othvarli-vetoto-na-prezidenta/175736/2/0", "text": "Депутатите отхвърлиха ветото на президента Радев върху част от последните промени в Закона за личните данни.  В гласуването участваха 132-ма народни представители. \"За\" отпадането на ветото бяха 127 депутати, 1 беше \"против\", а 4 се въздържаха. Народните представители на БСП не бяха в залата, изпълнявайки решението на Националния съвет на партията от неделя. В тяхно отсъствие колегите им от ГЕРБ не пестяха критиките си. Защо депутатите от БСП не присъстват на гласуването на президентското вето, защото нямат доводи или защото ги е срам, попита риторично народният представител от ГЕРБ Маноил Манев.   „Явно думата в днешното обсъждане на ветото на президента ще бъде „баланс“. Този закон беше закон наистина на баланса и това потвърждава, че ние работихме върху този закон точно за да намерим баланса между двете права – да бъдеш информиран, но и твоите лични граждански права да бъдат защитени. И този баланс не беше постиган ей така, гледайки в небето, а беше плод на четира месеци работа“, каза още Манев в изказването си от трибуната. „И накрая намерихме баланса – от комисията до залата на Народното събрание всички гласувахме този закон без нито един „против“. Изключително ми е тъжно и неприятно, че колегите от БСП не са в тази зала – никога не съм мислил, че ще го кажа. Защото търсенето на този баланс и обсъждането на това вето предизвикват въпрос, който ще се наложи да задам задочно на колегите от БСП – вие отказахте ли се от вашия президент, защо ви няма да защитавате неговото вето? Защото нямате доводи или защото ви е срам от това конюнктурно, популистко и без нито един довод вето“, продължи с риторичните въпроси Мануил Манев. Според него ветото е безпринципно и нелогично.    По време на дебатите бяха отправени призиви към президента Румен Радев да освободи Борислав Цеков от правния си съвет, защото е осъден на последна инстанция за злоупотреба с лични данни. На 4 февруари президентът Румен Радев върха Закона за личните данни за ново обсъждане. Той оспори приетите 10 критерия, по които журналисти, научни работници и писатели следва да доказват, че са използвали правомерно лични данни. Според него това създава ненужна свръхрегулация и представлява ограничение на свободата на изразяване и информация. Водещата комисия по вътрешен ред и сигурност отхвърли ветото на президента. Законът за личните данни бе тринадесетият, върнат за ново разглеждане от държавния глава.  ", "date": "2019.02.20", "title": "Парламентът отхвърли ветото на президента за закона за личните данни"}
{"url": "http://epicenter.bg/article/Pokazvat-orazhiya-na-Levski-i-Botev-v-Burgas/175738/2/0", "text": "По покана и инициатива на Община Бургас, от 18.00 часа на 1 март в зала \"Коджакафалията\" на КЦ \"Морско казино\" се открива изложбата \"Оръжието на свободата. Личното оръжие на дейци на националноосвободителното движение“.    Най-популярните символи на съзаклятията в националноосвободителните борби на българското население срещу Османското иго са евангелието, над което се произнася клетвата, с кръстосани върху него нож и револвер. Вярата, хладният поглед на разума и избухващата от сърцето безгранична обич към родното се съчетават в изконната жажда за свобода, за свое, модерно и уредено Отечество. И така е от създаването на България до днес.   Само по себе си оръжието, без здравите устои на вярата в правото дело, без вярата в чистата и свята република, която се грижи за всеки свой гражданин, би било символ не на гордост, а на разруха...   Затова експозицията, която ще ви представят Община Бургас и Националният Военноисторически музей, със съдействието на РИМ-Бургас, събира оръжия, документи и художествени произведения, отразили последните, най-трудните крачки към Освобождението...   Сабите на Христо Ботев, Велчо Атанасов и Христо Иванов - Големия, пистолетите на Димитраки Петрович, Ильо Войвода и Панайот Хитов, мушкет на Капитан дядо Никола, тесак на Захари Стоянов и нож на Васил Левски са сред реликвите от фонда на НВИМ, които ще дойдат в Бургас. Това съобщиха от пресцентъра на общината.   За събитията от времето на Руско-турската война от 1877-1878 г. пред нас ще \"свидетелстват\" картини на художниците Верешчагин, Васнецов, Манизер, Поленов и др.   Личното оръжие на дейците на освободителното движение, картините от НВИМ, както и документите и артефактите от РИМ - Бургас, ще останат в Бургас до 31 март. Изложбата се посвещава на националния празник 3 март и всеки ще може да я разгледа при вход свободен.  ", "date": "2019.02.20", "title": "Показват оръжия на Левски и Ботев в Бургас"}
{"url": "http://epicenter.bg/article/Tretiyat-pol-vleze-tayno-v-klas/175739/2/0", "text": "Третият пол влиза в клас чрез електронна анкета на Европейската комисия, която оценява дигиталните умения на ученици и учители у нас.  Когато свършат с отговорите, те трябва да дадат информация за себе си. Децата имат няколко опции: \"момиче\", \"момче\", \"друго\", или \"предпочитам да не казвам\". Същият избор имат и преподавателите, пише в. \"Телеграф\".  Програмата SELFIE (самооценка на ефективното обучение чрез насърчаване на използването на иновативни образователни технологии) стартира у нас в края на миналата година и се очаква да обхване над 200 школа в цялата страна. В анкетата въпросите са групирани в 6 тематични области. Сред тях има много запитвания относно достъпа до интернет в училищата. Също така учениците отговарят и за обучението, оценяването и материалната база. Повечето училища още не са стартирали попълването на въпросниците, защото директори искат да променят част от тях.  \"В информацията за попълващия бих премахнала опцията \"друго\" в графата за пола\", призна Надежда Николчева, директор на столичното 31 СУЧЕМ. \"Мисля, че е объркващо, би предизвикало иронично отношение към половата принадлежност\", каза още тя. Освен това директорката смята, че въпросът за пола няма нищо общо с дигитализацията. Надежда Николчева ще остави възможността на учениците да не споделят пола си.  ", "date": "2019.02.20", "title": "Третият пол влезе тайно в клас"}
{"url": "http://epicenter.bg/article/Sled-palen-analiz-na-obshtinskite-i-oblastnite-bolnitsi-kabinetat-otpusna-oshte-30-mln--leva/175742/2/0", "text": "На днешното заседание Министерският съвет прие постановление за одобряване на допълнителни разходи по бюджета на Министерството на здравеопазването в размер на 30 млн. лева с цел осигуряване на равнопоставен достъп на българското население до медицинска помощ, в това число и на високопланинските, отдалечени, труднодостъпни места. Това каза на брифинг в Министерския съвет министърът на здравеопазването Кирил Ананиев.  Субсидирането на общинските и на областните болници се извършва на основание на чл. 106 и чл. 106 А от Закона за лечебните заведения, където е предвидено това субсидиране да става по ред и условия, предвидени в наредба на министъра на здравеопазването за дейности извън задължителното здравно осигуряване - това са спешната помощ, психиатричната помощ, консултативни прегледи на пациенти, които са преминали през спешните отделения и други дейности, които са определени като държавна отговорност, уточни той.  През изминалите две седмици направихме пълен анализ на всяка една от общинските и областните болници, в това число преминали болни и финансово състояние на тези болници. Анализът показа, че редица разходи, които те правят, не са финансово осигурени. Установи се, че е необходимо те да бъдат подпомогнати. Няколко години поред се увеличава минималната заплата, коeто също увеличава техните разходи. Трябва да мотивираме тези хора, за да изпълняват достойно техните задължения, заяви Ананиев.   Последната информация, която имаме е, че 31 души са регистрирани като заболели от морбили, каза министърът на здравеопазването след правителственото заседание.   21 са лабораторно показани, останалите са по епидемиологични показатели.   От вчера, когато бяха 27, има нови 4 случаи - 3 деца в кв. „Христо Ботев“ и едно дете в ж.к „Студентски град“ в столицата“, отбеляза министър Ананиев.    ", "date": "2019.02.20", "title": "След пълен анализ на общинските и областните болници кабинетът отпусна още 30 млн. лева"}
{"url": "http://epicenter.bg/article/Pravitelstvoto-nastani-i--quot-Volya-quot--na--quot-Rakovski-quot--134/175744/2/0", "text": "След НФСБ, и политическа партия \"Воля\" ще се настани в емблематичната централа на СДС на столичната ул. \"Раковски\" 134. Това става с решение на правителството, взето на редовното му заседание.   Правителството предоставя на политическа партия „ВОЛЯ“ под наем част от имот - частна държавна собственост, за административните нужди на централното й ръководство, пише в съобшение на правителствената информационна служба. То продължава така: \"Частта от имот се намира на ул. „Георги С. Раковски“ № 134 и представлява реална част от административна и делова сграда, включваща втори етаж със застроена площ от 285,53 кв. м и седми терасовиден (шести надпартерен) етаж със застроена площ от 176,96 кв. м. С решението на Министерския съвет ще се осигурят необходимите помещения за административните нужди на централното ръководство на политическа партия „ВОЛЯ“.\"   НФСБ се настани в емблематичната централа на СДС в кря на януари миналата година след 28 години, в които синята партия я обитаваше. Тогава на фасадата освен надписа Съюз на демократичните сили се появи и този на Националния фронт за спасение на България.   СДС остава в сградата, но вече обитава само два от етажите й. Така емблематичната за СДС сграда става дом на три партии.  ", "date": "2019.02.20", "title": "Правителството настани и \"Воля\" на \"Раковски\" 134"}
{"url": "http://epicenter.bg/article/Volen-Siderov--Razgovorite-v--Obedineni-patrioti--ne-sa-presahnali/175745/2/0", "text": "Разговорите в „Обединени патриоти“ не са пресъхнали. Това каза пред журналисти в парламента лидерът на ПП „Атака“ Волен Сидеров, предаде агенция „Фокус“.   „Просто трябва и тримата да заявим желание. Вчера предложих на г-н Каракачанов, но той сега кара някакъв грип и ще се видим сигурно в края на седмицата“, заяви Сидеров. Той посочи, че не е разговарял с Валери Симеонов по тази тема. „Трябва да седнем тримата и да разговаряме. Не знам защо Симеонов го нямаше вчера на коалиционния съвет, сигурно си е имал причини“, обясни лидерът на „Атака“.   Сидеров посочи, че все още не знае дали би приел да оглави листата на партията за евроизборите. „Аз поставих една тема за заплащането на евродепутатите - също за мен много важен въпрос. Защото там те получават едни огромни пари, част от които биха могли да бъдат използвани за благородни цели – лечение на деца и помощ за талантливи деца. Мисля да работя в тази посока и да предложа всички. Другото, което е много важно, е за какво ще се борят тези хора. Да си представим, че всеки един от номинираните стане сега евродепутат, той на какви позиции ще бъде например за санкциите срещу Русия, за миграцията в Европа и т.н. Има много въпроси, по които евродепутатите трябва да отговарят предварително, а не да се говори само за номинациите. Т.е. не само да се номинираме, а и да казваме на какви позиции сме. Защото се оказва, че там отиват 17 българските евродепутати и след това гласуват всички джендър философии, които се видя, че българският народ не приема. И се оказва така, че излъчваме скъпо платени хора, които отиват и работят за политически философии, разрушаващи националната идентичност и семейните ценности. Трябва да е ясно с какви позиции и идеи излъчват партиите своите кандидати“, коментира той.   Дори и партиите от „Обединени патриоти“ да се явим отделно на евроизборите, това няма да се отрази на довършването на управленския мандат, каза още Сидеров.   „Няколко месеца наред настоявах за отговор, за някакво решение как ще се явяваме на евроизборите. След това се отказах, защото колегите ми някак си отбиваха този въпрос – имало време, трябвало да помислят, и се отказах да питам, защото излизаше, че „много ми е зор“. А не ми е зор. Даже в момента този въпрос не ми е основен“, заяви Сидеров.   Той посочи, че не може да се каже предварително дали ако трите партии се явят отделно на евроизборите, ще ги загубят. „Но е възможен и такъв вариант. Аз не мога насила да събера трите партии. Ако номинацията на Валери Симеонов в НФСБ и на Ангел Джамбазки от ВМРО е някакъв косвен знак, че искат да се явяват самостоятелно, то е добре да си го кажем ясно, културно и цивилизовано. И най-вече да кажем на обществото, че както и да се явяваме, това не се отразява на довършването на управленския мандат. Защото там сме подписали управленска програма и мандатът трябва да се довърши. Т.е. едното не зависи от другото“, коментира лидерът на „Атака“ и обясни, че партията е готова за всякакви варианти.   Сидеров посочи, че все още не е ясно кой ще оглави листата на „Атака“. „Предстои партиен форум през март, на който ще решим как ще действаме. А с г-н Бареков разговаряхме по темата „Атака“ да кандидатства в Алианса на консерваторите и реформистите – „Атака“ вече е подала документи като кандидат-член. Но за коалиция с партията на Бареков не е ставала дума и аз не предвиждам такава коалиция за евроизборите“, заяви той. Лидерът на „Атака“ посочи, че за него е най-важното всичко това да не се отрази върху продължаването на мандата и да няма нападки. „Лично аз съм готов да подпиша и такова споразумение – да няма нападки и удари под кръста“, коментира Сидеров. ", "date": "2019.02.20", "title": "Волен Сидеров: Разговорите в „Обединени патриоти“ не са пресъхнали"}
{"url": "http://epicenter.bg/article/Vizhte-resheniyata-na-Ministerskiya-savet-/175747/2/0", "text": "Правителството утвърди Национална програма за профилактика, надзор, контрол и ликвидиране на болестите по животните, включително зоонозите за периода 2019 - 2021 г. Програмата има за цел опазването на здравето на животните и хората в България и спазването на един от основните принципи за създаване на Европейската общност, а именно - свободното движение на животни и животински продукти на територията на Общността.  Поради географското си местоположение, България е постоянно застрашена от проникването на болести по животните и зоонози чрез непрекъснатия трафик на хора, животни и транспортни средства през страната. Това налага поддържането на постоянно действаща система за профилактика и контрол срещу заразните болести по животните.  В програмата са посочени приоритетните заразни болести и зоонози, които могат да имат значително икономическо въздействие или да представляват заплаха за общественото здраве. Сред тях са Африканската чума по свинете, Класическата чума по свинете, Ку-треска, Син език, Треска от Западен Нил и др. За всяка болест са описани подробно мерките, които трябва да се предприемат и които са финансирани от държавата.  Поддържането на добър здравен статус на животните и на качеството на продуктите, добити от тях, е гаранция за здравето и благополучието на хората, свободното движение на животни и получените от тях продукти в държавите членки на ЕС, както и за безпроблемен износ за трети страни.    Правителството одобри доклада за дейността на Съвета за административната реформа (САР) през 2018 г., съдържащ информация за основните взети решения и за реализираните инициативи.  Сред главните дейности на Съвета през изминалата година е подобряването на качеството на административните услуги, като за целта са приети важни документи в областта на административната реформа. Членовете на Съвета одобриха резултатите по ключови проекти, финансирани от Оперативна програма „Добро управление“, сред които Каталог „10 Епизода от живота“ с услуги за гражданите и бизнеса.  Съветът разгледа и утвърди законопроекти и закони за извършване на предварителна или последваща оценка на въздействие, Доклад за стандартизиране, унифициране и опростяване на услугите за гражданите и бизнеса, предоставяни от общинските администрации, както и провеждане на функционални анализи по пет пилотни политики. Одобрен беше и Единният модел за заявяване, заплащане и предоставяне на електронни административни услуги, изготвен от Държавна агенция „Електронно управление“.    Министерският съвет одобри Годишния план за извършване на независим външен контрол на изпълнението на концесионни договори от Агенцията за приватизация и следприватизационен контрол за 2019 г.  Правителственото Решение е във връзка с изпълнението на Закона за концесиите, приет в началото на 2018 г., по силата на който Агенцията извършва независим външен контрол на определени концесионни договори.    Заместник-министърът на околната среда и водите Красимир Живков ще е новият представител на България в Комисията за опазване на Черно море от замърсяване и в Международната комисия за опазване на река Дунав.  Комисията за опазване на Черно море от замърсяване е създадена с Конвенцията за опазване на Черно море от замърсяване, по която страни са шестте държави от Черноморския регион - България, Грузия, Румъния, Руската федерация, Турция и Украйна. Работата на Комисията и консултативните групи се състои от годишни срещи на комисията и работни срещи на консултативните групи. Обсъждат се координирани действия по опазване на морската среда и живите ресурси, отчитайки икономическите, социалните и здравните аспекти на проблема.  Международната комисия за опазване на река Дунав е органът, който координира изготвянето и прилагането на Плана за управление на международния район за басейново управление на реката, съгласно изискванията на Рамковата директива за водите.    Министерският съвет прие решение за изплащане на общо 513 030 лв. обезщетения в изпълнение на пет решения на Европейския съд по правата на човека (ЕСПЧ). Решенията по делата срещу България са постановени в периода 06 септември 2018 г. - 10 януари 2019 г. Присъдените суми по всяко от делата са в размер между 2400 и 208 500 евро.    Правителството предостави безвъзмездно за управление на Национална Компания „Железопътна инфраструктура“ (НКЖИ) девет имота, намиращи се на територията на Община Септември. Целта е да бъде изграден пътен надлез в района на жп спирка Ковачево. Пътното съоръжение е част от по-мащабен проект за модернизация на железопътната отсечка Септември - Пловдив. Дейностите са в изпълнение на политиката на Компанията за намаляване на инцидентите по железопътната инфраструктура, чрез премахване на пресичанията на едно ниво между влаковете, автомобилното движение й пешеходците. Съгласно друго Решение, правителството предоставя на политическа партия „ВОЛЯ“ под наем част от имот - частна държавна собственост, за административните нужди на централното й ръководство. Частта от имот се намира на ул. „Георги С. Раковски“ № 134 и представлява реална част от административна и делова сграда, включваща втори етаж със застроена площ от 285,53 кв. м и седми терасовиден (шести надпартерен) етаж със застроена площ от 176,96 кв. м. С решението на Министерския съвет ще се осигурят необходимите помещения за административните нужди на централното ръководство на политическа партия „ВОЛЯ“.    Правителството одобри проект на Меморандум за разбирателство в областта на малките и средните предприятия между министъра на икономиката на България и министъра на бизнес средата, търговията и предприемачеството на Румъния.  Документът предвижда институциите на двете страни да бъдат партньори в областта на развитието на малките и средните предприятия, като предоставят реални възможности за разширяване на бизнес контактите между предприятията от България и Румъния. Двете страни поемат задължения за обмен на бизнес-информация, свързана с търговията, възможностите за инвестиране, политиката и мерките, предприети от всяко от двете правителства за насърчаване на интернационализацията на малките и средните предприятия.  Българската и румънската страна ще си сътрудничат при организиране на промоционални прояви в услуга на малките и средните предприятия като размяна на посещения на предприемачи, организиране на участието им в бизнес форуми, конференции, семинари, търговски панаири, изложения, посещения на делегации и други.    Министерският съвет одобри доклада с резултатите от редовното заседание на Съвет „Общи въпроси“, което се проведе на 8 януари в Брюксел. Съветът изслуша представяне на приоритетите на Румънското председателство. Министрите проведоха и политически дебат по Многогодишната финансова рамка за периода 2021-2027 г. Други важни теми, обсъдени по в рамките на заседанието бяха Брекзит, политиката на разширяване, последният етап от процеса на размисъл за бъдещето на Европа, Европейският семестър и Междуинституционалното споразумение.  Одобрени са също така резултатите от заседанието на Съвета на ЕС по земеделие и рибарство, проведено на 28 януари в Брюксел. Обменени бяха мнения по Пакета за реформата на ОСП след 2020 г. Комисията представи свой доклад за развитието на растителните протеини в Европейския съюз.    Двадесет на сто от правата за търсене и проучване на нефт и природен газ в „Блок 1-14 Кубрат“ ще бъдат прехвърлени от „Шел Интернешънъл Експлорейшън енд Дивелъпмънт Италия С.П.А.“ на „Репсол България Хан Кубрат С.А.“. Това е регламентирано в решение на Министерския съвет, взето на днешното му заседание.  През октомври 2015 г. Министерският съвет даде разрешение на „Шел Експлорейшън енд прадакшън (LIX) Б.В.“, да извърши търсене и проучване на нефт и природен газ в площ „Блок 1-14 Силистар“, разположена в континенталния шелф и в изключителната икономическа зона на Република България в Черно море. Договорът за търсене и проучване е подписан на 23.02.2016 г.  През април 2017 г. Министерският съвет даде съгласие правата и задълженията по предоставеното разрешение до бъдат прехвърлени изцяло от „Шел Експлорейшън енд прадакшън (LIX) Б.В.“ на „Шел Интернешънъл Експлорейшън енд Дивелъпмънт Италия С.П.А.“. Тогава е променено и наименованието на проучвателната площ - „Блок 1-14 Хан Кубрат“.  През декември 2018 г. Министерският съвет даде разрешение за прехвърляне на 30 на сто от правата и задълженията по предоставеното разрешение от „Шел Интернешънъл Експлорейшън енд Дивелъпмънт Италия С.П.А.“ на „Уудсайд Енерджи (България) Лимитид“.  Възможността за прехвърляне на правата и задълженията по предоставено разрешение за търсене и проучване, е регламентирана в Закона за подземните богатства.  С днешното си решение Министерският съвет упълномощи министъра на енергетиката да сключи допълнително споразумение към договора за търсене и проучване на нефт и природен газ с „Шел Интернешънъл Експлорейшън енд Дивелъпмънт Италия С.П.А.“, „Уудсайд Енерджи (България) Лимитид“ и „Репсол България Хан Кубрат С.А.“. Разходите по прехвърлянето на правата и задълженията са за сметка на „Шел Интернешънъл Експлорейшън енд Дивелъпмънт Италия С.П.А.“.    Министерският съвет одобри проект на Закона за изменение и допълнение на Закона за устройство на Черноморското крайбрежие (ЗИД на ЗУЧК) и предлага на Народното събрание да разгледа и приеме проекта.  Законопроектът предвижда изменения в административно-наказателните разпоредби на ЗУЧК. Административните наказания са определени в съответствие с извършена преценка на степента на засягане на обществения интерес при нарушаването на съответната разпоредба на закона.  Предвиждат се санкции за поставяне на преместваем обект върху неохраняем морски плаж в нарушение на закона, за поставяне на плажни принадлежности и преминаване или спиране с пътно превозно средство върху подвижни: (бели) дюни, неподвижни дюни с тревна растителност (сиви дюни) и облесени дюни. Включени са и санкции за плажни оператори, ако не осигурят равностоен достъп за свободно разполагане на плажни принадлежности от посетителите, както и санкции за субект, който в нарушение на закона ограничава правото на гражданите за свободен и безплатен достъп до морските плажове.  Прецизирани са също така нормите, засягащи и органите, които са ангажирани с административното производство при установяването на нарушенията и определянето на наказанията. Предвижда се препращане към правилата за реализиране на административно наказателното производство в съответния закон, в случаите, в които се засяга област на регулиране в компетентността на друг административен орган.    Правителството прие Наредба, с която се актуализират дейностите и задачите по отбранително-мобилизационна подготовка, условията и реда за тяхното осъществяване, както и финансовото им осигуряване.  Очертава се обхватът на отбранително-мобилизационната подготовка и се регламентират отговорностите на държавните органи, органите на местното самоуправление и местната администрация при изпълнение на тези дейности и задачи. Фокусът е върху организацията на функциониране на системата и методическото ръководство и контрол при осъществяване на дейностите и задачите по отбранително- мобилизационна подготовка.  Наредбата се приема в изпълнение на изискванията на чл.34 от Закона за отбраната и въоръжените сили на Република България.    Министерският съвет одобри проекта на Закон за изменение и допълнение на Закона за банковата несъстоятелност.  С предложения законопроект се въвеждат разпоредбите на Директива (ЕС) 2017/2399 на Европейския парламент и на Съвета от 12 декември 2017 г. за изменение на Директива 2014/59/ЕС във връзка с реда на вземанията по необезпечени дългови инструменти при несъстоятелност.  С Директива (ЕС) 2017/2399 се хармонизира частично йерархията на кредиторите при несъстоятелност на банки и инвестиционни посредници. Хармонизацията се отнася до реда на вземанията на притежателите на необезпечени първостепенни дългови инструменти, които са приемливи за целите на минимално изискване за собствен капитал и приемливи задължения (МИПЗ), съгласно Директива 2014/59/ЕС на Европейския парламент и на Съвета от 15 май 2014 г. за създаване на рамка за възстановяване и преструктуриране на кредитни институции и инвестиционни посредници и стандарта за общия капацитет за поемане на загуби на Съвета за финансова стабилност, и по-специално на изискването за подчиненост.  С приемането на законопроекта за изменение и допълнение на Закона за банковата несъстоятелност българското законодателство ще бъде приведено в съответствие с европейското право, ще се гарантира правната сигурност и ще бъдат осигурени необходимите законови положения за изграждане на капацитет за поемане на загуби и рекапитализация на банките.    Правителството определи Малина Крумова за председател на Държавна агенция „Безопасност на движението по пътищата“.  Малина Крумова започва да работи по проекти и програми от 1998 г. От 2007 г. е експерт в Управляващия орган на Оперативна програма „Околна среда“ към Министерството на околната среда и водите. През 2009 г. е назначена за директор на дирекция и ръководител на тази оперативна програма. В периода от 13 март 2013 г. до 29 май 2013 г. е назначена за заместник-министър на околната среда и водите в правителството с министър-председател Марин Райков. От ноември 2014 г. участва в координацията на Европейските структурни и инвестиционни фондове, както и в групата на високо равнище на Европейската комисия за опростяване на кохезионната политика. Ръководи дирекция „Централно координационно звено“ до януари 2017 г., когато е назначена за служебен заместник министър-председател, отговарящ за европейските фондове. На 9 май 2017 г. е назначена за заместник- министър на регионалното развитие и благоустройството. От октомври 2018 г. работи по създаването на Държавна агенция „Безопасност на движението по пътищата“.    Министерският съвет одобри проект на Закон за изменение и допълнение на Закона за местното самоуправление и местната администрация.  Проектът предвижда въвеждане на задължение на общинския съвет при приемането на бюджета на общината да одобрява разходи по определени показатели на кметствата в рамките на общия бюджет на общината. Изрично се регламентира задължение за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата. Създава се и възможност кметовете на кметства или оправомощени от тях лица да участват в комисиите за подбор на кандидатите и участниците, разглеждане и оценка на офертите и провеждане на преговори и диалог при реализиране на обществени поръчки, в комисиите за въвеждане в експлоатация на строежите, както и при съставяне на актове и протоколи по време на строителството, когато обектите са на територията на кметствата.  Предлаганите промени ще гарантират по-голяма финансова самостоятелност на кметствата, ще се засили личната отговорност на всеки кмет на кметство по отношение изразходването на одобрените годишни разходи по бюджета на общината, ще се даде възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството.  Контролът по спазване на новите разпоредби ще бъде изпълняван по общия ред при финансови инспекции - от органите на Агенцията за държавна финансова инспекция за спазване на нормативните актове, уреждащи бюджетната, финансово-стопанската и отчетната дейност на общините.  Министерският съвет прие Решение за одобряване на проект на Закон за изменение и допълнение на Закона за авторското право и сродните му права.  Основната част от текстовете в проекта произтичат от масовото неразрешено използване на телевизионни програми и необходимостта от по-ефективен контрол върху дейността на кабелните, сателитните и други оператори, както и от негативната тенденция лицата - нарушители по Закона за авторското право и сродните му права, които са предимно юридически лица и еднолични търговци, да избягват административно-наказателна отговорност за извършените от тях нарушения, като се укриват и осуетяват връчването на издадените в хода на производствата документи.  Текстовете са инициирани от Съвета за защита на интелектуалната собственост - консултативен орган към министъра на културата, в рамките на който бяха обсъдени съществуващите дефицити в законовата уредба, идентифицирана бе необходимостта от посочените изменения и допълнения в Закона за авторското право и сродните му права и Закона за електронните съобщения, както и бяха обсъдени и съгласувани предложенията за измененията в двата закона. Измененията в Закона за електронните съобщения са включени в проекта на закон по предложение на Министерството на транспорта, информационните технологии и съобщенията, отправено в хода на междуведомственото съгласуване.  Проектът включва също и норми, насочени да прецизират формирането и работата на комисиите за утвърждаване на тарифи на организациите за колективно управление на права, начинът на съставяне на списъка на медиаторите към министъра на културата, както и да преодолеят съществуващия законов дефицит по отношение на хипотезите, при които е допустимо да се назначи проверка на лица, регистрирани за дейност по колективно управление на права.    Министерският съвет одобри Работната програма на Комуникационната стратегия на Република България за Европейския съюз за 2019 г. и прие Отчета за изпълнение на Работната програма за 2018 г. Общият бюджет на програмата за 2019 г. възлиза на 900 000 лв., като за изпълнението на Националния и на Международния план са предвидени съответно по 450 000 лв.  В Националния план на Работната програма са включени дейности, които ще бъдат осъществени с цел повишаване информираността на българското общество относно актуалните теми от дневния ред на Европейския съюз, резултатите от първото Българско председателство на Съвета на ЕС през първата половина на 2018 г. и продължаване на дебатите по заложените приоритетни въпроси като европейската перспектива на Западните Балкани, Брекзит и др. Във връзка с годината на избори за Европейски парламент един от фокусите в дискусиите ще бъде визията на обществото за бъдещето на ЕС. Акцент ще бъде поставен и върху комуникационни инициативи, свързани с културното многообразие в ЕС: популяризиране на съвременното европейско изкуство и мястото, което българската култура заема на европейската сцена.  В Международния план дейностите са насочени към утвърждаване на положителния образ на България като държава - член на ЕС, и изпълнение на дългосрочните приоритети на страната ни в областта на външната политика. Ще продължат усилията за популяризиране на активната политика в подкрепа на европейската интеграция на страните от Западните Балкани, повишаване видимостта на България като член на ЕС в държавите от Източното партньорство и задълбочаване на сътрудничеството с българските общности. Сред акцентите в дейностите за 2019 г. ще бъде отбелязването на 140-годишнинината от приемането на Първата конституция на България, основаването на МВнР и установяването на дипломатически отношения между България и редица държави. Ще продължи популяризирането ролята на България за спасяването на българските евреи, включително в контекста на приемането на България за пълноправен член на Международния алианс за възпоменание на Холокоста.    Правителството одобри допълнителни средства по бюджета на Министерството на здравеопазването за 2019 г. с цел осигуряване на равнопоставен достъп до медицинска помощ на гражданите, посредством общинските и държавни лечебни заведения, включително и тези в труднодостъпни и/или отдалечени райони.  На основание чл. 106 и чл. 106а от Закона за лечебните заведения, Министерството на здравеопазването субсидира общински и държавни лечебни заведения по критерии и по ред, определени с наредба на министъра на здравеопазването за оказване на спешна медицинска помощ, за консултативна медицинска помощ на пациенти, преминали през спешните отделения, за психиатрична помощ и за други дейности, определени като държавна отговорност въз основа на едногодишни договори, в рамките на средствата за тези дейности по бюджета на Министерството на здравеопазването за съответната календарна година и при спазване на изискванията на Закона за държавните помощи.  Одобрените допълнителни средства са в размер на 30 000 000 лева по бюджета на Министерството на здравеопазването за 2019 г. От тях 18 000 000 лв. са предназначени за общинските лечебни заведения, вкл. за 71 лечебни заведения в труднодостъпни и/или отдалечени райони на страната, разпределени на база брой обслужвано население и брои преминали болни през предходната година. За лечебни заведения, оказващи психиатрична помощ се отпускат 2 000 000 лв., разпределени за 12 Центрове за психично здраве и психиатрични отделения към държавни и общински болници на база проведен леглоден лечение. За лечебни заведения за оказване на спешна помощ са предвидени останалите 10 000 000 лв. - за 41 болници, вкл. 26 областни болници, разпределени на база брой преминали болни, нехоспитализирани в същото лечебно заведение.  С предоставянето на допълнителните средства ще се осигури равнопоставен достъп до медицинска помощ на гражданите, вкл. и в труднодостъпни и/или отдалечени райони на страната и ще се даде възможност на общинските и държавни лечебни заведения да осъществяват медицинска дейност в съответствие с потребностите на населението и съобразно правилата за добра медицинска практика. Ще се подпомогне и осъществяването на дейността и достигането на определени нива на заплащане на персонала, осъществяващ медицинските дейности.    Министерският съвет прие решение, с което се разрешава създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Приема се и Постановление за одобряване на промени по бюджета на МЗХГ за 2019 г. за създаване на дружеството.  Съвместната компания ще бъде акционерно дружество, с капитал 784 000 лева. Акционерите са с участие 50/50 с място на регистрация България. Целта е да се подкрепят бизнес проекти на български компании чрез изготвяне на проучвания и бизнес планове от реномирани международни организации. Ще се засилят бизнес-контактите и преговорите между фирми от двете страни, за да се привлекат инвестиции в българското земеделие, животновъдство и преработвателна промишленост.  Ползите за Кралство Саудитска Арабия и за България са увеличаване на експортния потенциал на българските земеделски продукти и осигуряване на продоволствената сигурност на арабската държава.    ", "date": "2019.02.20", "title": "Вижте решенията на Министерския съвет!"}
{"url": "http://epicenter.bg/article/Premierat-Borisov-se-sreshtna-s-predsedatelya-na-parlamenta-na-Republika-Severna-Makedoniya-Dzhaferi/175748/2/0", "text": "Министър-председателят Бойко Борисов се срещна с председателя на парламента на Република Северна Македония Талат Джафери, който е на посещение в България по повод гласуването в Народното събрание на законопроекта за ратифициране на Протокола към Северноатлантическия договор за присъединяването на Република Северна Македония. Това съобщиха от Правителствената информационна служба.   Двамата отбелязаха отличното сътрудничество между София и Скопие в последните години, както и усилията на България за подпомагане на Република Северна Македония по европейския й път и развитие.   Премиерът Борисов подчерта, че България е последователна в подкрепата си за Република Северна Македония - и с Договора за приятелство, добросъседство и сътрудничество, подписан през 2017 г., и по време на Българското председателство на Съвета на ЕС през 2018 г., както и днес, когато Народното събрание одобри ратифицирането на Протокола към Северноатлантическия договор за присъединяването на Република Северна Македония.   Борисов акцентира върху значението на проектите за инфраструктурна, транспортна и дигитална свързаност и допълни, че страните от региона трябва да работят активно за повишаването на брутния вътрешен продукт. „Колкото сме повече свързани по региони, толкова са по-големи перспективите за инвестиции, за мир и за просперитет“, каза министър-председателят. Борисов посочи, че с осъществяването на проекта за коридор №8 регионът ще изглежда по различен начин.   Председателят на парламента на Република Северна Македония Талат Джафери благодари на българското правителство, както и за личната ангажираност на премиера Борисов, за усилията, които страната ни положи и продължава да полага за евроатлантическия път на югозападната ни съседка. Той подчерта, че само с добросъседските отношения и тясното сътрудничество страните ни могат да вървят напред.  ", "date": "2019.02.20", "title": "Премиерът Борисов се срещна с председателя на парламента на Северна Македония Талат Джафери"}
{"url": "http://epicenter.bg/article/Vlastta-udrya-divoto-kampinguvane/175749/2/0", "text": "Властта удря дивото кампингуване. Това става ясно от одобрените от правителството днес промени в Закона за устройство на Черноморското крайбрежие (ЗИД на ЗУЧК). За това съобщава правителствената информационна служба.   Ако парламентът одобри предлаганите от министрите промени в закона, за диво кампингуване ще се налагат глоби. Ще се санкционира и поставянето на преместваеми обекти, както и спиранто върху дюните.   \"Законопроектът предвижда изменения в административно-наказателните разпоредби на ЗУЧК. Административните наказания са определени в съответствие с извършена преценка на степента на засягане на обществения интерес при нарушаването на съответната разпоредба на закона\", се казва в съобщението до медиите от \"Дондуков\" 1. В него се посочва още:  \"Предвиждат се санкции за поставяне на преместваем обект върху неохраняем морски плаж в нарушение на закона, за поставяне на плажни принадлежности и преминаване или спиране с пътно превозно средство върху подвижни: (бели) дюни, неподвижни дюни с тревна растителност (сиви дюни) и облесени дюни. Включени са и санкции за плажни оператори, ако не осигурят равностоен достъп за свободно разполагане на плажни принадлежности от посетителите, както и санкции за субект, който в нарушение на закона ограничава правото на гражданите за свободен и безплатен достъп до морските плажове.  Прецизирани са също така нормите, засягащи и органите, които са ангажирани с административното производство при установяването на нарушенията и определянето на наказанията. Предвижда се препращане към правилата за реализиране на административно наказателното производство в съответния закон, в случаите, в които се засяга област на регулиране в компетентността на друг административен орган.\"  ", "date": "2019.02.20", "title": "Властта удря дивото къмпингуване"}
{"url": "http://epicenter.bg/article/Valeri-Simeonov--NFSB-deystva-za-samostoyatelno-yavyavane-na-evropeyskite-izbori/175750/2/0", "text": "Човек остава с впечатлението, че България не е парламентарна демокрация, а парламентарна монархия. Това каза пред журналисти в парламента депутатът от „Обединени патриоти“ и лидер на НФСБ Валери Симеонов в отговор на въпрос как ще коментира решението на ГЕРБ за връщане на преференциите, предаде агенция „Фокус“.   Попитан дали прагът на преференциите го притеснява, ако се явява на европейските избори, той коментира: „Да ме притеснява? Не, не ме притеснява“. „Против сме намаляването на прага и оставянето му в размера, който е сега. По този начин даваме възможност в Народното събрание и в институциите на България да влизат неопределено количество Бай Ганьовци“, заяви лидерът на НФСБ.   „Това са хора с болни амбиции и със средства, с които си купуват местата в общинските съвети и в парламента“, каза още Валери Симеонов.   Заявявам категорично, че НФСБ извършва необходимите действия за самостоятелно явяване на европейските избори, каза депутатът от „Обединени патриоти“ и лидер на НФСБ.    „С оглед на взаимоотношенията в коалицията „Обединени патриоти“, съвсем естествено е НФСБ да предприема необходимите действия за подготовка на самостоятелно явяване на европейските избори“, заяви той. „Това не е окончателно решение, защото не съм лидер на еднолична партия. Решенията в НФСБ се вземат от Политическия съвет, както е записано в Устава. Няма как Уставът да бъде заобиколен“, посочи Валери Симеонов.   „Казвам го открито. Не го крием и не извършваме задкулисни договорености. Не подхвърляме на медиите, че ще вкараме 3-4 депутати общо с разни консервативни псевдосубекти, нито пък водим подготвителна кампания за издигане на наш кандидат още от миналата година, без да уведомяваме партньорите си“, коментира той.   В отговор на въпрос кога ще има Политически съвет на НФСБ, лидерът на партията уточни: „Когато е необходимо“. „Не мога да спра номинациите за изборите, които вървят, с оглед на линията за подготовката за самостоятелно явяване“, посочи Симеонов.   Попитан дали „Атака“ и ВМРО знаят за действията на НФСБ за самостоятелно явяване на евроизборите, той коментира: „Ако следят новинарските емисии, съм сигурен, че ги знаят“.   В отговор на питане защо е отсъствал от Коалиционния съвет вчера, Валери Симеонов каза: „Имал съм някакви други ангажименти. Това не е важно. Имаше представител на НФСБ“.   Ние не можем да чакаме и да се правим, че не виждаме как паралелно „Атака“ и ВМРО се подготвят за самостоятелно явяване на европейските избори, каза още Симеонов.   Попитан как ще коментира думите на лидера на ВМРО Красимир Каракачанов, че най-добрият вариант е „Обединени патриоти“ да се явят заедно на европейските избори, посочи: „Нека отговори защо за два месеца преговори с него, сме говорили за общото ни явяване на европейските избори не повече от 5 минути. Може би едно говори, а на практика не сме стигнали до тази тема след 2 месеца разговори“.   „От друга страна сме отворени за разговори. Ще бъдем отворени още известно време. Доколкото технологията за подготовка на изборите го позволява“, заяви Валери Симеонов.   В отговор на въпрос приема ли номинацията за евродепутат на част от структурите на НФСБ до момента, той обясни: „Ще отговоря малко по-късно. Вървят номинации по региони, нека този процес да приключи“.   Попитан още ли мисли, че европейските избори не са важни, лидерът на НФСБ поясни: „От гледна точка на възможностите за въздействие върху политиката на ЕС, изборите са с нищожно значение. Един или няколко депутати от „Обединени патриоти“, независимо от коя партия, или 17-те българи в ЕП могат да повлияят съществено върху политиката на Европа“.   „Изборите са изключително важни от гледна точка на мобилизация на партийните структури, симпатизантите и избирателите, които подкрепят каузата ни“, заяви Симеонов.   „Ще ни бъде много интересно да видим какъв резултат ще имаме на тези избори. Те са важни от партийно-политическа гледна точка, с нашите депутати не можем да постигнем кой знае какво при гласуване в 650-членния ЕП“, каза още той.    В момента Македония не признава правото на самоопределение. Има признати десетки националности, но не и българска националност, заяви Симеонов по повод ратифицирането на Протокола към Северноатлантическия договор за присъединяването на Р Северна Македония.   „Трябва да поставим условие, че това трябва да се случи, когато гласуваме за присъединяване на Македония към ЕС“, подчерта той.   „Има непрекъснато, доскоро с пълно държавно съдействие, унижаване и унищожаване на българската народност в Македония“, заяви Симеонов. „Да не говорим, че е ясно какъв е произходът на самата Македония. От друга страна няма как да откажем на всеки гражданин на държава извън България да се самоопредели, както си иска“, коментира той.   „От гледна точка на общата ни история и на прекалено близката ни обвързаност между родове от България и Македония, е редно хората да не бъдат лишавани от права и свободи и на самоопределение“, заяви Валери Симеонов.    ", "date": "2019.02.20", "title": "Симеонов за преференциите: Остава впечатлението, че не сме парламентарна демокрация, а монархия"}
{"url": "http://epicenter.bg/article/DPS-predupredi--Sofiya-se-prevrashta-v-lyubezen-domakin-na-kafyaviya-Internatsional-/175751/2/48", "text": "ДПС отново изказа протеста си срещу Луковмарш, както направи в деня преди проявата за почитането на бившия министър на войната преди 1944 г., предаде Канал 3.  В нарочно изявление относно нарастване на фашистките прояви Джейхан Ибрямов отново изрази недоумението си, че проекторешението на движението, насочено срещу подобни прояви, отлежава в пет комисии в НС, без да се придвижва за гласуване в пленарната зала, а е внесено още на 30 януари.  Това решение е своеобразен тест, който е провело движението, на партиите, за да види дали ще пожелаят да осъдят Луковмарш, подчерта Ибрямов. И понеже такова нещо не се е случило, депутатът от ДПС обяви за политически сурогати всички политически формации в НС, които не заклеймяват ксенофобията и антисемитизма.  България става все по-известна като любезен домакин на кафявия Интернационал, заключи съпартиецът му Станислав Анастасов. Повод за обобщението му бе, че в марша са се включили представители на крайни националистически формации от 9 държави. От движението подчертаха, че и в Германия, и в Унгария са налице санкции и арести, а у нас няма такива мерки от страна на властите.  По този повод председателят на ДПС Мустафа Карадайъ е изпратил писмо до европейските посланици, в което изразява възмущението си от засилването на ксенофобията и антисемитизма, и ги приканва да следят внимателно случващото се в парламента.  Историята трябва да се помни, призова Ибрямов. Не трябва да се допускат леви и десни фашисти да си играят със страховете на хората. Депутатът обърна специално внимание и на свободната продажба в книжарниците на нацистка литература.  ", "date": "2019.02.20", "title": "ДПС предупреди: София се превръща в любезен домакин на кафявия Интернационал "}
{"url": "http://epicenter.bg/article/Desislava-Atanasova-prizovava-prezidenta-Radev-da-osvobodi-Borislav-Tsekov-ot-pravniya-si-savet/175752/2/0", "text": "Президентът Румен Радев да освободи члена на правния си съвет Борислав Цеков и излъчения от неговата квота в Комисията за защита от дискриминация Петър Кичашки, защото те са осъдени и глобени за злоупотреба с лични данни. Това призова депутатката от ГЕРБ Десислава Атанасова по време на дебатите по ветото на държавния глава на Закона за личните данни.   Тя разказа, че двамата са осъдени да заплатят глоба от по 10 хиляди лева, защото са злоупотребили с лични данни на граждани и журналисти. Софийският административен съд е потвърдил постановление на Комисията за защита на личните данни, което Цеков и Кичашки са обжалвали.   През 2016 г. блогъри и журналисти сезираха комисията, че ЕГН-тата им са в списък на лицата, подкрепящи Инициативен комитет с представляващ Петър Кичашки, който се е регистрирал като застъпник на теза в инициирания от Слави Трифонов референдум.    \"Обръщам се към неприсъстващия президент Румен Радев и правните му съветници. Жалко е, че нито вие, нито ваши представители вземат отношение в днешния дебат\", заяви Атанасова.  \"Недоумявам как сте такъв яростен защитник на свободата на словото, на демокрацията, на личните данни, а членове на правния ви съвет бяха осъдени от Върховния административен съд за злоупотреба с лични данни на граждани и журналисти. Дали БСП ще реагират така, както на мярката за неотклонение на Елена Йончева? Дали сега няма да събират пари и за Борислав Цеков?\", попита Атанасова, цитирана от \"Фокус\".   „Сега е време да докажете, че сте принципен човек и да освободите Борислав Цеков, който е осъден на последна инстанция за злоупотреба с лични данни“, подчерта Десислава Атанасова. „Да освободите и вашия представител в Комисията за защита от дискриминация Петър Кичашки, който също вече е осъден на последна инстанция за злоупотреба с лични данни“, допълни тя. „В противен случай ще изглежда като висш пилотаж лицемерие“, подчерта Десислава Атанасова.    ", "date": "2019.02.20", "title": " Радев да освободи осъдените и глобени Борислав Цеков  и  Петър Кичашки, настояват от ГЕРБ"}
{"url": "http://epicenter.bg/article/Kiril-Ananiev--Ne-razbiram-za-kakvo-e-protestat-na-aptekite/175754/2/0", "text": "Министърът на здравеопазването Кирил Ананиев се учуди на протеста на аптекарите, който се провежда днес.  Над 700 аптеки в страната не отвориха днес, като по този начин изразяват недоволството си от нова евродиректива за борба с фалшивите лекарства, която изисква да бъде инсталиран допълнителен софтуер.  \"Не разбирам защо е протестът на аптеките в страната. Това е европейска директива, която засяга целия сектор в ЕС. Имахме достатъчно дълъг период на обучение - от 3600 аптеки над 2100 имат нови регистрации, близо по 10 аптеки на ден. Не виждам някакъв проблем. Доколкото знам никъде в ЕС няма такъв протест\", обяви Ананиев на брифинг в Министерския съвет.  Ананиев напомни, че браншът има гратисен период от 6 месеца, за да отговори на изискванията на Брюксел. Според регламента всяка аптека трябва да се снабди с четец и софтуер за специален баркод, който ще се поставя на медикаментите. Целта е да се пресече порочната практика с нелегални лекарства на пазара. \"Дадохме не по-малко от 6-месечен период от време, за да може всяка аптека да се включи и да изпълни всички изисквания, които са изключително ясни. Чух, че държавата не е знаела, какво да прави. Това за мен е неразбираемо. Имаме ясна програма и ясни изисквания, критерии, методология и с всеки изминал ден се увеличава броят на аптеките, които влизат в нашата система на верификация\", заяви още здравният министър.  Той обяви, че протестиращите аптеки всъщност са по-малко от 700-те, които бяха предварително обявени и бе категоричен, че пари за софтуера на по-малките аптеки, които още не са се снабдили с него, не могат да бъдат предоставени.  \"Всички аптеки, които имат договор със Здравната каса, имат своите компютри и програми, те са готови и включени в системата за верификация. Тези, които са далеч по-малко от тези 700, за които се говори в момента, ние не можем да им предоставим ресурс, защото това ще се третира за държавна помощ\", каза още Кирил Ананиев.    ", "date": "2019.02.20", "title": "Кирил Ананиев: Не разбирам за какво е протестът на аптеките"}
{"url": "http://epicenter.bg/article/Malina-Krumova-oglavi-novoto-zveno-za-patna-bezopasnost/175755/2/0", "text": "Правителството определи Малина Крумова за председател на Държавна агенция \"Безопасност на движението по пътищата\". Това реши правителството на днешното си заседание.  Новата агенция бе официално създадена от Министерския съвет в края на януари. Идеята за нейното съществуване дойде след тежката катастрофа с автобус край Своге на 25 август миналата година. Тогава загинаха 20 души.  Малина Крумова бе зам.-министър на регионалното развитие и благоустройството, а от миналата година именно тя работи по създаването на новата държавна структура, напомня \"Канал 3\".    ", "date": "2019.02.20", "title": "Малина Крумова оглави новото звено за пътна безопасност"}
{"url": "http://epicenter.bg/article/Parvi-shtarkel-katsna-v-haskovskoto-selo-Podkrepa/175756/2/0", "text": "Първият предвестник на пролетта вече е тук. От вчера в хасковското село Подкрепа се радват на щъркел, който кацна на гнездото до местната църква, предаде БГНЕС, цитирана от БНР.  Вярващи са хората в нашето село, затова тук идва първият щъркел, каза Величка Кирева.  Всяка година първият щъркел каца на това гнездо, но тази година много подрани, смята Нела Канева. Хората обаче вярват, че това е за добро и годината ще е плодородна. Още не сме сложили мартениците, а щъркелът дойде, шегуват се в Подкрепа.  В селото миналата година и в петте гнезда са дошли щъркели и са имали по две рожби, разказват местните.  ", "date": "2019.02.20", "title": "Първи щъркел кацна в хасковското село Подкрепа"}
{"url": "http://epicenter.bg/article/Elena-Yoncheva--GERB-ne-sa-partiya--a-grupirovka-s-vozhd--koyto-im-kazva-kakvo-da-pravyat/175759/2/0", "text": "Въпреки отсъствието на цялата ПГ на БСП днес в парламента дойде депутатът Елена Йончева. Тя обаче не влезе в пленарната зала и обясни, че подкрепя решението на левицата за бойкот на заседанията, повод за което станаха промените в Изборния кодекс. Йончева прибави нови аргументи към решението на социалистите:  \"В парламента съм, за да прибера пощата и да свърша някои от своите задачи тук\", обясни присъствието си в сградата говорителят на парламентарната група на \"БСП за България\".   И мотивира отсъствието на червените от залата така: \"Няма политически субект, на който да бъдем опозиция. ГЕРБ не са партия, те са групировка, която има един главатар, един вожд. Този вожд им казва какво да правят!\" \"На практика в парламента няма управляваща партия, има групировка\", подчерта тя. И продължи: \"В този смисъл ние не можем да бъдем опозиция, защото няма политически диалог. Няма политически сблъсък, няма политически субект от другата страна!\"   Попитана как ще коментира факта, че отсъствието на БСП от пленарната зала, е била една от основните теми днес, тя отговори: \"Казахме, че няма да влезем в парламента и обяснихме защо. Това, което се случи с Изборния кодекс, на практика е покушение срещу демокрацията. Нямаме намерение да участваме в този цирк.\"   Представителите на медиите й зададоха и въпроса вярно ли е, че решението да не се влиза в пленарна зала е еднолично на лидера на БСП Корнелия Нинова. \"Не е еднолично. Решението беше гласувано\", отговори тя, оспорвайки по този начин тезата на зам.-шефа на ГЕРБ Цветан Цветанов, която той разви и вчера, и днес от парламентарната трибуна.   На журналистически въпрос депутатите от БСП ще се върнат ли в залата, ако президентът Румен Радев наложи вето на Изборния кодекс, говорителят на ПГ на левицата заяви: \"Казахме, че ще влезем, ако бъдат изпълнени основните ни искания. Те са не само за нов избор на ЦИК и възстановяването на преференциалния вот, а и за машинното гласуване и за вземането на решения в избирателните комисии.\"   ", "date": "2019.02.20", "title": "Елена Йончева: ГЕРБ не са партия, а групировка с вожд, който им казва какво да правят"}
{"url": "http://epicenter.bg/article/Parlamentat-razgleda-prezidentskoto-veto-varhu-Zakona-za-lichnite-danni/175699/2/0", "text": "Депутатите ще разгледат ветото на президента Румен Радев върху част от последните промени в Закона за личните данни.   Това се посочва в проектопрограмата за работа на Народното събрание. Държавният глава върна измененията за ново обсъждане в парламента на 4 февруари  Той оспори приетите 10 критерия, по които журналисти, научни работници и писатели следва да доказват, че са използвали правомерно лични данни.   Според него това създава ненужна свръхрегулация и представлява ограничение на свободата на изразяване и информация. Водещата комисия по вътрешен ред и сигурност отхвърли ветото на президента. Законът за личните данни е тринадесетият, върнат за ново разглеждане от държавния глава.  ", "date": "2019.02.20", "title": "Парламентът ще разгледа президентското вето върху Закона за личните данни"}
{"url": "http://epicenter.bg/article/Advokat-Marin-Markovski-prognozira-kakvo-shte-se-sluchi-s-chetvorniya-ubiets-ot-Novi-Iskar/175704/2/0", "text": "Ако имаше чувствителност в обществото, то можеше да сигнализира и да не се стига до това убийство. Най-добрата психиатрична болница се намира на 2 км от Нови Искър. За съжаление в 21 век нямаме никакво отношение към хората, които имат нужда от психиатрична помощ. Това каза пред камерите на БТВ психологът Христо Монов.   Заедно с него гост беше и адвокат Марин Марковски. Двамата коментираха четворното убийство в Нови Искър   Съгласен съм, че в България няма никаква държавна политика към хората нуждаещи се от психиатрична помощ\", заяви адвокат Марковски. \"Мога да прогнозирам какво ще се случи с убиеца. За мен няма да го признаят за психично болен, защото той е опитал да заличи следите от убийствата. Личат си подредени действия. Това е една прогноза, защото българските психиатри, които са великолепни, ще имат последната дума при експертизите. За мен те ще дадат отговора, че е вменяем. Убийството е доказано - намерена е брадвата, самият младеж си е признал. За мен Георги няма да получи доживотна присъда. Съдът ще му даде присъдата между 20 и 30 години. Законът в България не е подходящ в тази си част. За Европейския съюз може да е добър, но у нас не действа\", категоричен беше Марин Марковски.   \"Общността в Нови Искър е травмирана още от 70-те години с подобно убийство. Миналата година пак имаше кърваво убийство, но никой не работи с тези хора. Сега трябва да се помогне и на Георги. Ако някой беше сигнализирал институциите, сега нямаше да си говорим за четири трупа\", добави психологът Христо Монов.  ", "date": "2019.02.20", "title": "Адвокат Марин Марковски прогнозира какво ще се случи с четворния убиец от Нови Искър"}
{"url": "http://epicenter.bg/article/Prof--Vladimir-Chukov--Balgariya-ne-e-sred-pomolenite-strani--da-si-priberat-boytsite/175707/2/0", "text": "Не само джихадистите от \"Ислямска държава\" са сериозна заплаха, но и албанските организации. След разпадането на \"Ислямска държава\" се надявам, че и албанските групировки ще се разпаднат. Това заяви международният анализатор проф. Владимир Чуков в сутрешния блок на БНТ.   \"България не е сред помолените страни, да си приберат бойците. Няма данни за наши терористи\", каза още той по повод призива на Доналд Тръмп към Европа \"да приеме обратно\" стотици пленени бойци на \"Ислямска държава\". \"Големият проблем е за Западна Европа - Великобритания, Франция и Германия излъчват най-много терористи. Великобритания е най-радикалната, само миналата седмица в страната им бяха лишени от гражданство 100 джихадисти\", разкри още проф. Чуков.  \"Тръмп е искал да обяви официална победа над ИД, но е останало селище, със заложници на терористите. 15 000 джихадисти са се изпарили в сирийската пустиня\", завърши проф. Владимир Чуков.  ", "date": "2019.02.20", "title": "Проф. Владимир Чуков: България не е сред помолените страни, да си приберат бойците"}
{"url": "http://epicenter.bg/article/Dzhambazki--Gotov-sam-da-bada-na-vsyako-myasto-v-listata-na--quot-Obedineni-patrioti-quot-/175708/2/0", "text": "Евродепутатът Николай Бареков е заплаха за българското образование, ако стане учител, както заплашва, заяви колегата му от ВМРО Ангел Джамбазки в предаването „Здравей, България” на Нова тв.   Няма драма в това една партия да номинира своя председател за евроизборите, коментира той издигането на Валери Симеонов за водач на листата на НФСБ.   От ВМРО предължаваме да твърдим, че трябва да се явим заедно с нашите партньори. Времето ще реши начина на регистрация. Трябва да се изясни формата, под която ще се явим, заяви Джамбазки. За мен не е проблем да съм на което и да е място в тази листа, каза той.   Нашата логика е да се проведат вътрешни избори. Ако се явим по отделно, резултатът ще бъде ясна оценка за политическата тежест за всеки един от нас, допълни евродепутатът. Убеден съм, че в този европарламент ще има представители на хора, които определят себе си като патриоти. Следващият европарламент ще промени ЕС, каза Ангел Джамбазки. Зам.-председателят на ВМРО припомни, че той е лансирал идеята за вътрешни избори преди няколко месеца.  ", "date": "2019.02.20", "title": "Джамбазки: Бареков щял да става учител! Това е заплаха за българското образование!"}
{"url": "http://epicenter.bg/article/Volen-Siderov--Na-sbirka-pri-Karayancheva-predlozhih---nikakvi-pari-za-tezi--koito-ne-sa-v-zalata-/175709/2/0", "text": "БСП се отказа от парламентаризма, няма как да защитават позицията си извън зала. Кворумът ще бъде осигурен. Спираме пътуванията на депутатите до международни организации, за да осигурим кворум. Може би сега парламентът ще заработи по-делово, тъй като опозицията протакаше заседанията. С или без опозицията ще се вземат важни решения. Това каза в студиото на сутрешния блок на БНТ лидерът на \"Атака\" и председател на ПГ на Обединените патриоти Волен Сидеров.   \"От БСП си получават 1/3 от заплатите и извън зала. Вчера при Караянчева имахме събиране и аз предложих да не се получават никакви пари, когато не присъстваш в парламента\", каза още той.  \"Каквото и да стане на евроизборите, трябва да удържим мандатът. Борисов трябва да си изкара поне един пълен мандат\", допълни Сидеров. \"В парламента са всички камери и медии, в Министерски съвет е тихо като в храм. Където е истинската власт няма показ. Трябва да има мониторинг на свършеното от министерствата. Къса се връзката между изпълнителна и законодателна власт\", коментира лидерът на \"Атака\". \"Вдига се голям шум около преференциите, а това е технически процес. БСП го истеризираха и създадоха едно напрежение. Политиката не е състезание, както смятат от опозицията. Всъщност политиката е за вършене на реални неща\", заяви Сидеров.  \"Не сме говорили с Бареков за коалиция на евроизборите. В една съществуваща коалиция не е коректно да гледаш на други страни. Първо трябва да решим въпросът как ще се явим\", завърши Волен Сидеров.     \"Нямаме още решение, аз месеци наред настоявах да го решим, поставях темата много активно, но нямаше желание у моите колеги да говорят по този въпрос. Вчера обявиха, че Валери Симеонов е водач на листа, но не е ясно на коя - обща или отделна? Това ми прилича на заявка, че двете партии - НФСБ и ВМРО, казват, че няма да бъдат в обща коалиция с \"Атака\". Както и да се явим на избори обаче, ние оставаме в управлението, защото то трябва да се завърши\", категоричен е Сидеров    ", "date": "2019.02.20", "title": "Волен Сидеров: Нека поне един път г-н Борисов да си изкара мандата"}
{"url": "http://epicenter.bg/article/Parlamentat-sabra-kvorum-i-zapochna-rabota/175712/2/0", "text": "Парламентът събра необходимия кворум и започна работа. Депутатите от \"БСП за България\" не се регистрираха, изпълнявайки решението на Националния съвет на партията от неделя.   За да се гарантира кворумът в Народното събрание, на Коалиционен съвет вчера ГЕРБ и Обединени патриоти съгласуваха действията си за осигуряване работата на парламента.   Без червените в пленарната зала се оказаха 123 народни представители - на ръба, за да може да започне заседанието за деня. За целта са необходими 121 гласа. В залата под строй бяха народните представители от ГЕРБ, ДПС и „Обединени патриоти“, които осигуриха кворума.   Гост на заседанието е председателят на Събранието на Република Северна Македония Талат Джафери. Предстои Народното събрание да ратифицира Протокола за присъединяването на Северна Македония към НАТО.   Талат Джафери ще се срещне с председателя на парламента Цвета Караянчева и с вицепремиера и външен министър Екатерина Захариева.  ", "date": "2019.02.20", "title": "На ръба! Парламентът събра кворум от 123 депутати и започна работа, БСП бойкотира"}
{"url": "http://epicenter.bg/article/GERB-shte-chakat-vetoto-na-prezidenta--predi-da-glasuvat-popravkite-na-popravkite-na-Izborniya-kodeks/175713/2/0", "text": "Очевидно юристите на ГЕРБ са се вслушали в критиките, че не може да поправят една грешка с друга грешка.   Шефът на правната комисия Данаил Кирилов си беше наумил, че до петък новият проектозакон, който да върне преференциите, трябва да влезе в пленарната зала и обясняваше, че депутатите ще действат независимо, че парламентът в момента е в процедура на изчакване решението на президдента. \"Това е така наречената огледална техника, тоест процедурата тече, без значение дали междувременно президентът ще наложи вето на приетите миналата седмица поправки в Изборния кодекс\", обясняваше председателят на комисията Данаил Кирилов.   В понеделник в края на работния ден ГЕРБ спешно внесоха законопроект за промени в Изборния кодекс, с който да се запази сегашният ред за отчитане на преференциално гласуване. Според него прагът за отчитане на преференции на евровота ще бъде 5% от гласувалите за съответната листа, а на парламентарните и местни избори - 7%. В мотивите на внесения от ГЕРБ законопроект за изменение на Изборния кодекс пише, че за да се отрази общественият интерес, проектът се внася преди решението за обнародване на последните промени в Държавен вестник.     Това вероятно е причината дебати за Изборния кодекс да не присъстват в програмата на парламента за тази седмица, за разлика от предложенията за избор на ЦИК, които ще се гледат в пленарна зала в четвъртък.   Ситуацията с Изборния кодекс е твърде необичайна, но правно допустима, заяви днес пред БНР Явор Нотев, член на правната комисия на парламента и депутат от коалицията „Обединени патриоти“. \r\n „Твърде необичайната ситуация се породи от това, че са внесени промени в Изборния кодекс от ГЕРБ след приемането му на второ четене и преди срока от 15 дни , в който президентът трябва да наложи вето или да публикува закона“, обясни Нотев. „Това обаче е правно допустимо, тъй като законът не разглежда подобна възможност, но изрично не я забранява“, посочи той и разясни: „Има една особена хипотеза, която ограничава възможностите да бъде гледан законопроект, но при нея става дума за случаите, когато закон, отхвърлен по повод на президентско вето и не получил достатъчна подкрепа, след това без съществени изменения и без изчакване на срок от 3 месеца да бъде внесен в деловодството на парламента“. \r\n   \r\n След обяд днес Правната комисия в парламента ще заседава извънредно. Ще бъде обсъдено връщането на старият праг на преференциите в Изборния кодекс и процедура за избор на нов състав на Централната избирателна комисия. \r\n   Парламентът отваря процедура за избор на нова ЦИК в отсътвието на БСП от залата. Мандатът на комисията изтича на 21 март, но управляващата партия отказваше избор на нов състав с аргумента, че няма да се подготви за задълженията си до евроизборите на 26 май. Миналия четвъртък мнозинството отхвърли проект за решение на БСП за започване на процедура за нов състав на ЦИК. Тогава бяха приети и промени в Изборния кодекс, с които на практика се обезсмисли преференциалното гласуване и се заложи въвеждане на машинно гласуване в повечето секции. След намесата на Борисов сега и пътят за избор на нова ЦИК е открит.   Социалистите няма да участват в дебатите, но ще предложиат техните кандидати, когато правилата за избор бъдат готови.", "date": "2019.02.20", "title": "ГЕРБ май се вразуми! Ще чакат ветото на президента, преди да гласуват поправките на поправките в ИК"}
{"url": "http://epicenter.bg/article/Stotitsi-apteki-v-stranata-nyama-da-otvoryat-dnes-v-znak-na-protest/175714/2/0", "text": "Стотици аптеки в страната днес ще останат затворени в знак на протест срещу лекарствената политика на държавата, съобщиха от Националната аптечна камара. Организацията излезе с призив за национален протест, който е разпратен до фармацевтите.   Около 724 аптеки ще се включат в протеста, това прави около една четвърт от всички аптеки в страната, каза пред БНР Антон Вълев, председател на Националната аптечна камара.   „Държа да отбележа, че протестът не е срещу верификацията (на лекарствата), а за това да има цялостност и пълнота във въвеждането на електронно здравеопазване“, обясни той в предаването „Преди всички“ на програма „Хоризонт“.   „Това включва електронната рецепта, електронното досие, което включва синхронизиране на тези системи със системата по верификация. Това, което нас ни интересува е не да се правят на всеки, два, три месеца някакви системи на парче и да се очаква, че цялата тази система една, система две, система три, система четири ще я платят аптеките, а обратно - да се прави държавно планиране, да се търси европейско финансиране, да се търси държавно подпомагане“, каза Антон Вълев.   Той посочи, че според фармацевтите е „абсолютно неправилно производителите да очакват ние да платим въвеждането на системата по верификация“.   „Какво означава, че била много лесна? А кой ще я плати? Не е въпросът дали ще затвори една или две малки аптеки. Въпросът е, че тези аптеки обслужват пациенти. Ние твърдим, че аптеките не трябва да бъдат третирани като фирми и обслужването на пациентите не трябва да се нарича търговия на дребно с лекарства. Държавата трябва да създаде държавна система, в която аптеките да изпълняват преотстъпена държавна поръчка. Очакваме здравният министър да седне на разговори с нас, здравното министерство да се грижи за всяка една аптека в системата“, каза Антон Вълев.   В призива от Аптечната камара отправят редица искания към управляващите. Сред тях са приемане на национална лекарствена политика и недопускане на корпоративни интереси в сектора, интегриране на Европейските системи за верификация на лекарствата и за следене на наличностите в Националната система за електронна рецепта.   Фармацевтите настояват още за осигуряване на равен достъп на всички български граждани до аптечни услуги и фармацевтични грижи, както и за планиране и създаване на реални финансови инструменти, които да подпомогнат аптеките при внедряването на електронните системи.", "date": "2019.02.20", "title": "Стотици аптеки в страната няма да отворят днес в знак на протест"}
{"url": "http://epicenter.bg/article/Yuriy-Aslanov--Stranata-e-v-parlamentarna-kriza--Bez-opozitsiyata-NS-e-nelegitimen-organ/175716/2/0", "text": "\"Крайно време е да се приеме закон, който да забранява промените в Изборния кодекс преди избори. Това се превръща в рецидив\", отбеляза социологът Юрий Асланов в предаването \"Тази сутрин\" по bTV.   Съгласен съм, че в Европа повечето държави се отказаха от машинно гласуване, но не и от преброяването на гласовете с машини. Ясно е, че ГЕРБ се съобразиха с ДПС за преференциите. Това е повече от видно.За мен страната е в парламентарна криза. Няма парламент по света, в който опозицията да не влиза и това да бъде легитимен орган\", заяви още Асланов.   Защо беше изобщо отворен Изборния кодекс, за това трябва да попитате народните представители. Всъщност имаше една единствена причина – след като стана ясно, че не могат да се осигурят 12 хиляди машини за гласуване, а и няма желание за това, трябваше това нещо или да се премахне, или пък да се отложи за пореден път. По-нататък поправките обраснаха и се стигна до един абсурд\", обясни и политическият анализатор проф. Михаил Константинов.      \"Трябваше да се приеме решение, че новата ЦИК ще встъпи в действие след приключването на евроизборите. Вдигането на преференциите също не беше правилно решение и сега се правят опити нещата да се поправят. Преференциите ще се върнат и ще работят.   Трябва да бъдем честни, партийните ръководители не обичат преференциите, защото така губят възможността да редят листите и може да изникне някой човек, който те даже не познават. Примерът 15/15 е много добър. БСП със сигурност също не са големи фенове на преференциите, но използваха глупостта на управляващите от ГЕРБ и се възползваха в този случай\", смята проф. Константинов.   Той отново коментира, че не може да се говори за машинно гласуване, а може и трябва да се говори за машинно преброяване и сканиране на бюлетините. За това машинно преброяване обаче трябва да се напише нов закон и директива, каза още политическият анализатор.", "date": "2019.02.20", "title": "Юрий Асланов: Страната е в парламентарна криза. Без опозицията НС е нелегитимен орган"}
{"url": "http://epicenter.bg/article/Ilhan-Kyuchyuk--DPS-shte-raboti-za-uskoreno-demokratichno-razvitie-na-Balgariya/175718/2/0", "text": " „ДПС ще работи за ускорено демократично развитие на България. Сплотяването на европейските общества е най-доброто оръжие срещу крайния национализъм.“ Това заяви вчера евродепутатът Илхан Кючюк по време на дискусия в Европейския парламент с членове и симпатизанти на ДПС от областите Плевен и Добрич. Посетителската група е в Брюксел по покана на Кючюк, като гостите имаха възможността да се запознаят отблизо с работата на институцията, да присъстват на лекция за историята и функционирането на Европейския съюз, както и да се срещнат с българските евродепутати от ДПС.   Разказвайки за дейностите и задълженията си като член на Европейския парламент, Илхан Кючюк обърна и особено внимание на предстоящите европейски избори: „През месец май всички европейски граждани ще се изправят пред решаващ избор, за това в каква Европа искаме да живеем. Пред нас стои алтернативата на европеизма, на свободата и толерантността, на мечтата за повече Европа. Но други, които искат да върнат Европа в най-мрачните ѝ години, ще се противопоставят с популизъм и език на омразата, с краен национализъм и изолационизъм. И тук България не прави изключение. За нас в ДПС пътят е начертан. Ние ще работим за ускорено демократично развитие на България, но и за сплотяване на европейските общества като най-доброто оръжие срещу крайния национализъм.“   Специална част от програмата включваше и посещение в Европейския комитет на регионите. Там гостите проведоха дискусия с генералния секретар към АЛДЕ Шон О'Кърнийн, който им представи бялата книга на АЛДЕ с 53 предложения как да доближим Европа до гражданите.   Г-н О'Кърнийн призова за по-засилен диалог с гражданите, за да чуят политиците техните тревоги и предложения за по-добър съюз. Според него сътрудничество между либералните структури в Европа е важно за намирането на демократични решения на общоевропейски проблеми.  ", "date": "2019.02.20", "title": "Илхан Кючюк: ДПС ще работи за ускорено демократично развитие на България"}
{"url": "http://epicenter.bg/article/Mustafa-Karadaya--Vlizaneto-na-Severna-Makedoniya-v-NATO-e-patyat-za-izgrazhdane-na-stabilni-Balkani/175719/2/0", "text": "Влизането на Северна Македония в НАТО е пътят за изграждане на силни и стабилни Балкани. Това каза председателят на ДПС Мустафа Карадайъ по време на дебатите за ратифициране на Протокола за присъединяване на Северна Македония към НАТО, предаде репортер на Агенция „Фокус“.   „Ние от ДПС категорично подкрепяме решението и ще гласуваме „за“. Последователно и безкомпромисно следваме този курс на евроатлантическото ни развитие. Още през 1990 г. и 1992 г., когато България призна официално независимостта на Македония, както и през 1999 г., 2004 г., 2007 г. продължаваме неотклонно, защото вярваме и знаем, че това е верният път за националната сигурност, държавния суверенитет, мира и демокрацията“, заяви Карадайъ.   „В тази връзка е достатъчна кратка препратка към историческото изказване на Ахмед Доган за пътя на България към Европа през Босфора, както и за активната роля на ДПС за членството ни в НАТО и ЕС. За наша радост и гордост членството и в двата съюза беше осъществено при участието ни в управлението на страната. ДПС още в зората на демокрацията пое като своя мисия реализирането и задълбочаването на евроатлантическата интеграция и продължава да цени евроатлантическите ценности и днес - върховенството на закона, правата и свободите на гражданските и т.н.“, каза още той. Карадайъ изрази убедеността си, че това е пътят за изграждане на силни и стабилни Балкани, за укрепване на стабилността, за гарантиране на мира и просперитета. „Това е пътят за противопоставяне на популизма и национализмите, на всяка цинична политика, която застрашава мира. Подкрепяйки днес това решение, ние препотвърждаваме увереността си към евроатлантическите ценности, които защитават демокрацията. В същото време така отричаме всяка форма на ксенофобия, национализъм, омраза и популизъм. Посветени на принципите на индивидуалната свобода, демокрацията и върховенството на закона,за постигане на сигурност и стабилност, траен мир и просперитет, напомняме, че споделените ценности изискват не само декларации, но и дела, воля и решимост, изискват отговорност, изискват спазване на Конституцията и съответствие на законите на страната с основния закон, с европейските директиви особено в областта на гражданските и човешките права. Днешното решение е стратегическо за стабилността и сигурността на региона. Вярваме, че Република Северна Македония ще допринесе за евроатлантическата сигурност“, каза още председателят на ДПС.    ", "date": "2019.02.20", "title": "Мустафа Карадайъ: Влизането на Северна Македония в НАТО е пътят за изграждане на стабилни Балкани"}
{"url": "http://epicenter.bg/article/Korneliya-Ninova--Nay-istinskoto-priznanie-za-Apostola-shte-badat-nashite-dela/175720/2/0", "text": "„Днес ще се изговорят много думи за Васил Левски. Заслужени думи на почит и преклонение пред неговите мисли и действия, пред неговия живот. Но нали той ни заръча - “дела трябват, а не думи”. Най-истинското признание за Апостола ще бъдат нашите дела, с които да направим републиката “чиста и свята”, а народа си - “равен на другите европейски народи”. Това заяви лидерът на БСП Корнелия Нинова по повод 146 години от обесването на Васил Левски, съобщиха от пресцентъра на партията.   „Апостолът ни даде кауза. Пред нас е предизвикателството да я изпълним”, каза още тя.", "date": "2019.02.20", "title": "Корнелия Нинова: Най-истинското признание за Апостола ще бъдат нашите дела"}
{"url": "http://epicenter.bg/article/Veselinov--Nyama-da-e-iznenada--ako-Patriotite-ne-se-yavim-zaedno-na-evroizborite--VIDEO-/175726/2/0", "text": ", ограничаващи преференциите. Това отново обяви зам.-председателят на парламентарната група на \"Обединени патриоти\" и зам.-председател на ВМРО Искрен Веселинов.   Това той заяви още преди два дни, а днес разясни и какво точно е имал предвид.   \"Ще си плати заради лансирането на тези непопулярни тези. Това беше против техния собствен интерес, защото ГЕРБ генерират голямо количество преференциални гласове, но въпреки това те решиха да правят жестове, за да спечелят подкрепа към вездесъщия кворум. И тази отстъпчивост доведе до едно обществено напрежение, което беше абсолютно предвидимо и за което и аз ги предупредих.   Ще си платят затова, че си позволиха да поставят под въпрос извоювани демократични права на гражданите. Ще си платят чисто електорално, ще бъдат наказани от избирателите. Така си мисля\", заяви Веселинов в интервю за Канал 3.   Той говори и за предстоящите европейски избори и дали \"Обединените патриоти\" ще се явят заедно на изборите, и дали отново няма да се стигне до скандал в малката коалиция при подреждането на листите за евровота.   \"Вече закъсняваме с реденето на евролистите. Някакви ясни заявки в тази насока не виждам. Но листите са най-маловажното нещо в момента. За нас от ВМРО е кауза да поддържаме обединението на Патриотите. В същото време виждаме, че прекалено често имаме различни позиции, вървим в различна посока и за съжаление прекалено често институциите на \"Обединени патриоти\" не работят - говоря за коалиционния съвет. Така че няма да е изненада, ако не се явим заедно на евроизборите. Но с това светът не свършва. Коалицията \"Обединени патриоти\" е създадена за парламентарните избори, тя ще продължи да съществува по правилата, които е създадена тук в парламента. Новите битки явно всеки ще ги води съобразно собствените си цели\", коментира Веселинов.   Той обясни и кой или по-точно какъв трябва да бъде водачът на евролистата на Патриотите.   \"Ние държим листата на \"Обединени патриоти\", искаме да сме обединени, да бъде водена от човека, който ще направи най-голям резултат за каузата, която застъпваме. Нашата задача е да намерим най-мажоритарния, най-силния водач, който ще убеди най-много хора да подкрепят каузата ни. И в това отношение ние трябва да направим онзи алгоритъм, който да ни позволи да стигнем до най-доброто име\", каза зам.-председателят на ВМРО и също подкрепи идеята на Красимир Каракачанов за вътрешни избори в рамките на \"Обединени патриоти\".   Веселинов отправи и упрек към БСП заради решението им да не влизат в пленарната зала.   \"Не мисля, че БСП имат стратегия. Те имаха една адекватна позиция, макар и не съвсем искрена, в защита на преференциите. Фактът, че мнозинството, в случая ГЕРБ, преразгледа собствената си позиция, трябваше да бъде за тях достатъчен. Те всъщност се радикализираха, когато разбраха, че предстои промяна на решението на ГЕРБ. Направиха го, според мен, за да кажат, че те са извили ръцете на ГЕРБ. Сега очевидно това ще бъде поредният опит на чисто инстутиционално ниво да се правят проблеми и да се бламира работата на парламента. Общо взето свикнахме на три месеца БСП да бойкотират работата на парламента. Естествено, народните им представители продължават да ползват командировъчни, заплати, макар и в намален размер\", каза Искрен Веселинов, като изтъкна, че действията на левицата малко или много са насочени срещу \"Обединените патриоти\" и \"те са основният враг на Корнелия Нинова\". ", "date": "2019.02.20", "title": "Веселинов: ГЕРБ ще си плати заради решението си да подкрепи промените в ИК (ВИДЕО)"}
{"url": "http://epicenter.bg/article/Parlamentat-ratifitsira-Protokola-za-chlenstvo-na-Republika-Severna-Makedoniya-v-NATO-/175727/2/0", "text": "Народното събрание ратифицира Протокола за членство на Република Северна Македония в НАТО. Документът беше подкрепен единодушно от всички парламентарни групи без \"БСП за България\", които от тази седмица не са в пленарната залата в знак на протест срещу подхода на управляващите към изборното законодателство. 140 депутати подкрепиха Протокола за членството на Република Северна Македония. Гласуването проследи и председателят на парламента на Северна Македония Талат Джафери.  “Присъединяването на Република Северна Македония към НАТО е важно за стабилността на региона. Добре дошли приятели при нас, добре дошли, братя и сестри”, подчерта депутатът от ГЕРБ генерал Константин Попов, председател на Комисията по отбрана на НС. Готови сме да помогнем на Република Северна Македония в сферата на отбраната, добави той.  “Република България е последователен привърженик на евроатлантическата интеграция на страните от Западните Балкани. Това беше демонстрирано по време на българското председателство на ЕС”, заяви външният министър Екатерина Захариева. Тя припомни, че преди броени дни македонският премиер Зоран Заев е подчертал в Мюнхен важността на последователната българска подкрепа за членството на неговата страна в евроатлантическите структури.  “Наш национален интерес е Македония да бъде част от западните структури… Съвместните учения на нашите армии ще допринесат не само за повишаването на бойната готовност, но и за преодоляване на наслагваните предубеждения. Ще продължим с дипломатическите усилия Македония да стане член на ЕС и да получи покана за започване на преговори през юни. Бъдещето пред нас е общо, както е общо нашето минало”, подчерта Захариева и определи деня като исторически.  ДПС също подкрепи Протокола за членство на Република Северна Македония в НАТО. Лидерът Мустафа Карадайъ заяви, че Движението е последователно в своята политика по този въпрос.  \"Ние, народните представители от ДПС, категорично подкрепяме решението и ще гласуваме \"за\", убедено, последователно и безкомпромисно следваме този курс на евроатлантическото ни развитие“.  Лидерът на \"Атака\" Волен Сидеров настоя парламентът да приеме анекс, с който двете страни се задължават да се въздържат от спекулации за присвояване на исторически събития. Той поиска и по-ясен отговор каква ще е ролята на Македония в НАТО  \"Сега членството в НАТО се обявява като гаранция за сигурност и мир, само че сигурност и мир срещу кого? Аз съм длъжен да ги задавам тези въпроси, защото наистина сме се нагледали на много исторически обрати в нашата история българска\"  ", "date": "2019.02.20", "title": "Парламентът ратифицира Протокола за членство на Република Северна Македония в НАТО "}
{"url": "http://epicenter.bg/article/Borisov--Blagodarim-na-parlamenta-i-deputatite-za-ratifikatsiyata-/175728/2/0", "text": "Благодарим на парламента и депутатите за ратификацията на договора за присъединяване на Северна Македония към НАТО. Това каза министър-председателят Бойко Борисов по време на редовното правителствено заседание, предаде Агенция „Фокус“.  „Ратифицирахме договора за Северна Македония, много усилия положихме, да благодарим на парламента и депутатите за това мъдро решение“, заяви премиерът Борисов.  ", "date": "2019.02.20", "title": "Борисов: Благодарим на парламента и депутатите за ратификацията (ВИДЕО)"}
{"url": "http://epicenter.bg/article/Yavor-Notev--Situatsiyata-s-Izborniya-kodeks-e-neobichayna--no-pravno-dopustima/175729/2/0", "text": "Ситуацията с Изборния кодекс е твърде необичайна, но правно допустима, заяви днес пред БНР Явор Нотев, член на правната комисия на парламента и депутат от коалицията „Обединени патриоти“   „Твърде необичайната ситуация се породи от това, че са внесени промени в Изборния кодекс от ГЕРБ след приемането му на второ четене и преди срока от 15 дни , в който президентът трябва да наложи вето или да публикува закона“, каза Нотев в предаването „Преди всички“ на програма „Хоризонт“.   „Това е правно допустимо, тъй като законът не разглежда подобна възможност, но изрично не я забранява“, посочи той.   И разясни: „Има една особена хипотеза, която ограничава възможностите да бъде гледан законопроект, но при нея става дума за случаите, когато закон, отхвърлен по повод на президентско вето и не получил достатъчна подкрепа, след това без съществени изменения и без изчакване на срок от 3 месеца да бъде внесен в деловодството на парламента“,   „Тази твърде необичайна ситуация, за която няма изрична законова забрана, е донякъде лишена от житейска и правна логика, защото не се среща всеки ден хипотеза, в която този, който е наложил своя проект, отново да се върне към същия проект, за да го преразгледа и да приеме позицията и решенията на опонента“, каза Нотев.   Според него бързането на ГЕРБ с промените в Изборния кодекс не е заради евентуално вето на президента Румен Радев, който нарече закона „стремеж към служебна победа“ на управляващите.   „По-скоро говорим за политически ход и послание, което трябва да върне изборната битка в една относително нормална форма на честно състезание“, каза Нотев, който е от партия „Атака“.   Коментирайки неразбирателството между ВМРО, „Атака“ и НФСБ за листата за евроизборите, Явор Нотев отказа да се ангажира с прогноза как трите партии в коалицията „Обединени патриоти“ ще се явят на вота през май. Но посочи, че условното наклонение, използвано от лидери на партиите, че „добре би било да сме заедно“ имат своето основание.   „Не се ангажирам да твърдя каква ще бъде листата – дали обединена, отделна на партия „Атака“ и отделни листи на останалите партии. Това е въпрос, който тепърва предстои да бъде решен“, каза той.", "date": "2019.02.20", "title": "Явор Нотев: Ситуацията с Изборния кодекс е необичайна, но правно допустима"}
{"url": "http://epicenter.bg/article/Kabinetat-shte-obsadi-doklad-za-deynostta-na-Saveta-za-administrativnata-reforma-prez-2018-g-/175700/2/0", "text": "Правителството ще обсъди доклад за дейността на Съвета за административната реформа през 2018 г.   Това предвижда дневният ред на министрите за днешното редовно правителствено заседание, което ще започне в 10.00 часа.   Кабинетът ще разгледа и проект на решение за одобряване на Националната програма за профилактика, надзор, контрол и ликвидиране на болестите по животните, включително зоонозите за периода 2019-2021 г. Министерският съвет ще одобри и годишен план за извършване на независим външен контрол на изпълнението на концесионни договори от Агенцията за приватизация и следприватизационен контрол за 2019 г. Освен това, на вниманието на министрите ще бъде поставен и проект на Меморандум за разбирателство в областта на малките и средните предприятия между Министерството на икономиката и Министерството за бизнес среда, търговията и предприемачеството на Румъния. Кабинетът ще обсъди и проект на закон за промени в Закона за устройството на черноморското крайбрежие.  ", "date": "2019.02.20", "title": "Кабинетът ще обсъди доклад за дейността на Съвета за административната реформа през 2018 г."}
{"url": "http://epicenter.bg/article/Parlamentat-shte-ratifitsira-Protokola-za-prisaedinyavane-na-Severna-Makedoniya-kam-NATO/175701/2/0", "text": "Парламентът ще ратифицира Протокола към Северноатлантическия договор относно присъединяването на Република Северна Македония. Това се посочва в проектопрограмата за работа на Народното събрание.   На ратифицирането на документа в пленарна зала ще присъства председателят на Събранието Талат Джафери. Протоколът към договора беше подписан на 6 февруари в Брюксел.   Поканата към Северна Македония за присъединяване дойде след разрешаването на спора с Гърция за името на страната и подписването на Преспанския договор на 17 юни 2018 година. На 11 януари Събранието в Скопие завърши процедурата за изменение на Конституцията на страната, а на 25 януари двустранното споразумение беше ратифицирано от гръцкия парламент. На 15 януари 1992 година България първа призна официално независима Македония, а на 1 август 2017 година беше подписан Договорът за добросъседство между двете страни. Протоколът към Северноатлантическия договор ще влезе в сила след като всяка от страните уведоми САЩ като депозитар за изпълнението на вътрешните процедури. Република Северна Македония ще стане 30-ият член на НАТО.", "date": "2019.02.20", "title": "Парламентът ще ратифицира Протокола за присъединяване на Северна Македония към НАТО"}
{"url": "http://epicenter.bg/article/Neykov--TELK-reshenieto-e-zlaten-klyuch--otklyuchvasht-vrati-s-mnogo-privilegii/175705/2/0", "text": "Получаването на ТЕЛК решение е златно ключе, което отключва много врати с привилегии, които следват от документа. Така бившият социален министър Иван Нейков коментира пред БТВ последната разкрита схема за получаването на фалшиви решения.   Близо 1,7 милиона лева бяха открити у задържаните медици във Варна. Арестувани са петима лекари и сириец с български паспорт. Между 1200 и 2000 лева е струвало на здрави пациенти да бъде издадено ТЕЛК решение за инвалидност.  По думите на Нейков 2000 лева за този \"сакрален документ” всъщност е добра инвестиция, защото се отключва вратата на НОИ за инвалидна пенсия и тази за много общински услуги.   „Това е система, при която от момента, в който получиш документа, започваш да получаваш от обществото под различна форма”, допълни Иван Нейков. Според него слабото звено е, че няма създадени инструменти, които да контролират системата. По думите му трябва задължително всеки да има електронно досие, а след това е нужен контрол по цялата верига. „Говорим за проблем, който съществува от години и най-странното е, че има решение, но ние не се приближаваме до него. Трябва промяна на контрола и промяна на инструментите, с които човек стига до това решение. Технологиите вече са толкова напред, че няма никаква пречка да имаме истински здравни досиета”, заяви бившият социален министър. „Има модел и той е на Световната здравна организация. Ползва се в ЕС, а ние стоим и искаме да открием топлата вода. Всичко е пред нас, просто трябва политическа воля, за да се реши проблемът”, смята Иван Нейков.    ", "date": "2019.02.20", "title": "Нейков: ТЕЛК решението е златен ключ, отключващ врати с много привилегии"}
{"url": "http://epicenter.bg/article/Prof--Mihail-Konstantinov--Preferentsiite-shte-se-varnat-i-shte-rabotyat/175711/2/0", "text": "Народните представители трябва да отговорят защо се захванаха с промените в Изборния кодекс. След като стана ясно, че няма машини за гласуване, поправките трябваше да се отложат.   Това каза в сутрешния блок на БТВ математикът проф. Михаил Константинов, който коментира последните промени в Изборния кодекс. \"Не знам защо управляващите се заинатиха и отказаха да сменят състава на ЦИК. Трябваше да се приеме решение, че новата ЦИК ще встъпи в действие след приключването на евроизборите. Вдигането на преференциите също не беше правилно решение и сега се правят опити нещата да се поправят. Преференциите ще се върнат и ще работят. Трябва да бъдем честни - партийните ръководители не обичат преференциите, защото губят възможността да редят листите и може да изникне някой човек, който те даже не познават. Примерът 15/15 е много добър. БСП със сигурност също не са големи фенове на преференциите, но използваха глупостта на управляващите и се възползваха. Машинно гласуване няма. Има машинно преброяване и сканиране на бюлетините. За това машинно преброяване обаче трябва да се напише нов закон и директива. За мен няма парламентарна криза\", категоричен беше проф. Константинов.   Заедно с него гост беше и социологът Юрий Асланов. \"Крайно време е да се приеме закон, който да забранява промените в Изборния кодекс преди избори. Това се превръща в рецидив. Съгласен съм, че в Европа повечето държави се отказаха от машинно гласуване, но не и от преброяването на гласовете с машини. Лошото е, че ние се хвърлихме на един много скъп вариант и в предишния ИК една дума обърка всичко. Ясно е, че ГЕРБ се съобразиха с ДПС за преференциите. Това е повече от видно. За мен има парламентарна криза. Няма парламент по света, в който опозицията да не влиза и това да бъде легитимен орган\", заяви Асланов.  ", "date": "2019.02.20", "title": "Проф. Михаил Константинов: Преференциите ще се върнат и ще работят"}
{"url": "http://epicenter.bg/article/Yavor-Bozhankov--Promenite-v-izbornoto-zakonodatelstvo-na-GERB-sa-skandalni/175731/2/0", "text": "”Промените в изборното законодателство на ГЕРБ, приети по нощни доби, са скандални. До днес не намерихме рационално обяснение за тях. Политическият знак от тези промени ще остане в историята, а от юридическа гледна точка, това един ден ще се изучава в правните факултети.” Това заяви пред БСТВ народният представител от ПГ на ”БСП за България” Явор Божанков.   \r\n Според него обяснението на управляващите за промените е разнопосочно. Той припомни, че ГЕРБ бяха твърдо за елемент на мажоритарен вот и преференции, а в един момент са се обърнали на 180 градуса. \r\n   \r\n \"Парламентарната група на ГЕРБ няма собствена воля и явно министър-председателят е приел да изпълнява законодателни функции. Ако има гневна реакция на обществото, дават назад\", добави Божанков. \r\n   \r\n \"ГЕРБ казаха, че връщат старото положение с преференциалния вот и че ще има избор на нова ЦИК, но пропускат, че с гласуването на промените бяха приети и други, които са много скандални\", каза народният представител от левицата. \r\n   \r\n Според него коалиционните партньори на ГЕРБ също са дали разнопосочни сигнали- дали са подкрепяли промените в изборното законодателство. \r\n   \r\n \"ГЕРБ имат план за сглобяване на авторитарна машина за репресия и нейното въвеждане в експлоатация\", категоричен беше Явор Божанков.   \r\n   \r\n Народният представител от левицата обясни, че от ГЕРБ са внесли законодателни промени в Народното събрание, с които искат да променят вече гласуваните промени на изборното законодателство. Това обаче е грешка, защото те още не са обнародвани от държавния глава и не са публикувани в Държавен вестник. \r\n   \r\n \"Няма как да променяш промени, които не са влезли в сила. Затова твърдя, че един ден това ще се изучава в правните факултети като абсолютен прецедент и подигравка с правото в България\", заключи Божанков. \r\n \r\n   \r\n", "date": "2019.02.20", "title": "Явор Божанков: ГЕРБ имат план за сглобяване на авторитарна машина за репресия"}
{"url": "http://epicenter.bg/article/Eksperti-iskat-registar-na-firmite--proizvezhdashti-opasni-otpadatsi/175732/2/0", "text": "29 тона опасни токсични отпадъци, които бяха изхвърлени край гара Яна, вече са извозени от специализирана фирма и прибрани в хранилище. Едно от изхвърлените вещества – натриев цианид, е силно опасно и може да доведе до блокиране на клетъчното дишане.   Случаят не е изолиран, а експертите настояват за контрол на фирмите, които съхраняват отпадъци, на всеки 5 години и дори за отнемане на лицензи при констатирани нарушения.   Според изпълнителния директор на „Балбок инженеринг“ Ралица Ангелова ситуацията край гара Яна е била кризисна.   „На площ от около 100-150 квадратни метра на терен с много голям наклон – 70 градуса, бяха изхвърлени отпадъци, половината от които са индустриални химични вещества – окисляващи се, запалими, токсични и корозивни. Другата част са смесени производствени отпадъци – бои, лакове, утайки, твърди и течни вещества. Варелите бяха натрупани един върху друг, което постави екипа в изключително трудни условия. Тези вещества са опасни не само, защото са токсични, но и заради количеството – 29 тона, и начина, по който бяха изхвърлени“, коментира за „Преди всички“ на програма „Хоризонт“ на БНР д-р Ангелова.   „Отпадъците са извозени до лицензирана площадка, където ще бъдат съхранявани при безопасни условия, докато бъдат унищожени. Мястото е почистено и няма опасност за хората“, заяви Ина Цветанова, старши експерт „Управление на отпадъците и опазване на водите и околната среда“ в Столичната екоинспекция.   Експертите са проверили склада, в който са били съхранявани опасните отпадъци, преди да бъдат изхвърлени край гара Яна и нарушения не са открити.   Водят се процесуално-следствени действия, които да установят кой е отговорен за нерегламентираното изхвърляне на отпадъците, допълни Ина Цветанова.   Тя коментира, че случаите на изхвърляне на химически вещества и на отпадъци през последните години зачестяват, което е предпоставка за увреждане на околната среда.   Според д-р Ралица Ангелова има проблем с контрола за спазването на закона, който посочва, че отпадъците, които трябва да бъдат обезвредени, може да бъдат съхранявани до 1 година, а тези, които подлежат на рециклиране – до 3 години.   Тя посочи, че икономическите субекти, които генерират опасни отпадъци, се стремят да се отърват от тях на възможно най-ниска цена и така попадат на съмнителни фирми.   Д-р Ангелова допълни, че се надява да бъде потърсена отговорност не само на конкретния извършител, но и на всички, които волно или неволно са замесени.   Собственикът на склада, от който са излезли опасните отпадъци, е разпитан и освободен под гаранция.   Според д-р Ангелова са необходими законодателни промени и създаване на регистър на фирмите, които генерират опасни отпадъци, което ще предпоставка за по-добър контрол.", "date": "2019.02.20", "title": "Експерти искат регистър на фирмите, произвеждащи опасни отпадъци"}
{"url": "http://epicenter.bg/article/Andrey-Raychev--Borisov-vpisa-Balgariya-kato-dobriya-uchenik-v-ES--veche-ne-sme-momche-za-boy/175760/2/0", "text": "Благодарение на Бойко Борисов България вече не е \"момче за бой\" на Евросъюза, а \"добрият ученик\". Тази теза разви социологът Андрей Райчев в ефира на БНР. Социологът коментира ново проучване, направено в навечерието на изборите за Европейски парламент и мястото на България в процесите, течащи в Общността.   ГЕРБ отново има шанс за най-много гласове на европейските избори, сочи проучване на Европейския парламент, осъществено на 23-ти януари и оповестено в началото на седмицата, напомня БНР.  За партията биха дали гласа си 33,2 на сто от анкетираните. За БСП биха гласували 30,9 на сто, за ДПС - 10,6 на сто, за \"Обединени патриоти\" - 6 на сто. „Да, България“ би взела 5,6 на сто, а „Воля“ получава 3,9 на сто.  За графа „други“ вота си биха дали 9,8 на сто.  Райчев коментира кои са най-важните изводи от социологическото проучване, поръчано от Европарламента в интервю за предаването \"12+3\".  \"Ако проучванията се сбъднат, за пръв път в историята на ЕП сборът между леви и десни няма да прави мнозинство. Те трябва сериозно да се замислят кого ще вземат за партньор - Либералите или Зелените. Спадът на десните не е толкова голям, но на левите е голям, защото има антилиберална революция, а по някаква причина сметките плащат левите. От партия на труда либералите се превърнаха в партия на малцинствата\", отбеляза Райчев.  \"Много е важно да видим на какъв фон в Европа се развиват изборите. Трите периферии - Западна, Южна и Източна - са политически болни. По проблема Брекзит се върви към отцепване без договор, дано да не съм лош пророк\", каза социологът.  \"От времето на войната англичаните не са се запасявали. А сега се запасяват и купуват евро. Това е популистка искра - Европа е виновна за всичко\", допълни Андрей Райчев. \"В източната част има режими от типа на Качински и Орбан. У нас Борисов \"умело използва дипломатическата обстановка и успя да класира България като доброто дете. Престанахме да сме детето за бой. Биеха ни, защото беше безплатно. Сега, слава Богу, не е така. Борисов вписа България като добрия ученик. Дума не може да става за сравнение с Орбан или Качински. Те са евроскептични и образуват силно централизирани режими. Европа е в институционална безпътица. Чуват се гласове, че се разпада. Пак погребват Европа в аванс\", смята Андрей Райчев.  Той коментира популистите, които управляват в Италия и отбеляза, че у нас хората залагат на по-традиционните партии.  Райчев даде пример за \"блестящ политик - Алексис Ципрас. Той спаси Гърция, като я мобилизира. Това вече не е онази страна, която потъваше\".  \"Най-големият шанс на България, както и заслуга на цяла серия политици е това, че сме член на ЕС - най-хубавото нещо в историята на човечеството като политическа формация\", заключи социологът.  ", "date": "2019.02.20", "title": "Андрей Райчев: Борисов вписа България като добрия ученик в ЕС, вече не сме момче за бой"}
{"url": "http://epicenter.bg/article/Borisov-izpalnyava-obeshtaniya-pred-kmetovete-na-kmetstva/175761/2/0", "text": "\"Днес даваме основата, върху която в парламента да се проведе дебат\", отбеляза премиерът Бойко Борисов по време на правителственото заседание, на което бяха одобрени изменения и допълнения в Закона за местното самоуправление и местната администрация.   Решението на Министерския съвет е във връзка с ангажимента, който министър-председателят пое в края на миналата година по време на срещата си с представители на сдружението на кметовете на кметства, напомнят от правителствената информационна служба.   Тогава премиерът Борисов разпореди на финансовия министър изготвянето на законодателни промени, които да подобрят субординацията между общинските кметове и кметовете на кметства. „С този законопроект сме предложили изменения, които според нас са балансирани и приемливи“, заяви министърът на финансите Владислав Горанов по време на правителственото заседание. Той изтъкна, че проектът предвижда задължение на общинския съвет при приемането на бюджета на общината да одобрява разходи по определени показатели на кметствата в рамките на общия бюджет на общината.   Изрично се регламентира задължението за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата. Създава се възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството. Министър Горанов отбеляза, че на база на становищата, постъпили в рамките на общественото обсъждане на текстовете, може да се направи извода, че няма единно мнение между Националното сдружение на общините и Националното сдружение на кметовете на кметства.   „Считам, че не е роля на изпълнителната власт да бъде арбитър между двете сдружения. Независимо от липсата на единно мнение, предлагам този законопроект да бъде одобрен от Министерския съвет и внесен в Народното събрание, където да продължи дебатът по законопроекта, тъй като тази тема продължава да бъде обект на политически спекулации между отделни представители на политическите сили“, каза още министърът на финансите.   Точка 16  Проект на Решение за одобряване проект на Закон за изменение и допълнение на Закона за местното самоуправление и местната администрация.   Горанов!   Колеги, това е темата, която възникна във връзка с недоволството на малките кметове на населени места - кметовете на кметства, с които проведохме тук в Министерския съвет среща и те поставиха някои искания по отношение на субординацията между общинските кметове и кметовете на кметства.  С този законопроект сме предложили изменения, които според нас са балансирани и приемливи.  Възможно е Националното сдружение на общините в хода на дебата в Парламента да даде отпор, но общо взето това е възможният баланс в рамките на действащия Закон за местно самоуправление и местната администрация и между кметовете на населени места и кметства.  Проектът предвижда задължение на общинския съвет при приемането на бюджета на общината да одобрява разходи по определени показатели на кметствата в рамките на общия бюджет на общината.  Изрично се регламентира задължението за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата.  Създава се и възможност кметовете на кметства или оправомощени от тях лица да участват в комисиите за подбор на кандидатите и участниците, разглеждане и оценка на офертите и провеждане на преговори и диалог при реализиране на обществени поръчки, в комисиите за въвеждане в експлоатация на строежите, както и при съставяне на актове и протоколи по време на строителството, когато обектите са на територията на кметствата.  Промените ще гарантират по-голяма финансова самостоятелност на кметствата и ще се засили личната отговорност на всеки кмет на кметство по отношение на изразходването на одобрените годишни разходи по бюджета на общината.  Ще се създаде възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството.  Контролът по спазването на новите разпоредби ще бъде изпълняван по общия ред при финансови инспекции - от органите на АДФИ за спазване на нормативните актове, уреждащи бюджетната, финансово-стопанската и отчетната дейност на общините.  По законопроекта е проведено обществено обсъждане, като на база на постъпилите становища, може да се направи извод, че няма единно мнение между Сдружението на общините и Националното сдружение на кметовете на кметства. Конституцията на Република България определя общините като самостоятелни териториални единици, които в своята дейност се ръководят от закона, решенията на общинския съвет и решенията на населението. Държавата само подпомага нормалната дейност на общините чрез средства от бюджета и по други начини.  Считам, че не е роля на изпълнителната власт да бъде арбитър между двете сдружения. Независимо от липсата на единно мнение, предлагам този законопроект да бъде одобрен от Министерския съвет и внесен в Народното събрание, където да продължи дебатът по законопроекта, тъй като тази тема продължава да бъде обект на политически спекулации между отделни представители на политическите сили. За да избегнем това Министерският съвет да бъде арбитър и да бъде упрекван, ще го предложим на Народното събрание и каквото Народното събрание реши, има кметове от всички партии.   Знаете, че ние ги приехме, изслушахме ги. Те не могат да се разберат помежду си, всеки си тегли чергата към себе си. Затова считаме, че е най-добре в Парламента да се проведе и дебатът. Ние днес даваме основата, как виждаме нещата, така че предлагам да подкрепим точката.  ", "date": "2019.02.20", "title": "Борисов изпълнява обещанията си за финансиране на малките кметства"}
{"url": "http://epicenter.bg/article/Zapochvat-novi-pregovori-po-Brekzit/175703/7/0", "text": "Британският премиер Тереза Мей заминава за Брюксел, за да продължи разговорите с председателя на Европейската комисия Жан-Клод Юнкер. От кабинета на Мей определиха предстоящата среща като \"важен етап в преговорите с Европейския съюз\". Позицията на Брюксел обаче остава непроменена – сделката няма да бъде предоговаряна. Ако до другата седмица не бъде свикан втори голям вот по споразумението, британският парламент отново ще има възможност да разгледа следващите стъпки по Брекзит.    ", "date": "2019.02.20", "title": "Започват нови преговори по Брекзит"}
{"url": "http://epicenter.bg/article/Tramp-podpisa-ukaz-za-sazdavaneto-na-kosmicheski-voyski/175706/7/0", "text": "Американският президентът Доналд Тръмп нареди на Пентагона да разработи планове за създаване на космически войски, които ще са част от военновъздушните сили на Съединените щати, съобщава БТВ. Тръмп се съгласи на този вариант вместо поисканото от него по-рано отделно министерство на космическите войски.   Президентът заяви, че Космосът е \"бъдещето и следващата стъпка\". Затова правителство му смята създаването на космически сили за приоритет на националната сигурност.    ", "date": "2019.02.20", "title": "Тръмп подписа указ за създаването на космически войски"}
{"url": "http://epicenter.bg/article/Srabskite-medii-s-brutalna-rasistka-kampaniya-sreshtu-Zaev-i-Makedoniya-/175724/7/51", "text": "Всички без изключение, проправителствени и контролирани от режима на Александър Вучич, медии днес публикуват обидни и дори расистки определения за македонския премиер Зоран Заев, предаде кореспондентът на БГНЕС от Белград.  Причината за бруталните нападки е срещата на македонския министър-председател Зоран Заев с един от лидерите на сръбската опозиция Драган Джилас.  „Джилас и шиптърът Заев удрят Вучич“. Това са само част от заглавията в контролираните от Вучич вестници. Думата шиптър се използва в Сърбия като обидно определение за албанците.  Вестник „Сръбски Телеграф“ от своя страна съобщава, че „Джилас и Заев са се договорили за събарянето на Вучич“. Изданието отива по-далеч като твърди, че в Скопие се организират протестите срещу управлението в Белград.  Във всички издания обширно се информира, че македонската столица се е превърнала „база за нападение срещу Сърбия“.  Според сръбския министър на отбраната Александър Вулин Скопие е станало разузнавателен център срещу Сърбия, такъв какъвто навремето е била Будапеща. Вучич е мишена на всички чужди служби, подчертава Вулин.  В атаката срещу Македония участва и най-тиражният всекидневник „Вечерне Новости“.  Кореспондентът на БГНЕС припомня, че Белград активно подкрепяше бившия режим на Никола Груевски, а техният агент Горан Живайлевич нахлу с първата група при погрома на македонския парламент на 27 април 2017 г.  През август същата година без никаква причина Александър Вучич закри посолството на Сърбия в Скопие за десетина дни. Сръбският президент с ирония съобщи, че Груевски е преминал абсолютно легално през страната при бягството си в Унгария.  ", "date": "2019.02.20", "title": "Сръбските медии с брутална расистка кампания срещу Заев и Македония "}
{"url": "http://epicenter.bg/article/Putin-otpravya-traditsionnoto-si-godishno-poslanie-kam-dvete-kamari-na-parlamenta-/175725/7/97", "text": "Президентът на Русия Владимир Путин ще отправи днес петнадесетото си годишно послание към Федералното събрание. Изказването пред двете камари на парламента е програмен документ, в който държавният глава очертава стратегическите насоки за развитие на страната в краткосрочна перспектива, припомня БНР.  Миналата година Владимир Путин отправи годишното си послание непосредствено преди изборите на 18 март, на които спечели четвърти президентски мандат със 76% подкрепа. Тогава той определи като основен свой приоритет грижата за благополучието на хората, а като основна заплаха за страната - изоставането.  Днес той ще говори на фона на очертаващите се нови европейски и американски санкции срещу Русия, отлива на чуждестранни инвестиции, недоволството от увеличаването на пенсионната възраст и намаляването на доходите, повишаването на ДДС, ускорената инфлация и очаквания скромен годишен икономически растеж от около 1,3 на сто.  Прессекретарят на държавния глава Дмитрий Песков съобщи още миналия понеделник, че работата над посланието е преминала в заключителен стадий.  Миналата година Путин разказа за най-новите видове стратегическо въоръжение, с които разполага Русия: на екраните бяха демонстрирани изпитания на най-съвременното руско оръжие, пише Агенция \"Фокус\".  Този път, както заяви Песков, въпросът за целесъобразността от използването на инфографики ще бъде решен, след като бъде определено основното съдържание на речта.  Основните акценти в предстоящото послание ще бъдат в сферата на социалната политика: преодоляването на бедността, увеличаването на продължителността на живота, повишаването на материалното състояние на гражданите, оценка на работата на правителството и борбата с корупцията, както и създаването на условия за икономическо развитие и международния дневен ред, считат руските депутати от двете палати.  Според оценките на експертите, с които се е свързала РИА Новости, през тази година посланието ще бъде съсредоточено основно върху вътрешноруска проблематика.  Годишното послание към Федералното събрание беше въведено от президента Борис Елцин. За първи път той се обърна към парламента на 24 февруари 1994 г.  ", "date": "2019.02.20", "title": "Путин отправя традиционното си годишно послание към двете камари на парламента "}
{"url": "http://epicenter.bg/article/Yunker-besen--Partiyata-na-Orban-nyama-myasto-v-ENP--/175734/7/0", "text": "Партията на унгарския премиер консерватор Виктор Орбан „Фидес“ трябва да напусне Европейската народна партия (ЕНП), заяви късно снощи председателят на Европейската комисия Жан-Клод Юнкер, цитиран от „Политико“ и Агенция \"Фокус\".  Юнкер, влиятелен член на ЕНП, направи коментара си след старта на кампания на правителството в Будапеща срещу шефа на ЕК, обвинявайки Брюксел в прокарване на миграционни политики, които „заплашват унгарската сигурност“.  „Няма много възможности за отговор на подобни лъжи“, коментира Юнкер кампанията в изказване в Щутгарт. И посочи, че кандидатът на ЕНП за следващ председател на ЕК Манфред Вебер ще се пита „дали изобщо се нуждае от „Фидес“ в политическата група“.  „Консерваторите в Унгария по никакъв начин не представляват християндемократичните ценности“, настоя Юнкер и допълни, че според него „Фидес“ няма място в ЕНП.  „Те („Фидес“ - б.р.) не гласуваха за мен в Европейския парламент“, припомни още Жан-Клод Юнкер.  ", "date": "2019.02.20", "title": "Юнкер бесен: Партията на Орбан няма място в ЕНП! "}
{"url": "http://epicenter.bg/article/Vladimir-Putin--Ne-mozhesh-da-izlazhesh-horata--te-chuvstvat-ostro-litsemerieto-i-nepravdata---NA-ZhIVO--/175737/7/97", "text": "\"Хората не можеш да ги излъжеш. Те остро чувстват лицемерието, неуважението към себе си и всяка несправедливост. Те не се интересуват от бюрокрацията и бумажщината. За тях е важно какво е направено реално и как това подобрява живота им и този на техните семейства, и то не някога в бъдещето, а днес\". Това заяви президентът на Русия Владимир Путин в годишното си послание пред Федералното събрание на РФ.  \"Ние не трябва да повтаряме грешките от предходните десетиления и да чакаме идването на комунизма. Трябва веднага да променяме състоянието на страната към по-добро. Работата на изпълнителната власт на всички нива трябва да бъде съгласувана, съдържателна, енергична. И това е задължение на правителството\", категоричен бе президентът.  Държавният глава подчерта, че резултатите от националните проекти трябва да бъдат видими във всеки субект на федерацията, във всяка община.  \"Русия трябва да се движи напред, да набира постоянно темпове на развитие\", заяви Путин.  Реализиращите се в страната национални проекти имат стратегически характер, но работата по тях не трябва да спира, категоричен бе той.  \"Времето ни е скъпо, няма място за колебания и забавяне\", подчерта президентът.     ", "date": "2019.02.20", "title": "Владимир Путин: Не можеш да излъжеш хората, те чувстват остро лицемерието и неправдата! (ВИДЕО) "}
{"url": "http://epicenter.bg/article/-quot-Maykrosoft-quot--bie-trevoga-za-ruski-hakerski-ataki-v-Evropa-/175740/7/0", "text": "Американската компания „Майкрософт“ обяви днес, че е разкрила хакерски атаки срещу демократични институции, мозъчни тръстове и неправителствени организации в Европа и планира да предложи услуга за киберсигурност на няколко страни с пропуски в тази област, предават Ройтерс и БНР.  Атаките са извършени между септември и декември 2018 г. и са били насочени срещу служители на Германския съвет за външни работи и европейските офиси на института „Аспен“ и Германския фонд \"Маршал\", съобщи „Майкрософт“ в свой блог. Кибернабезите били насочени срещу 104 акаунта в Белгия, Франция, Германия, Полша, Румъния и Сърбия.  Според технологичния гигант много от атаките са дело на групировката „Стронций“, която компанията по-рано е свързвала с руското правителство.  „Стронций“ е една от най-старите кибершпионски групи в света и е била наричана още APT 28, Fancy Bear, Sofancy. Според американската фирма за интернет сигурност „CrowdStrike“ организацията може да е свързана с руското военно разузнаване ГРУ.  ", "date": "2019.02.20", "title": "\"Майкрософт\" бие тревога за руски хакерски атаки в Европа "}
{"url": "http://epicenter.bg/article/Lavrov--Zapadat-beztseremonno-vsmukva-Balkanite-v-NATO--bez-da-se-saobrazyava-s-volyata-na-narodite-/175741/7/0", "text": "Западът безцеремонно всмуква Балканите в НАТО, без да се съобразява с волята на народите в страните от региона. Това заяви руският външен министър Сергей Лавров, цитиран от ТАСС и БТА.  \"Западът провежда безцеремонна политика на всмукване на този регион в НАТО, без да се съобразява нито с волята на народите в съответните страни, нито с уроците на историята, нито с елементарното дипломатическо приличие\", каза Лавров.  Той говори в Дипломатическата академия на руското външно министерство на конференция, посветена на паметта на бившия представител на Русия в ООН Виталий Чуркин.  Външният министър отбеляза, че Русия отдавна и настойчиво призовава към завръщане към основните принципи на международния живот, фиксирани в Хартата на ООН и документите на ОССЕ: суверенно равенство на държавите, ненамеса във вътрешните работи, неприлагане на сила или заплаха със сила, разрушаване на споровете изключително с мирни средства.  ", "date": "2019.02.20", "title": "Лавров: Западът безцеремонно всмуква Балканите в НАТО, без да се съобразява с волята на народите "}
{"url": "http://epicenter.bg/article/Poroshenko-obyavi--che--quot-lichno-e-iznasyal-quot--zaginalite-ot-Maydana--obviniha-go--che-prenapisva-istoriyata/175743/7/0", "text": "Президентът на Украйна Петро Порошенко заяви, че лично е изнасял телата на загиналите по време на събитията на Майдана в Киев, предава РИА Новости, като се позовава на видеоклип от негово изказване, публикуван от журналистката Татяна Висоцкая в Youtube.  В рамките на изказване на мероприятие в Ивано-Франковск, посветено на тази тема, Порошенко заяви, че е бил в епицентъра на събитията.  „Точно преди пет години моят ден започна така. Минах през Мариинския парк, отивах към Върховната рада, беше към 9 часа. Видях побратимите ми от 14-ата стотица на Самоотбраната на Майдана. Спрях, поговорихме си. Те се обърнаха за помощ към мен, защото по тях са стреляли“, разказа той.  По думите на Порошенко, пред очите му са ранили 11 човека, а след това той е носил телата на загиналите към Дома на офицерите.  „Тези минути и този ден ще ги помня цял живот“, добави той.  На свой ред, в коментара си под видеото Висоцкая изразява крайно негодувание от речта на президента. По нейното мнение, Порошенко преувеличава своята роля в събитията и се опитва „да пренапише историята“.  ", "date": "2019.02.20", "title": "Порошенко обяви, че \"лично е изнасял\" загиналите от Майдана, обвиниха го, че пренаписва историята"}
{"url": "http://epicenter.bg/article/Putin--Grazhdanite-na-Rusiya-shte-usetyat-promyana-kam-po-dobro-oshte-tazi-godina--VIDEO--/175746/7/97", "text": "Още тази година гражданите на Русия ще усетят промяна към по-добро. Това обяви руският президент Владимир Путин, който отправя годишното си послание към двете камари на парламента. В обръщението си държавният глава очертава стратегическите насоки за развитие на страната в краткосрочна перспектива, предаде БНР.  Под аплодисментите на депутатите от Държавната дума и сенатори от Съвета на федерацията президентът говори близо час и половина. Докато в миналогодишното си послание той акцентира по скоро върху външната политика на Русия и показа на света най-новите руски оръжия, то сега обръща повече внимание на социално-икономическите проблеми.  „Запазване на семейството“ - така президентът формулира основната задача пред управлението на страната на фона на тревожните демографски тенденции. Той предложи намаляване на данъците за многодетните семейства, снижаване на лихвите при ипотечните кредити, включително пряко държавно финансиране на част от дълга по ипотеката.  Владимир Путин подчерта, че под чертата на бедност остават 20 милиона души от 140-милионното население на страната. Изтъкна също така сериозните проблеми в здравеопазването и екологията и предложи мерки за решаването им.  За първи път в историята, резервите на Русия изцяло покриват външния държавен и търговски дълг, заяви още президентът, цитиран от \"Фокус\".  „Имаме мощен финансов еърбег. Мога да ви информирам - това е приятна, добра информация - за първи път в нашата история нашите резерви покриват изцяло външния дълг на държавата, който е много малък, както и на търговския сектор“, заяви руският лидер.  Миналата година Владимир Путин отправи годишното си послание непосредствено преди изборите на 18 март, на които спечели четвърти президентски мандат със 76% подкрепа. Тогава той определи като основен свой приоритет грижата за благополучието на хората, а като основна заплаха за страната - изоставането.  Днес той говори на фона на очертаващите се нови европейски и американски санкции срещу Русия, отлива на чуждестранни инвестиции, недоволството от увеличаването на пенсионната възраст и намаляването на доходите, повишаването на ДДС, ускорената инфлация и очаквания скромен годишен икономически растеж от около 1,3 на сто.  Годишното послание към Федералното събрание беше въведено от президента Борис Елцин. За първи път той се обърна към парламента на 24 февруари 1994 г.  ", "date": "2019.02.20", "title": "Путин: Гражданите на Русия ще усетят промяна към по-добро още тази година (ВИДЕО) "}
{"url": "http://epicenter.bg/article/Britanski-arheolozi-s-novo-razkritie-za-Stounhendzh-/175757/7/0", "text": "Британски археолози откриха оръдията на труда, използвани за изсичането на първите оригинални каменни блокове в мегалитния праисторически комплекс Стоунхендж. При разкопки в древна каменоломна в югозападен Уелс бяха извадени 15 каменни клина, използвани за изваждане на естествено формирани каменни колони от твърдата долна скална основа, предаде БНР.  Открити са и подобия на каменни чукове, вероятно използвани за набиване на клиновете. В две от колоните са открити също знаци с формата на латинската буква V, които са били набелязани за изваждане, но това не е станало.  Използваните оръдия на труда са от камъни, каквито не се намират в района на каменоломната. Учените са установили на базата на химически тестове, че първите блокове в Стоунхендж, така наречените „блустоунс“, които са различни от издигнатите по-късно и по-известни днес по-големи блокове, са дошли от каменоломни в Уелс.  Откритието на инструментите вероятно отново ще разпали най-големия дебат за това как блоковете са били транспортирани в долината на Солсбъри. Вариантите са три: само по суша, по суша и по реки и по море, земя и реки.  Загадка остава и въпросът защо строителите на Стоунхендж е трябвало да докарат блоковете от място, отдалечено на 280 километра, след като в близост също има добър каменен материал.  ", "date": "2019.02.20", "title": "Британски археолози с ново разкритие за Стоунхендж "}
{"url": "http://epicenter.bg/article/Putin-zaplashi-da-nasochi-raketi-kam-Evropa--ako-SASht-razpolozhat-svoi-/175763/7/97", "text": "Президентът на Русия Владимир Путин предупреди, че Русия може да прицели своите нови ракети в „центровете на взимане на решения“, ако Вашингтон разположи свои ракети в Европа, предадоха световните агенции.  \"Русия не възнамерява да бъде първата, която да разположи такива ракети в Европа,\" каза Путин по време на ежегодното си обръщение пред Федералното събрание на Русия, цитиран от Агенция \"Фокус\".  \"Ако САЩ ги разгърнат в Европа, това ще влоши драматично международната сигурност, създавайки сериозни заплахи за Русия,\" каза държавният глава.  \"Казвам ясно и открито, че Русия ще бъде принудена да създаде оръжия, които могат да бъдат използвани ... срещу центровете за вземане на решения, които стоят зад ракетните системи, които ни заплашват,\" категоричен бе руският лидер.   \"Русия е готова за диалог със САЩ, но вече няма да чукаме на затворени врати и да позволяваме да ни заплашват. Нека американските стратези пресметнат за колко минути ще долетят нашите ракети, а след това да приемат поредното антируско решение\", заяви Владимир Путин.  „Ние искаме да имаме приятелски отношения със САЩ“, заяви държавният глава. „Но политиката на САЩ едва ли може да бъде наречена приятелска. Продължават антируските санкции, демонтират се нормите на международното право. При това определят Русия като заплаха. Но това не е истина, Русия не заплашва никого, ние не искаме конфронтации“.  За устойчивото развитие на Русия е нужен мир и затова страната развива своя военно-промишлен комплекс и разработва оръжие, за да не се осмелява никой да оказва силов натиск, поясни президентът и предложи на американците да пресметнат обсега и скоростта на руските ракетни системи и чак след това да взимат решения.  „Нашите партньори продължават разрушителната си политика“, констатира Путин. „Това са умни и талантливи хора. Но сред тях има много, които са увлечени от идеята за превъзходството на САЩ над целия останал свят. Обръщам се към тях – нека първо пресметнат времето на пристигането на нашите ракети, а след това да взимат решения“.  „Сигурността на Русия безусловно ще бъде обезпечена и ние повече няма да чукаме на затворени врати. Ще продължим да развиваме нашите въоръжени сили, включително, ползвайки се от опита натрупан по време на антитерористичната операция в Сирия. За да не може никой и да си помисли за агресия срещу Русия“, предупреди Путин. Всички трябва да разберат, че Русия е била и ще бъде суверенна, независима държава, заяви президентът.  „Русия е била и ще бъде суверенна, независима държава. Това трябва да е ясно на всички“, заяви руският лидер. „Русия не може да бъде държава, ако не е суверенна. Някои страни могат, Русия не“.  Путин подчерта, че изграждането на отношения с Москва означава „намиране на съвместно разрешаване на най-сложните въпроси, а не диктуване на условия“.  Владимир Путин призна, че Договорът за ликвидиране на ракетите със среден и малък обсег (ДРСМО) е остарял, но САЩ са използвали измислени обвинения по адрес на Русия, за да излязат от него.  Той отбеляза, че „най-острият и обсъждан към ден днешен въпрос от руско-американските отношения остава едностранното излизане на САЩ от ДРСМО“.  „Да, действително, от момента на сключването на този договор през 1987 година се станаха сериозни промени по света“, заяви руският лидер.  „Много страни развиваха и продължават да развиват тези оръжия, а Русия и САЩ не, ние доброволно се ограничихме сами себе си. Това положение на нещата, разбира се, може да предизвика въпроси,“ отбеляза президентът.  „Но американските партньори трябваше да кажат именно това, да говорят честно, а не да използват измислени обвинения по адрес на Русия, за да обосноват своето едностранно излизане от Договора“, подчерта Путин.   „Щяха да направят по-добре, ако както през 2002 година, когато излязоха открито от договора за Противоракетната отбрана, бяха го направили честно. Добро или лошо – това е друг въпрос. Аз считам, че е лошо. Но направиха така и това е“.  „А как действат в действителност? Сами нарушават всичко, а след това търсят оправдание и назначават виновник, освен това мобилизират своите сателити,“ подчерта руският президент.  ", "date": "2019.02.20", "title": "Путин заплаши да насочи ракети към Европа, ако САЩ разположат свои "}
{"url": "http://epicenter.bg/article/Diplomaticheski-skandal-se-vihri-mezhdu-Shvetsiya-i-Ungariya-/175764/7/0", "text": "Унгарският посланик в Стокхолм бе привикан днес в шведското външно министерство за обяснения на фона на ескалираща война на думи между министри от правителствата на двете страни, съобщи радио „Швеция“, цитирано от БНР.  През уикенда унгарският вицепремиер Жолт Шемен нарече шведската социална министъра Аника Страндхел „болно същество“ в телевизионно предаване, след като тя разкритикува думите на премиера Виктор Орбан за нуждата от повече „унгарски деца“.  Орбан отправи призива си миналата седмица, когато разкри план за защита на семействата, с който се надява да увеличи раждаемостта в страната.  Страндхел сравни новите унгарски семейни политики, които слагат край на данъците за майки на четири и повече деца, с тези в нацистка Германия през 30-те г. на миналия век.  „Какво друго да иска Унгария, ако не унгарски деца, родени в Унгария… Смятам, че думите на това бедно болно създание са лишени от всякаква логика“, посочи в отговор Шемен.  ", "date": "2019.02.20", "title": "Дипломатически скандал се вихри между Швеция и Унгария "}
{"url": "http://epicenter.bg/article/SIRIZA-izostava-ot--Nova-demokratsiya--s-14-5-protsenta--pokazva-novo-prouchvane-/175770/7/51", "text": "Ново проучване на общественото мнение в Гърция показва, че управляващата СИРИЗА изостава от основната опозиционна партия „Нова демокрация“ с 14,5%, съобщава електронното издание на водещия атински ежедневник Kathimerini, цитирано от Агенция \"Фокус\".  Резултатите от анкетата, проведена в периода от 1 до 14 февруари, показва, че 39% от респондентите биха гласували за консервативната опозиция, водена от Кириакос Мицотакис, докато управляващата партия на Алексис Ципрас може да разчита на подкрепата на 24.5% от избирателите в южната ни съседка.  Центристкото „Движение за промяна“ събира 8,5%, а радикално дясната „Златна зора“ – 7,5%. Комунистическата партия на Гърция има 6,5%, а националистическата „Решение за Гърция“ – три процента.  „Съюз на центристите“, „То Потами“ („Реката“) и „Независими гърци“ ще излязат от парламента при следващите избори, сочат данните от проучването.  ", "date": "2019.02.20", "title": "СИРИЗА изостава от „Нова демокрация“ с 14,5 процента, показва ново проучване "}
{"url": "http://epicenter.bg/article/Sergey-Lavrov--Venetsuelskata-opozitsiya-podkanva-direktno-SASht-da-se-namesyat-/175778/7/97", "text": "Опозицията във Венецуела подканва директно САЩ да се намесят във вътрешните работи на страната. Това заяви министърът на външните работи на Руската федерация Сергей Лавров на пресконференция в Москва, предават TACC и Агенция \"Фокус\".  „Обезпокоени сме от случващото се във Венецуела. Заплахи (за намеса) се чуват от САЩ и се покдрепят активно, насърчвани са от венецуелската опозиция, която, по всичко изглежда, подканва директно намесата отвън. Това е нарушение на Устава на ООН и пряка намеса във вътрешните работи на независима страна“, констатира Лавров.  Съгласно думите му, ситуацията във Венецуела може да бъде овладяна само чрез диалог.  „Да се постигне победа в политическата борба чрез провокиране на инвазия, пряко или под прикритието на хуманитарна операция, вероятно няма да доведе до резултат, на който той (лидерът на опозицията във Венецуела Хуан Гуайдо) разчита. Резултатът може да бъде постигнат единствено чрез приобщаващ политически диалог, чрез компромиси, чрез споразумения, едва тогава той ще бъде устойчив. Всяка силова акция само ще доведе до задълбочаване на проблема“, увери първият дипломат на Москва.  ", "date": "2019.02.20", "title": "Сергей Лавров: Венецуелската опозиция подканва директно САЩ да се намесят "}
{"url": "http://epicenter.bg/article/Napadenie-s-nozh-v-Marsiliya--chetirima-sa-raneni/175779/7/0", "text": "Мъж нападна с нож и рани четирима души във френския град Марсилия, съобщи регионалното издание „Прованс”, цитирано от БТВ. Пострадали са трима мъже, на 23, 27 и 35 години и една жена на 52 години. Двама от тях са транспортирани в болница.  Нападателят е застрелян от пристигналите на място полицаи, след като извадил оръжие срещу тях.  По информация на медията, мъжът е на 36 години, познат на органите на реда във връзка със случай на убийство от 2003 г.  Един от пострадалите е ранен във врата и състоянието му е тежко. По информация на „Паризиен” една жена е леко ранена в крака от куршум.  Районът е блокиран от полиция. Затруднено е движението на транспорта. Причините за атаката към момента не са известни. Според властите случаят не е терористичен акт.  ", "date": "2019.02.20", "title": "Нападение с нож в Марсилия, четирима са ранени"}
{"url": "http://epicenter.bg/article/Tramp-obyavi--quot-Nyu-York-Tayms-quot--za--istinski-vrag-na-horata--/175785/7/96", "text": "Държавният глава на САЩ Доналд Тръмп насочи гнева си към вестник The New York Times, като определи популярното американско издание като „истински враг на хората“, съобщава Washington Examiner, цитиран от Агенция \"Фокус\".  От редакцията припомнят, че преди няколко дни вестникът публикува обширен материал, в който твърди, че Тръмп е подкопавал публично, а понякога и тайно, разследванията, които се водят срещу него. Неговата тактика, се казва в доклада, го е направила податлива на обвинения, че е възпрепятствал правосъдието в разследването на специалния прокурор Робърт Мюлер за предполагаемата руска намеса, подчерта The New York Times.  Тръмп коментира публикацията, като избегна обичайния си подход за обвинения във „фалшиви новини“. Лидерът на Белия дом отрече част от доклада на вестника, като постави иронично въпроса за това откъде изданието е получило информацията си.  „Разследването на The New York Times е невярно. Той е истински враг на хората“, коментира Тръмп в социалната мрежа „Туитър“, без да посочва коя точно статия на вестника визира.  ", "date": "2019.02.20", "title": "Тръмп обяви \"Ню Йорк Таймс\" за „истински враг на хората“ "}
{"url": "http://epicenter.bg/article/NATO-osadi--nepriemlivite-quot--zaplahi-na-Vladimir-Putin-/175788/7/0", "text": "НАТО осъди като „неприемливи\" заплахите на държавния глава на Руската федерация Владимир Путин за разполагане на нови ракети срещу западните държави, след като Договорът за ракети със среден и малък обсег (ДРСМО) се разпадна, предават AFP и Агенция \"Фокус\".  Руският лидер направи войнствения коментар в обръщение към нацията, предупреждавайки Вашингтон за възможността от разполагането на нови ракети в Европа след разпадането на ДРСМО. Путин подчерта, че Москва ще създаде свои собствени центрове за „вземане на решения за оръжие\".  „Руските изявления, насочени към заплашване на съюзниците, са неприемливи. Призоваваме Русия да се съсредоточи върху връщане към спазването на ДРСМО\", се казва в изявление на заместник-говорителя на НАТО Пиер Казале.  „НАТО е отбранителен съюз, който е готов да защитава всички членове срещу всякаква заплаха. Не искаме нова надпревара във въоръженията, съюзниците многократно призоваха Русия да унищожи своите ракети със среден обсег\".  САЩ обявиха по-рано този месец, че се оттегля от ДРСМО, заради нарушения от страна на Русия, като е въвела на въоръжение нова ракетна система. Москва настоява, че системата е в съответствие с ДРСМО.  През последните седмици генералният секретар на НАТО Йенс Столтенберг увери няколко пъти, че Алиансът няма да разположи нови ядрени оръжия в отговор на руските ракети.  ", "date": "2019.02.20", "title": "НАТО осъди „неприемливите\" заплахи на Владимир Путин "}
{"url": "http://epicenter.bg/article/Horata-po-sveta-vazpriemat-Amerika--a-ne-Rusiya--kato-osnovna-zaplaha-za-mira-/175753/11/33", "text": "Ежегодната Мюнхенска конференция по сигурността не успя да се превърне във водещо световно събитие. На форума тази година не присъстваха нито руският президент Владимир Путин, нито американският Доналд Тръмп. В последния момент, по неизвестни причини, участие отказа и френският държавен глава Еманюел Макрон, който трябваше да е сред основните говорители. Така че нивото на събитието не беше толкова високо, както други години.  Но Мюнхенската конференция е забележителна не само с изказванията на водещи политици (като съдбоносната и знакова реч на Путин от 2007 г.), но и с публикуването на голям брой международни изследвания за обществените нагласи по света. И тази година бяха оповестени любопитни социологически проучвания, чиито резултати изненадаха западните медии и анализатори.  Така например британската преса, която изигра съществена роля за разпалването на антируски настроения по света, бе откровено шокирана от факта, че жителите на планетата смятат Америка за по-голяма заплаха за света, отколкото Русия или Китай.  Шокът е напълно разбираем, защото се оказва, че усилията по демонизирането на Русия са били напразни.  Анкетата, проведена от известната компания за социологически проучвания Pew Research Centre, показва, че хората по света се страхуват много повече от Америка с нейната непредвидима външна политика. В страни като Сърбия, например, които традиционно недолюбват Вашингтон и симпатизират на Русия, тези резултати не са изненада за никого. Но най-неочаквано за мнозина дори жителите на страните-съюзници на САЩ и техните съседи, изразяват подобни опасения.   Така например 46% от жителите на Канада смятат, че САЩ представляват заплаха за страната им. За сравнение данните за Русия и Китай са съответно 32% и 31%.  А в Мексико 64% от населението се страхуват от по-големия си съсед, докато само една трета виждат заплаха в Русия или Китай. Оказва се, че и в Германия, Франция, Япония и Южна Корея, тоест в страните, които традиционно се смятат за близки съюзници на САЩ, американците са възприемани като по-голяма заплаха, отколкото руснаците.  Коректността на това изследване бе потвърдена и от друго допитване, представено на конференцията в Мюнхен. Според анализ на общественото мнение, изготвен от германската фондация „Фридрих Еберт“, 50% от германците възприемат САЩ като заплаха за света, докато само 33% смятат същото за Русия. Във Франция от Америка се страхуват 24 процента от населението, а от Русия – 12%.  Тези настроения се обясняват до голяма степен и с неблагоприятните за жителите на тези страни санкции спрямо Русия. Във Франция, например, само 33% от хората одобряват антируските санкции (против са 43%), а в Германия – едва 17% са „за“ срещу 75% „против“. Даже в Латвия, където местната преса се опитва всячески да очерни руската външна политика, против режима на санкциите се обявяват 59 процента от населението.  Това на практика означава, че усилията на западните агитатори за тоталното демонизиране на Русия се оказват ако не напразни, то поне недотам ефективни, колкото им се искаше. И ако се съди по анализите, придружаващи тези изследвания, този факт предизвиква сериозна тревога у западните експерти. Те, изглежда, наистина не знаят какво да правят, както директно признават някои от тях.  Колкото и да се опитваха западните елити да сплашват собственото си население с „руската и китайска заплаха“, накрая се оказа, че хората се тревожат от съвсем други проблеми. Организаторите на Мюнхенската конференция, които всяка година изготвят доклад за основните предизвикателства пред международната сигурност, редом с обичайните заплахи като климатичните промени, нарастващите кибератаки, терорзма и т.н., тази година посочват и рязката промяна в ролята на Америка по света. Поне такъв извод може да се направи въз основа на материалите, посветен на тази тема.  По мнението на авторите на основния доклад, Щатите са на път да загубят ролята си на световен хегемон, което ще положи началото на „нова епоха на съперничество между великите сили“, за каквато Европейският съюз е неподготвен. Трябва да отбележим, че това е знаково признание, свидетелстващо за това, че самият ЕС е изключен от класацията на световните лидери, към които са причислени само САЩ, Русия и Китай.  Анализирайки последните опити на европейските лидери за създаване на единна армия, авторите на Мюнхенския доклад отбелязват необходимостта от „стратегическа автономия“ на Европа и външната й политика. Още едно знаково признание за това, че самите европейци съзнават прекрасно несамостоятелната си роля в „голямата игра“, а мнозина от тях и досега се плашат от перспективата и за най-малки признаци на самостоятелност или автономия.  Мюнхенският доклад за пореден път онагледява факта, че народите на повечето страни са по-умни и прозорливи от своите елити и от анализаторите, обслужващи тези елити. Общественото мнение е благосклонно към приятелство и сътрудничество с Русия, в която повечето европейци, азиатци и африканци, не виждат заплаха за себе си нито сега, нито в бъдеще. Но експертите в Мюнхен продължават да се кахърят за това, че Европа няма план Б при евентуален разпад на изградената след края на студената война система за трансатлантическа сигурност и сеят паника, че Европа не е в състояние да се защити, ако суверенът я захвърли на произвола на съдбата.  А от кого трябва да се защитава? От Русия, разбира се – отговарят в хор европейските експерти. А може би е добре да се поинтересуват от мнението на собствения си народ, който ще им посочи най-добре коя е реалната заплаха за мира и сигурността. И това съвсем не е Русия.     ", "date": "2019.02.20", "title": "Хората по света възприемат Америка, а не Русия, като основна заплаха за мира "}
{"url": "http://epicenter.bg/article/Valeriya-Veleva--GERB--otteglete-Danail-Kirilov-kato-shef-na-pravnata-komisiya-/175771/11/0", "text": "Данаил Кирилов вероятно трябва да се оттегли като председател на правната парламентарна комисия.  След правния хаос, който той сътвори с Изборния кодекс и с който вкара 44-ото Народно събрание в парламентарна криза, това би било закономерен ход, колкото и да е краен като политически акт.  Всяко негово решение от сряда миналата седмица до днес отхвърля предишното и е в тежък дисонанс със здравия разум.  Нямам нищо против благия Дани Кирилов, когото в ГЕРБ обичат и който иначе е един кротичък човечец с тъжна усмивка. Даже ми е симпатичен с трагизма, който излъчва лицето му.  Но Данаил Кирилов - шеф на правната комисия на българския парламент - е погром за юридическата мисъл, за вярата в правото и силата на парламентаризма.  Сегашният скандал не е първият в неговата \"блестяща\" депутатска кариера.  Заради Данаил Кирилов през лятото на 2016 година, в навечерието на президентските избори, парламентът прекъсна ваканцията си, за да се занимават законотворците ни пак със зле конструирани избирателни правила и с онова прословуто квадратче \"не подкрепям никого\", което обърка мнозина. Тогава му се размина. Както и в още десетки случаи на юридически безумия, заради които доверието в законодателния процес се е сринало почти до нула. Данаил Кирилов може да напише на коляно фалшив доклад за заседание, което не е проведено (2016), и да го внесе в зала, газейки закон и процедура, без да му мигне окото.  Може до среднощ да каканиже от парламентарната трибуна и да твори странни правни конструкции с неизчерпаема енергия. Именно с енергията си да създава несъстоятелни юридически норми, в които си вярва, той вече става опасен на законодателния терен. И сегашната парламентарна криза е доказателство за това. За него правилата нямат сила, законите - не винаги важат.  От стрес ли, от напрежение ли, но той вече сякаш не може да вземе разумно решение. Видимо е объркан. Изглежда като блестящ изпълнител на поръчки отгоре. Поръчват му да махне преференциите - маха ги, после му нареждат да ги върне - връща ги. И затова е много удобен за всяка власт и за всеки началник - юристът Кирилов може да защитава днес едно решение с плам и утре със същата жар да го отхвърли. Без да се изчерви. Без да му трепне гласецът. Това наистина е качество! Невероятен талант!   Но на всичко това някой трябва да каже: \"Баста!\" В името на уважението към парламентаризма. И ГЕРБ колкото по-скоро го осъзнаят, толкова по-добре. Ако все пак имат чувство за самосъхранение!  ", "date": "2019.02.20", "title": "Валерия Велева: ГЕРБ, оттеглете Данаил Кирилов като шеф на правната комисия! "}
{"url": "http://epicenter.bg/article/Mihail-Konstantinov--Ot-skandala-s-Izborniya-kodeks-upravlyavashtite-zagubiha--no-opozitsiyata-ne-specheli/175782/11/34", "text": "     Цялата тази история около поправките в Кодекса беше едно съвсем излишно упражнение, което би трябвало да си го спестим, но не си го спестихме. Беше необходимо да се направят само две неща. Сега, не знам доколко ще могат отсега нататък да ги направят, но какво трябваше да се направи?   Първо, трябваше да се приеме поправка или допълнение в Изборния кодекс, съгласно която ЦИК не се сменя, ако до изборите остават по-малко от определен брой месеци, например 4 месеца или 6 месеца. Причините са съвършено ясни. Това е високоспециализирана дейност, там се трупа опит, не е възможно хора, които от днес за утре да направят тази дейност. Т.е., тук се иска приемственост, а не да хвърлим изборите в ръцете на съвършено нов състав на ЦИК.  Така че, ако се беше приела тази поправка, тази ЦИК щеше да проведе изборите за Европейски парламент, след това евентуално да се пристъпи към процедура за избиране на нова ЦИК, която повтарям можеше да включва и членове от сегашната. И второто, което трябваше да се поправи, според мен леко го влошиха, това е тези текстове за електронното гласуване, които в момента съществуват и бяха частично коригирани. Те предвиждаха два вида такова гласуване – машинно гласуване във всички секции и гласуване по интернет. Това нещо не е възможно да се случи и това трябваше ясно да бъде указано в закона. Когато се приемаха тези текстове, тези 3-4 години, кодексът се прие през 2014-та година, условията бяха съвършено различни. Настъпилите събития през последните 3-4 г. просто нанесоха много тежък удар на електронното гласуване.  Редица държави се отказаха от него и искам да повторя, нещо което няколко пъти казвам: в Европа такова гласуване няма. Няма гласуване с машини в нито една напреднала европейска държава, точно в никоя, не само в напреднала, с известни изключения – Белгия, където имаше големи скандали с машинното гласуване, но така или иначе там частично гласуват така. Още веднъж ще повторя, това да го чуят дано и президентът, и госпожа Нинова като шеф на опозицията, че те искат в момента да въведат нещо, което в Европа го няма. Така, що се отнася до интернет гласуването, вече според мен то има бъдеще.  Него го има в две държави в Европа, от общо 40. Има го в Естония, с много тежки скандали върви напоследък, и го има в половината швейцарски кантони. Между впрочем то там действа в Швейцария и даже в момента швейцарското правителство прави много интересен експеримент – един конкурс: Кой иска да хакне гласуването по интернет. Само че доколкото ми е известно големите хакери няма да се включат в експеримента, а ще се включат тогава, когато има гласуването, за да бъде по-ефектна тяхната работа. Така че ние трябваше да уредим тези въпроси. Не да махаме преференциите, не да се занимаваме с глупости, а да решим тези два технически въпроса.  Между впрочем, ние в повечето време от прехода сме гласували без преференции. Преференциите се въведоха за първи път на евроизборите през 2007-а година. Това е сравнително нов механизъм, в повечето европейски държави го има, но има и държави без преференции. Така че този въпрос изобщо не е конституционен. На мен са ми много смешни приказките: „Ще дадем на Конституционен съд преференциите“. Какво ще даваш? Те нито са конституционни, нито са противоконституционни. Те са въпрос на законова уредба. Аз сега се радвам, че депутатите си поправиха грешката или се канят да я поправят, тъй като, когато на хората дадете някакъв демократичен и полезен механизъм, който те да започнат да използват, е погрешно да им го отнемете. В този смисъл дадена привилегия не се отнема. Това е принцип. И сега виждаме, че заден ход дават вече, което е положително. И се надяваме най-сетне този въпрос да се реши. И стига сме се занимавали с глупости.     Тук се създаде общо взето юридически казус – как да се отменят текстове от закон, който не е влязъл в сила. Защото вие сте абсолютно права, в момента тече двуседмичен срок, в който президентът има право да наложи вето. Ако президентът не наложи вето, остават още 10 дни, законът влиза в сила. Този закон, който искаме сега да го отменяме. Така че може би най-чисто в юридически смисъл е да се започнат обсъжданията и когато минат 10 дни, независимо от това дали президентът е сложил вето или не, да се премине към тези промени. Ако има вето, при неговото прегласуване или гласуване на ветото, ще се променят тестовете. Ако няма вето, пак ще се променят, съгласно внесения законопроект. В момента има такъв внесен законопроект, в понеделник е внесен, с който всъщност се възстановява старото положение: преференциалният праг за европейски избори е 5%, което е разумен сравнително праг, а не 100%, както искаха да го направят, така че аз се надявам да остане този праг. Става въпрос за едно изчакване от десетина дни.     Точно така, за да има смисъл цялата работа. Иначе действително какво променяме, като той не е влязъл в сила? В момента все още е в сила старият кодекс. Така че ние всъщност бихме потвърдили нещо, което и в момента е в сила. Така. И разумният метод, който ви казах е да се изчака 10 дни. И без това сме толкова закъснели вече, че няма значение. Освен това, ако ние върнем старото положение с преференциите, всъщност промяна няма. Сега. По-деликатен е въпросът с ЦИК. Правилното решение, което беше казано и от някои конституционни съдии, е: с преходни и заключителни разпоредби с едни текстове да се каже, че тази комисия ще произведе изборите за ЕП. Забележете, че мандатът на ЦИК не е конституционна норма, той е дефиниран в закон. И това е всеобща практика, когато е изтекъл мандатът на един законов орган, той да бъде продължен по една или друга причина.  Това се е правило многократно и от българската законова практика, и от световната. Тук няма никакво нарушение. Това нещо не може да стане за президент, за общински съветници, за Народно събрание. Там не може със закон да си продължите мандата, защото това са конституционни норми. Но когато, пак повтарям, имате ЦИК, на която със закон е указан мандат 5 г., там може пак със законова поправка да удължите този мандат. Още повече всеки ще се съгласи, че това е логично. Тези хора, които са опитни, между другото мога да ви гарантирам, защото аз работя с тях, те си изучиха занаята и тяхната работа е, безупречна работа няма, но е отлична работа. Така че сега да вземем да ги сменяме тези хора и да ги разбишкаме тези хора, това е безумие.     Първо, ние не знаем какви са параметрите на тази процедура. Те още не са съобщени. Аз ще им препоръчам да си върви процедурата, но новата ЦИК да встъпи след изборите. Или пък тогава, като ще правят процедура, да изберат сегашния състав. Между другото, ако сега изберем ЦИК има един много тежък проблем, за който никой не говори. В този ЦИК сегашният има представители на две несъществуващи коалиции – това е Коалицията „България без цензура“, която не съществува, защото се е разпаднала и нейните компоненти са на друго място.     Да. И освен това коалиция „Реформаторски блок“, която има представител в ЦИК, но Реформаторският блок го няма в момента, той се разпадна на своите съставни части. А в закона е казано, че които политически сили имат евродепутати, имат право на представител в ЦИК. И на кого ще дадем сега тези места? Няма Реформаторски блок – кой ще посочи представител? Нали знаете, че партиите посочват своите кандидати. Няма „България без цензура“. Там ВМРО, който беше компонент на „България без цензура“ излъчи господин Джамбазки, ВМРО в момента е на друго място в „Обединени патриоти“. То и затова трябва да се мисли малко. То не е само „хайде, сега сменяме“. Освен това предстоят европейски избори след 3 месеца. Там ще влязат нови евентуално формации. Те ще имат право на представители в ЦИК, а ще стоят и представители на несъществуващи партии. Така че действително тези неща не са прости неща. Действаме като юруш на маслините в момента. Преди да се пишат закони, трябва да се мисли.     Аз мисля, че не се отразяват добре. Управляващите очевидно губят с това, което стана, но аз не мисля, че опозицията много печели. Значи, има в момента едно огромно отвращение у народа от неговите политици. Има една огромна пропаст между ние, народът, добрите и те – лошите, политиците. Тази пропаст е недопустима. Недопустимо е да се разширява повече. Нещо повече, тя трябва да се свие и да изчезне. В момента би имал много сериозен шанс несистемен играч.  Друг е въпросът, какво ще произлезе от тази работа, защото ние сме виждали, новите играчи как завършват. Но така или иначе българските политици допуснаха между тях и народа да се изкопае пропаст. Тук говоря и за управляващи, и за опозиция. Защото управляващите губят престиж, губят подкрепа, но опозицията не печели в това време. Аз с интерес ще изчакам най-новите проучвания, които са след скандалите с кодекса, за да видим как той се е отразил на обществените настроения. Аз мога да предскажа отсега, че ГЕРБ ще понесе загуби, но опозицията кой знае какви печалби не ще получи. Още веднъж – нека българските политици се осъзнаят. Нека специално във вторник, в деня на кончината на великия български революционер Левски, малко се смирим. Малко да помислим какво той ни завеща. А не за дребни политиканствания да си разваляме държавата.   ", "date": "2019.02.20", "title": "Михаил Константинов: От скандала с Изборния кодекс управляващите загубиха, но опозицията не спечели"}
{"url": "http://epicenter.bg/article/Kiril-Domuschiev-kupil-Nova-televiziya/175717/4/0", "text": "\r\n Сделката по продажбата на Нова телевизия вече е завършена и новият собственик е Кирил Домусчиев. \r\n Все още няма официално потвърждение от медията. Очаква се новината да бъде съобщена официално днес. \r\n \r\n \r\n \r\n   \r\n   \r\n Продажбата е финализирана миналата седмица и оттук нататък предстоят съкращения в администрацията. По непотвърдена информация директор на телевизията ще продължи да бъде Вяра Анкова, а вчера на екипа е представен и новият шеф на новините - Виктория Бехар. \r\n   \r\n Доскоро Бехар бе директор на дирекция “Комуникация и информация” в министерството на Българското председателство на Съвета на ЕС. Това е първата работа на бившия продуцент на новини в bTV след закриване на ведомството на Лиляна Павлова. \r\n   \r\n Виктория Бехар напусна bTV в началото на управлението на Павел Станчев. Според запознати, преди да поеме поста в министерството за Европредседателството, тя е имала участие в две фирми - туристическа и за кетъринг. \r\n   \r\n Зa eднa oт двeтe нaй-гoлeми бългapcĸи тeлeвизии ce бopexa Домусчиев  и нaй-гoлeмият aĸциoнep във \"Bивaĸoм\" Cпac Pyceв. \r\n Инфopмaциятa зa cдeлĸaтa идвa мaлĸo пoвeчe oт мeceц, cлeд ĸaтo нacтoящият coбcтвeниĸ - швeдcĸaтa МТG -се отказа да продаде \"Hoвa тeлeвизия\" нa чexa Πeтp Keлнep, ĸoйтo пpидoби aĸтивитe нa Теlеnоr в Бългapия и peгиoнa. \r\n \r\n Koмиcиятa зa зaщитa нa ĸoнĸypeнциятa (KЗK) peши дa нe paзpeшaвa нa Keлнep дa пpидoбиe тeлeвизиятa. \r\n  Cпopeд peгyлaтopa, \"Hoвa бpoyдĸacтинг гpyп\" AД пpитeжaвa знaчитeлeн пaзapeн дял нa пaзapa нa тeлeвизиoннo paзпpocтpaнeние и мeждy 40% и 50% oт peĸлaмния пaзap нa бaзa cтoйнocт. Значителният брой средства за масова информация, с които ще разполага обединената група, ще й даде съществено предимство пред останалите участници, предоставящи медийни услуги\", пишeшe в peшeниeтo нa KЗK. \r\n Keлнep нe пpитeжaвa дpyги мeдии в Бългapия, a гpyпaтa нa \"Hoвa\" нe e пpoдaвaлa чacти oт бизнeca cи cлeд peшeниeтo нa KЗK. \r\n Coбcтвeниĸът нa Теlеnоr oбжaлвa peшeниeтo нa peгyлaтopa, нo пъpвoтo зaceдaниe пo дeлoтo бe нacpoчeнo чaĸ зa 12 мapт т.г. \r\n   \r\n \r\n \r\n Дoмycчиeв e coбcтвeниĸ нa ΠKФ \"Лyдoгopeц\", ĸaĸтo и нa фapмaцeвтичнитe \"Xювeфapмa\", \"Биoвeт\", ĸaĸтo и нa \"Πapaxoдcтвo Бългapcĸи мopcĸи флoт\" и дpyги. \r\n   \r\n \r\n", "date": "2019.02.20", "title": "Кирил Домусчиев купил Нова телевизия"}
{"url": "http://epicenter.bg/article/16-godishno-momche-e-prostrelyano-v-glavata--s-priyatel-namerili-gazov-pistolet-v-gradinka-v-Burgas/175733/3/0", "text": "16-годишно момче е с повърхностно нараняване в областта на главата след инцидент с газов пистолет. Това съобщи Цветелина Рандева, говорител на ОДМВР – Бургас, предаде Радио „Фокус“ - Бургас .   В 9.48 часа е получено съобщение за инцидент, който е възникнал в района на бл. 55, вх. 5 в ж.к. „Изгрев“, при който 16-годишно момче от Бургас е пострадало. Според неговите обяснения, заедно с друг негов приятел, малко по-рано в градинка в к-с „Изгрев“ намерили газов пистолет и докато са се опитвали да го приведат в действие, оръжието е гръмнало, като е нанесло повърхностно нараняване в областта на лявата половина на главата на момчето.   Към момента медиците са дали мнение, че се касае за повърхностно нараняване без опасност за живота. Момчето е откарано към бургаска болница.", "date": "2019.02.20", "title": "16-годишен се простреля в главата с газов пистолет, намерил го в градинка в Бургас"}
{"url": "http://epicenter.bg/article/Trima-mazhe-se-biha-v-metroto-pod-pogleda-na-politsay/175735/3/0", "text": "Очевидци заснеха как трима мъже бяха се бият в столичното метро под погледа на полицай, който се оказва на мястото на събитието. Екшънът се разиграва на станция \"Г. М. Димитров\", а за него съобщи в сутрешния си блок Нова телевизия. От любителските кадри не става ясно какъв е поводът за боя, нито откъде започва скандалът. Служителят на МВР се опитва да разтърве младежите. Присъстващи от другата страна на линията пък недоумяваха защо униформеният не вземе по-крути мерки и не спре биткаджиите.   Младите мъже си размесят ритници и удари на сантиметри от релсите. В крайна сметка се вижда как след няколко удара, закани на висок глас и намесата на полицая, приканващ към ред, не се стига до по-неприятно развитие на случая.  ", "date": "2019.02.20", "title": "Трима мъже се биха в метрото под погледа на полицай"}
{"url": "http://epicenter.bg/article/Proveryavat-bolnichniya-list--zaradi-koyto-beshe-otlozheno-deloto-sreshtu-generalniya-direktor-na-BNT/175758/3/0", "text": "Започва проверка на болничния лист, заради който беше отложено последното заседание по делото срещу генералния директор на Българската национална телевизия Константин Каменаров, съобщиха от Софийския градски съд. В понеделник, час преди заседанието стана ясно, че той има вирусно заболяване и не може да дойде в съда, предаде БНР.   След като снощи Националната телевизия излъчи репортаж от Брюксел с участието на Каменаров, съдия Руси Алексиев е разпоредил проверка на медицинската документация. Причината е, че представеният от защитника на Каменаров документ е за периода 14 - 22 февруари, а според Наредбата за медицинската експертиза лице в болнични не може да напуска страната.   Освен това, въпреки че няма проблем делото срещу Каменаров, което е за шофиране след употреба на алкохол, да се гледа в негово отсъствие, адвокатът му изрично декларира, че той моли за отлагане, защото иска лично да присъства в съдебната зала.   Отлагането в понеделник беше четвъртото поред. Каменаров има и една глоба от 1000 лв. за отсъствие от залата без уважителни причини.   Следващото съдебно заседание е на 13 март, докогато се очаква да е ясен и резултатът от проверката на болничния му лист.", "date": "2019.02.20", "title": "Съдът проверява болничния лист, заради който бе отложено делото срещу шефа на БНТ Каменаров"}
{"url": "http://epicenter.bg/article/Obvineniyat-za-chetvornoto-ubiystvo-v-Novi-Iskar-ostava-v-aresta-/175768/3/0", "text": "Софийски градски съд определи, че Георги Иванов Георгиев, обвинен за четворното убийство в Нови Искър, трябва да бъде настанен принудително в болница на МВР за 30 дни, за да му бъде изготвена цялостна медицинска експертиза. Съдебният състав му определи най-тежката мярка „задържане под стража“, предаде репортер на Агенция „Фокус”.   На 18 февруари 25-годишният мъж бе задържан за убийството на родителите си, брат си и баба си в Нови Искър. Бащата на Георги Георгиев е бил военен. След като два дни не се явил на работа, в понеделник от Военна полиция отишли да го търсят в дома му. На адреса те намерили четири трупа. Обвиняемият е бил във видимо неадекватно състояние.  ", "date": "2019.02.20", "title": "Обвиненият за четворното убийство в Нови Искър остава в ареста "}
{"url": "http://epicenter.bg/article/Zadarzhaniyat-za-ubiystvoto-v-Kyustendil-si-priznal--ostava-v-aresta-/175769/3/0", "text": "19-годишният Алекс Иванов, по прякор Гучи, който беше задържан за убийството на 35-годишния Валери Дъбов в Кюстендил остава в ареста. Това реши съдът в Кюстендил, предаде Нова тв.  На етап досъдебно производство той е направил признания, че е убил Валери Дъбов, за което съжалява и не е очаквал при това сбиване да се стигне до такава развръзка.  12 души бяха арестувани след кървавото меле в центъра на Кюстендил, като във вторник бяха освободени всички, без обвинения за убийството Алекс Иванов. След инцидента той се предаде доброволно, като доведен от майка му в районното управление.  ", "date": "2019.02.20", "title": "Задържаният за убийството в Кюстендил си признал, остава в ареста "}
{"url": "http://epicenter.bg/article/Sadat-zadarzha-pod-strazha-bankovata-sluzhitelka--obvinena-v-prisvoyavane-na-445-200-leva-/175776/3/0", "text": "Окръжен съд – Сливен задържа под стража Б. М. Тя е обвинена за това, че през периода 28 ноември 2018 г. – 1 февруари 2019 г. в град Нова Загора, при условията на продължавано престъпление, използвала без съгласието на титуляра платежни инструменти – дебитни карти с титуляри двама мъже от Нова Загора – като в горепосочения период е извършила общо 105 успешни операции „теглене“ от банкомати в града. По този начин тя е получила общата сума от 45 200 лева – престъпление по чл.249, ал.1, вр. чл.26, ал.1 от НК. Това съобщиха от Апелативна прокуратура - Бургас.  Тя е обвинена и за това, че през периода от месец юни 2016 г. до 5 февруари 2019 г. в Нова Загора, като длъжностно лице, на което е било възложено срещу заплата постоянно да извършва работа, свързана с пазене и управление на чуждо имущество в юридическо лице, изпълнявала длъжността – банков служител, в условията на продължавано престъпление присвоила пари, собственост на банката – сумата от 400 000 лева, като длъжностното присвояване е в особено големи размери и случаят е особено тежък – престъпление по чл.203, ал.1, вр. чл.201, вр. чл.26, ал.1 от НК.  Според прокурора, налице е обосновано предположение за това, че Б.М. е извършила престъпленията, в които е обвинена. Представителят на държавното обвинение е категоричен, че обвиняемата може да се укрие или да извърши друго престъпление.  Съдът прие мотивите на прокурора и задържа под стража обвиняемата.  Определението на Окръжен съд – Сливен може да бъде обжалвано пред Апелативен съд – Бургас.  ", "date": "2019.02.20", "title": "Съдът задържа под стража банковата служителка, обвинена в присвояване на 445 200 лева "}
{"url": "http://epicenter.bg/article/Osadiha-na-30-godini-zatvor-Petar-Petrov--koyto-ubi-s-bradva-chetirima-rodnini-v-Kaspichan-/175786/3/0", "text": "Състав на Окръжен съд – Шумен призна подсъдимия Петър Петров за виновен в това, че на 24 септември 2018 година в Каспичан умишлено е умъртвил повече от едно – четири лица - Славка Петрова, Веселин Петров, Георги Великов и Гуля Великова, по особено мъчителен начин за убитите и с особена жестокост, предаде репортер на Радио \"Фокус\"- Шумен.  Съдът счете, че няма предумисъл като квалифициращо обстоятелство. Присъдата ще бъде изтърпяна при първоначално строг режим. Делото се разгледа в едно съдебно заседание, по реда на съкратена процедура, по искане на страните по делото.  Относно предявения граждански иск от страна на сестрата на Гуля Великова, съдът определи подсъдимият да заплати 5000 лв. за причинени неимуществени вреди. Петър Петров ще трябва да заплати и разноските по делото - над 5400 лв. Присъдата подлежи на обжалване и протест пред Апелативен съд – гр. Варна в 15-дневен срок от днес.  \"Това е максималната присъда, която можеше да се получи при тази процедура\", посочи прокурор Румен Рачев.  През 2015 г. обвиняемият Петров се пенсионирал и се върнал да живее в двуфамилната къща в гр. Каспичан, където живеели възрастният му баща, а в другия вход – и пострадалите Георги и Гуля Великови, които са негови чичо и стринка. Между Петров и Великови възниквали конфликти, налагала се и намеса на полицията. Причина за пререканията било това, че Великови често гонели Петров от къщата, тъй като смятали, че не трябва да живее там.  През есента на 2018 г., пред свидетели обвиняемият отправял закани по адрес на родствениците си.  \"Два дни преди инцидента е имало разправия на висок глас между Петър Петров и близките му, живеещи на първия етаж, чути от свидетели\", посочи прокурор Рачев. \"Седмица по рано, докато помагал на свой приятел в стопанска работа, Петров се оплакал от тормоз от страна на своите чичо и стринка, като използвал фраза, която може да се приеме като обида и като закана за нещо много лошо\", заяви прокурор Рачев.  На 23 септември, Петров отишъл при двама съседи, които стояли на повалено дърво на около 100 метра от дома му, бил засегнат от обстоятелството, че близките му обрали дървета и лоза, която се намира на границата на двата имота, съседите му забелязали, че става нервен при споменаването на имената им и заявил „не се наядоха, обраха асмата на сиромаха“.  На 24 септември на улицата пред къщата между Петров, който се намирал в лека към средна степен на алкохолно опияняване, и пострадалата Гуля Великова възникнал конфликт. Обвиняемият се прибрал в дома си, сложил малка брадвичка за месо в найлонова торбичка и се отправил към дома на чичо си. Намерил чичо си и стринка си в стая на първия етаж и ги попитал, кога ще спрат да го гонят от къщата и да го тормозят.  \"Гуля му отговорила, че няма да спрат нито те, нито децата им след тях. Тогава Петров извадил брадвичката и нанесъл на Гуля 16 удара, основно в областта на главата, шията и по ръцете, при опита и да се предпази. Веднага след това се нахвърлил върху чичо си Георги. Нанесъл му 24 удара. След извършване на деянието, Петров се запътил да излиза от къщата, но в коридора срещнал Веселин, син на току-що умъртвените му чичо и стринка. Няма данни за са говорили, Петров е започнал да го удря с брадвата\", заяви прокурор Рачев.  Нанесени са му 14 удара. Влиза и Славка, дъщеря на убитите чичо и стринка, до входната врата Петров се нахвърля с брадвичката и срещу нея, като я умъртвява по идентичен начин. Нанесени са и 26 удара.  „В системата съм отдавна, посещавал съм произшествия, събирал съм хора на части, не е като да не съм виждал кръв, но за първи път ми се случи да не мога да забравя картината на произшествието и да сънувам пострадали“, каза прокурор Рачев. След като свършил с ударите, Петров отново се върнал при Веселин.  Протоколите от аутопсията сочат, че пострадалият е аспирилал кръв, предполага се, че агонизирайки, е издавал хъркащи звуци, отчетливи и продължителни, бил е паднал по лице в коридора. При огледа са били констатирани следи от кръв по тавана на помещението.  След деянието Петров излязъл от къщата, заключил входната врата, хвърлил ключа под шкафчето за обувки, оставяйки кървави дири от чехлите, с които бил обут. Прибрал се в дома си, който се намирал на втория етаж на същата къща, но с друг вход, където бил намерен на следващия ден от органите на полицията.  Дрехите, с които бил, хвърлил в пералнята, торбата с брадвичката оставил на стелаж. Прокурор Рачев посочи, че обвиняемият не е правил опит да изпере дрехите си, да скрие брадвата, да прикрие по някакъв начин следите от деянието.  „Не оправдавам Петър Петров, мога да разбера много от нещата, които са му се случили, но е начинът, по който е тръгнал да разрешава проблемите. за извършеното от Петър Петров следва да му бъде наложено справедливо наказание, като при определянето му бъдат отчетени всички смекчаващи и утежняващи отговорността му обстоятелства“, заяви прокурор Рачев.  Сред смекчаващите обстоятелства той посочи, чисто съдебно минало, след като Петров е бил реабилитиран за случай през 1989 г. в Смолян, при който обвиняемият Петров, при конфликт, наранил човек с нож в областта на корема, направените самопризнания за четворното убийство в Каспичан, изказаното съжаление за стореното.  Служебният защитник на Петър Петров поиска при определянето на присъдата съдът да отчете няколко процесуални факта - системният тормоз, основно психически, който чичото и стринката на обвиняемия са упражнявали върху него в периода 2015-2018 година, както и факта, че Петров не е опитал да избяга или да прикрие следите на деянието, заболяванията и възрастта на обвиняемия.   ", "date": "2019.02.20", "title": "Осъдиха на 30 години затвор Петър Петров, който уби с брадва четирима роднини в Каспичан "}
{"url": "http://epicenter.bg/article/Kirilov-neumoren--Imame-izrazena-korigirashta-zakonodatelna-volya--kakvoto-i-da-reshi-prezidentat/175773/2/48", "text": "Имаме изразена коригираща законодателна воля за промените в Изборния кодекс, каквото и да е решението на президента. Това каза пред журналисти председателят на парламентарната правна комисия и народен представител от ГЕРБ Данаил Кирилов, предаде репортер на Агенция „Фокус“.  На въпрос защо комисията отложи новите промени в Изборния кодекс, Кирилов отговори: „Съобразихме, че е коректно с оглед институционалното взаимодействие, да не се обсъжда нашия законопроект, за да дадем достатъчно време на институцията на президента да вземе становище. Законът е в последната си фаза и е при него за издаване на указ за обнародване или за отлагателно вето. Смятаме, че ние сме обявили нашата воля, изразили сме, че тя се коригира“.  Кирилов посочи, че юридическият казус да се върне закон, който още не е обнародван, не е причината за изчакването.  „Възприели сме такъв модел, в който двете законодателни инициативи да не се пресичат, да няма наслагване на текстове и да сме максимално прозрачни“, заяви той и уточни, че какво ще се случи оттук нататък със закона, зависи какво ще направи президента.  „Има два варианта – да подкрепим мотиви за ветото или да ги отхвърлим. При всички положения имаме изразена коригираща законодателна воля“, посочи Кирилов.   Очакваме най-късно до 18-19 март Народното събрание на избере кандидатите за новия състав на ЦИК, каза още Данаил Кирилов.  Попитан дали може да бъде номиниран същият състав на ЦИК, какъвто е в момента, за да няма проблеми, Кирилов отговори: „По никакъв начин не искаме това - да пресъздадем състава такъв, какъвто е бил. Ще анализираме досегашната работа на номинирани от нас представители и ще направим съответно предложение“. Кирилов обясни, че мандатът на ГЕРБ в сегашния ЦИК не беше напълно усвоен. „Имахме зам.-председател, който подаде оставка, и не сме правили предложения за друг“, заяви той.  Кирилов посочи, че ще има 18 члена на ЦИК, които се определят съобразно парламентарно представените партии. „А другите са плюс тази квота от 18 души. Формацията на Бареков има право да излъчи такъв кандидат“, обясни народният представител.  Той уточни, че се очаква най-късно около 18-19 март Народното събрание да избере кандидатите. „Но няма срок кога президентът да издаде указ за назначаване“, посочи Кирилов.  ", "date": "2019.02.20", "title": "Кирилов неуморен: Имаме изразена коригираща законодателна воля, каквото и да реши президентът"}
{"url": "http://epicenter.bg/article/Preklonenie-pred-pametta-na-Apostola-v-Krumovgrad/175774/2/0", "text": "Кметът на община Крумовград Себихан Мехмед вчера бе гост на патронния празник на най-голямото учебно заведение на територията на общината - СУ „В.Левски”.    В приветственото си слово към учители и ученици, г-жа Мехмед се обърна с думите: „Днес изричаме най-силните слова за Левски, защото не забравяме, че и в наше време е валидна неговата идея „за чиста и свята република”, за една държава, в която всички вери и народности трябва да живеят в мир и в братство, но по едни и същи закони”. Това съобщиха от община Крумовград.   Кметът пожела на учители и ученици да носят с гордост името на Апостола и да не забравят и друго негово велико послание, че всичко можем да постигнем като резултат от задружните ни усилия, че това послание трябва да ни мотивира, сега в европейска България – да поемем подадената ръка и да подадем своята, да градим настоящето и бъдещето без да забравяме своето минало. ", "date": "2019.02.20", "title": "Преклонение пред паметта на Апостола в Крумовград"}
{"url": "http://epicenter.bg/article/Pargov--2-godini-chakam-analiz-zashto-nyama-shofyori-za-gradskiya-transport--no-vmesto-analiz--ima-protest/175775/2/0", "text": "Увеличението на заплатите на работещите в градския транспорт с 10% няма как да компенсира недоволството им от отвратителните санитарно-битови условия на труд. Това коментира председателят на БСП - София и на групата на социалистите в СОС Калоян Паргов.   \"Безспорно заплатите са много важни, но не по-малко важни са и условията на труд, каза той. - Дано това 10% увеличение на месечните възнаграждения да не е опит за купуване на индулгенция. Това обаче няма да промени факта, че шофьорите и ватманите в градския транспорт са принудени да използват тоалетни на крайните спирки, които са в отвратително състояние. А на последната спирка на тролей №1 на Пета градска болница около мизерната тоалетна за шофьорите и диспечерите се прескачат плъхове\".  Калоян Паргов, който е и заместник-председател на Комисията по транспорт и туризъм в СОС, отбеляза и факта, че от две години има трудности при изпълнението на транспортната задача, но управляващите не предлагат оптимизация на транспортната мрежа, факт са дублираните маршрути на места, а на други има големи интервали на движение на градския транспорт.  \"Тези въпроси Комисията по транспорт и туризъм все ги отлага, замита ги под килима, коментира той. - Недостигът на водачи в градския транспорт е от години. Шофьорите продължават да напускат, все по-малко са желаещите да работят в транспортните дружества. А в Комисията по транспорт и туризъм не сме видели досега анализ защо има такова текучество и недостиг. Удобните оправдания, че в цяла Европа бил този недостиг с нищо не помагат да бъдат решени проблемите в България. Аз от години искам да видя анализ, който да покаже основните причини за това защо професията шофьор или ватман в градския транспорт на София не е атрактивна и желана? Само в заплатите ли е проблемът, условията ли са, отношението към работниците ли е? Освен това, на каква база управляващите решиха, че 10 милиона увеличение на бюджета за транспорт са достатъчни. А действително достатъчни ли са? Защо тези 10 милиона не са 20, не са 30 при положение, че очевидно има толкова сериозни проблеми в столичните транспортни дружества? Или тези 10 милиона са само за туширане на напрежението?\".  Калоян Паргов е категоричен, че проблемът със санитарно-битовите условия за шофьорите е следствие от безотговорно отношение на управляващите. \"Това, което видяхме с очите си на няколко последни спирки е скандално, коментира той. - Уникална безотговорност е да предложиш на хора, упражняващи тежък труд, такива унизителни битови условия. Това са проблеми, които е абсурдно работниците да поставят за разрешаване. Ако решаването на въпроса с недостига на кадри изисква повече време, подобряването на санитарно-битовите условия на труд в дружествата изисква най-вече желание от страна на ръководството и не много средства. Каква е причината да са такива условията? Кой е отговорен за това?\".  Според председателя на БСП - София проблемите в Столичния градски транспорт, които принудиха водачите в градския транспорт да облекат жълтите жилетки и да протестират символично, са следствие от отказа да бъдат решавани различни въпроси във времето и натрупването им.  \"Като започнем от подбора на ръководните кадри, които са избирани с конкурс, но на партиен, а не на експертен принцип, през страха на държавните органи ДАИ и Иснспекция по труда да следят какво се случва в дружествата и по този начин осъществяват \"естествено политически чадър\" до недостатъчната компетентност на управляващия екип - пример е ветровитият пост на заместник-кмета по транспорт. За последния мандат се смениха трима, а последно временно за това отговаря вездесъщият Дончо Барбалов. Отдавнашен очевиден факт е, че няма ясна стратегия за развитието на транспорта в София. Освен проблемите с дружествата, доказателство за това са и тези с трафика, с паркирането и т.н.\".  ", "date": "2019.02.20", "title": "Паргов: Къде е анализът защо няма шофьори за градския транспорт? Няма анализ, има протест!"}
{"url": "http://epicenter.bg/article/Obshtinata-Kardzhali-podpomaga-stroezha-na-nov-paraklis/175777/2/0", "text": " Община Кърджали ще подпомогне с 5000 лв. изграждането на параклис „Св.пророк Илия“, който ще се изгради в района над бившата „Сердика“ в град Кърджали. Това съобщи инж. Хасан Азис на среща с комисар Сергей Заимов, директор на Регионална дирекция „Пожарна безопасност и защита на населението“ вчера.   Служителите на регионалната дирекция обединяват усилията си за изграждане на параклиса, който ще носи името на техния покровител Св.пророк Илия и организират благотворителна инициатива. Те се обърнаха с призив към всички служители на МВР, бивши служители на ПБЗН и обществеността да подкрепят според своите възможности инициативата и да направят възможно изграждането на храма.  ", "date": "2019.02.20", "title": "Община Кърджали подпомага строежа на нов параклис"}
{"url": "http://epicenter.bg/article/Biser-Petkov--Listite-na-chakashtite-nyama-da-otpadnat-avtomatichno-s-noviya-Zakon-za-sotsialnite-uslugi/175780/2/0", "text": "Листите на чакащите няма да отпаднат автоматично с приемането на новия Закон за социалните услуги. Това заяви министърът на труда и социалната политика Бисер Петков на заседание на парламентарната социална комисия, която обсъжда текстовете на проекта на второ четене, предаде БНР.   „Листите на чакащите, за съжаление, няма да изчезнат, но ще се регламентира и ще се върви чрез планирането към тяхното свиване и в перспектива – отпадне\", каза Петков.   Социалният министър каза още, че експертна работна група е изчистила противоречията между Закона за хората с увреждания и проекта на Закон за социалните услуги. Един от спорните моменти беше свързан с индивидуалната оценка на потребностите на хората с увреждания:   „Съгласно Закона за хората с увреждания, минават на т.нар. „индивидуална оценка на потребностите“ и тази индивидуална оценка завършва със заключение, в което има и направление, с което съответно се насочват за оценените, като необходими за тях, съгласно потребностите им социални услуги. Мисля, че има съгласие вече, че когато има такава оценка, такова направление, отпада необходимостта да се извършва насочването по проектозакона на социалните услуги и оценката на потребностите, предварителната по този проектозакон“.  ", "date": "2019.02.20", "title": "Бисер Петков: Листите на чакащите няма да отпаднат автоматично с новия Закон за социалните услуги"}
{"url": "http://epicenter.bg/article/Rumen-Radev-zaminava-za-Shveytsariya/175781/2/0", "text": "На 21 и 22 февруари 2019 г. държавният глава Румен Радев ще бъде на официално посещение в Конфедерация Швейцария по покана на федералния президент Ули Маурер, съобщиха от президентския прессекретариат.  Възможностите за насърчаване на търговско-икономическото и инвестиционно сътрудничество, партньорството на двете държави в сферата на образованието и науката, сътрудничеството в областта на отбраната и сигурността, миграцията и други въпроси от дневния ред на двустранните отношения, ще бъдат сред темите, които българският държавен глава ще обсъди по време на срещите си в Берн.  Българският държавен глава ще бъде посрещнат с официална церемония от швейцарския си колега Ули Маурер във военно-въздушна база \"Мейринген\". Двамата президенти ще ръководят пленарните разговори между официалните делегации на България и Швейцария, след което ще дадат съвместна пресконференция.  Във военно-въздушна база \"Мейринген\" Румен Радев и Ули Маурер ще наблюдават учение \"Alpha Scramble\" - бърза реакция за излитане със самолети F/A18, в случай на аларма за нарушение на въздушното пространство на страната.  В сградата на българското посолство в Берн, президентът Румен Радев ще разговаря с наши сънародници, които живеят и работят в Швейцария.  По време на официалната визита българският държавен глава ще бъде придружаван от съпругата си Десислава Радева.  ", "date": "2019.02.20", "title": "Румен Радев заминава на официално посещение в Швейцария"}
{"url": "http://epicenter.bg/article/Korneliya-Ninova-/175783/2/0", "text": "Няма да влезем в пленарната зала, ГЕРБ натвориха кашата с Изборния кодекс, да я оправят! Така лидерът на БСП Корнелия Нинова обясни в студиото на \"Лице в лице\" по БТВ защо червените депутати напуснаха парламента и няма да се върнат въпреки обрата в позицията на управляващата партия.   \"Напуснахме по три причини. Прегазиха законите с несъгласието да се спази той и да се избере нова ЦИК. Отнеха права на български граждани със зачертаването на преференцията. Разписаха авторитарната власт и изречението \"една партия една държава\" в закон\", обясни Нинова в ефира на БТВ. ГЕРБ прегазиха законите без да се замислят, отнеха човешки и политически права, отнеха правото за обжалване в Касационният съд с промените в Изборния кодекс, подчерта отново лидерът на БСП.   Нинова бе категорична, че БСП ще даде предложения за членове на ЦИК. Запитана дали социалистите ще се върнат в залата, за да гласуват тези предложения, Нинова обясни: \"Решението за напускането на парламента бе взето от Националния съвет на партията, пак той трябва да вземе решение да се върнем!\"   Соцлидерът припомни, че червеният пленум е взел решението за напускане след четири часа дебати. За напускането са гласували 77 души, против са били трима, а 33-ма са се въздържали.   \"Смисълът на опозицията е да изразяваш аргументи. 26 часа битка - и нищо\", посочи тя, аргуменриайки още веднъж защо червените няма да се върнат в парламента. Стоейки там, ставаме съучастници, посочи тя.   Нинова подчерта, че ГЕРБ нямат намерение да изчистят списъците от мъртвите души.   \"Нашата задача е да дадем на хората алтернатива. Каквото решат - това\", каза Нинова по отношение на казуса предсрочни парламентарни избори.   „Една партия се опитва да въведе диктатура. Ние сме против това, независимо кой е на власт“, заяви още Нинова.  „Решението за напускане е взето от Национален съвет на партията. Стоейки в зала ставаме съучастници на престъплението. Качеството на законодателството е отчайващо. Те вкарват поправки на поправките преди да са публикувани. Това е дъното на парламентаризма. Може ли парламент, който кове закони, пръв да ги нарушава? Нашата задача е да дадем алтернатива. Ако народът пак избере Борисов, това ще е негова воля“, каза лидерът на опозицията.  \"Страната е залята от битова престъпност. Вместо службите да се занимават с това, униформените са превърнати в чиновници, които седят и приемат декларации срещу прането на пари\".      ", "date": "2019.02.20", "title": "Корнелия Нинова: Няма да влезем в пленарната зала! ГЕРБ надробиха тази каша, да я оправят!"}
{"url": "http://epicenter.bg/article/Idva-ryazko-zastudyavane-i-nova-portsiya-snegovalezhi-/175784/2/0", "text": "Атмосферното налягане ще се повиши и ще остане по-високо от средното за месеца. През нощта ще бъде предимно ясно, а утре - предимно слънчево. Ще духа до умерен вятър от запад-северозапад. Минималните температури ще са предимно между минус 3 и 2 градуса. Дневните температури слабо ще се понижат и максималните ще са между 9 и 14 градуса, сочи прогнозата на НИМХ.  Над Черноморието ще бъде предимно слънчево. Ще духа до умерен вятър от запад-северозапад. Максималните температури ще са 9-11 градуса. Температурата на морската вода е около 7-8 градуса. Вълнението на морето ще е 1-2 бала.  Над планините ще е предимно слънчево, ще има разкъсана висока облачност. Ще духа умерен, по високите и открити части - силен вятър от север-северозапад. Максималната температура на височина 1200 метра ще е около 3, на 2000 метра - около минус 3 градуса.  В петък ще бъде облачно. Още сутринта от северозапад ще завали дъжд, в планините - сняг. До вечерта валежите ще обхванат цялата страна. По-късно през деня вятърът ще се ориентира от североизток, ще се усили и рязко ще застудее.  С понижението на температурите още след обяд в североизточните райони, а през нощта срещу събота - навсякъде, дъждът ще премине в сняг. Минималните температури ще бъдат между 0 и 5 градуса, а максималните - между 6 и 11.  В събота още преди обяд от север снеговалежите ще спират и над Северна и Западна България ще има значителни разкъсвания и намаления на облачността. Вятърът в западната половина от страната ще отслабне чувствително. Ще е доста студено, като и максималните температури ще са под 0 градуса.  ", "date": "2019.02.20", "title": "Идва рязко застудяване и нова порция снеговалежи "}
{"url": "http://epicenter.bg/article/Viktoriya-Behar-stava-menidzhar-na-novinite-i-aktualnite-predavaniya-na-Nova-televiziya-/175787/2/0", "text": "Виктория Бехар поема поста мениджър \"Стратегическо развитие\" на новините и актуалните предавания на Нова телевизия от днес. Новината бе потвърдена от пиар отдела на медията. Бехар - дългогодишен журналист, продуцент и пиар - вече е била представена на екипа. Присъединяването ѝ към новините на Нова няма да доведе до промяна в ръководството на новините. Главен изпълнителен продуцент там остава Даниел Чипев, а генерален директор „Информация“ и член на мениджърския съвет е Вяра Анкова. В телевизионните среди името на Виктория Бехар се свързва най-вече с новините на bTV, където тя работеше от самото ѝ създаване и беше изпълнителен продуцент.  Впоследствие Бехар стана шеф на новините на телевизия Bulgaria ON AIR, а по време на българското председателство на Съвета на ЕС беше директор на дирекция „Комуникация и информация“ в ресорното министерство. \"Богатият ѝ опит в областта на телевизионната журналистика ще бъде изключително полезен в новата ѝ работа, която ще бъде свързана със специалните проекти и развитието на медийното съдържание\", коментираха от Нова.", "date": "2019.02.20", "title": "Виктория Бехар става мениджър на новините и актуалните предавания на Нова телевизия "}
{"url": "http://epicenter.bg/article/Pravitelstvoto-vklyuchva-kmetovete-na-malki-obshtini-v-realizatsiyata-na-obshtestvenite-porachki-/175789/2/0", "text": "\r\n Кметовете на малки населени места или оправомощени от тях лица да участват активно в подготовката и реализацията на обществените поръчки на територията на населените места, които ръководят. Това предвижда проект на Закон за изменение и допълнение на Закона за местното самоуправление и местната администрация, който беше одобрен от Министерския съвет. \r\n Законопроектът задължава общинския съвет при приемането на бюджета на общината да одобрява разходи по определени показатели на малките кметства в рамките на общия бюджет на общината. Изрично се регламентира задължение за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата. \r\n Освен това се създава възможност кметовете на малки населени места или оправомощени от тях лица да участват в комисиите за подбор на кандидатите и участниците в обществените поръчки, които се реализират от ръководената от тях община. Те ще могат да разглеждат и оценяват офертите, след което и да провеждат преговори при реализирането им. Предвижда се кметовете да могат да участват в комисиите за въвеждане в експлоатация на новите строежи. Те ще имат право на глас и при определянето на санкции за некоректно извършена дейност. \r\n \r\n \r\n \r\n \"Предлаганите промени ще гарантират по-голяма финансова самостоятелност на кметствата, ще се засили личната отговорност на всеки кмет на кметство по отношение изразходването на одобрените годишни разходи по бюджета на общината, ще се даде възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството\", подчертават от правителството. \r\n Контролът по спазване на новите разпоредби ще бъде изпълняван от Агенцията за държавна финансова инспекция за спазване на нормативните актове, уреждащи бюджетната, финансово-стопанската и отчетната дейност на общините. \r\n До решението на кабинета се стигна след   на Националното сдружение на кметовете на малките населени места. Недоволството им беше отменено, след като кметове бяха поканени на среща с премиера Бойко Борисов. \r\n На срещата бяха обсъдени исканията им за самостоятелен бюджет и по-голяма независимост от големите общини. \r\n", "date": "2019.02.20", "title": "Правителството включва кметовете на малки общини в реализацията на обществените поръчки "}
