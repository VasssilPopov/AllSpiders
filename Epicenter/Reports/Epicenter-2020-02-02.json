{"url": "http://epicenter.bg/article/Anatoliy-Makarov-prizovava-da-spre--quot-lovat-na-ruski-diplomati-quot-/205615/2/0", "text": "\"Отношенията между България и Русия съществуваха по един начин преди 21 октомври миналата година и по друг начин след тази дата. Дотогава отношенията ни се развиваха много добре. След това започнаха проблемите. Поканиха ме в МВнР и ми съобщиха, че наши дипломати трябва да напуснат страната.\"   Това заяви в предаването \"120 минути\" по БТВ руският посланик Анатолий Макаров.   Много бих искал „ловът на руски дипломати” да приключи. Вярвам, че газопроводът “Турски поток” ще бъде построен и ще премине през България. Имам уверението за това от министър Теменужка Петкова. Това устройва Москва, заяви Негово Превъзходителство Анатолий Макаров в интервю за бТВ.   Руският посланик у нас Н. Пр. Анатолий Макаров раздели руско-българските отношения преди и след 21 октомври 2019 г. Според него се случват неща, които не са логични. Посланикът заяви, че има сили, които не са заинтересовани от продължаването на „Турски поток“ през България като „Балкански“.    Посланик Макаров припомни, че преди 21 октомври 2019 г. между България и Русия са проведени редица срещи на високо равнище: руският премиер Дмитрий Медведев посети България през март и разговаря с премиера Бойко Борисов, след това в началото на лятото президентът Румен Радев беше в Санкт Петербург и се видя с Владимир Путин, след това премиерът Борисов беше на Черноморския форум, през есента имаше срещи на Екатерина Захариева със Сергей Лавров и министър Денис Мантуров посети София. След това открихме 11-километровия тръбопровод, свързващ българската и турската газопреносна системи. Това се случи на 21 октомври.   Посланик Макаров заяви, че малко след това е настъпил обратът. Той е бил извикан в българското външно министерство, където са му съобщили за изгонването на руски дипломат, обвинен в шпионаж. Две седмици след откриването на „Турски поток“ в Истанбул, която се състоя на 8 януари, отново бях извикан в МВнР, за да ми съобщят за изгонването на двама руски дипломати. \"Това обаче беше направено по недопустим начин първо чрез публичното пространство – чрез медиите\", подчерта Макаров.   Той смята, че причината за тези проблеми в руско-българските отношения е проектът „Турски поток“ и неговото продължения през българска територия – „Балкански поток“.   „Какво се случи? Защо така станаха нещата? Няма такъв прецедент в българо-руските отношения. На някого не му харесва това и не иска на територията на България да се случи Балкански поток“ и това се случва след 21 октомври. Предизвиква чувства на раздразнение и огорчение. Отношенията ни бяха във възход и се гордеех с това“, каза руският дипломат.   „Вярвам, че газопроводът ще бъде построен. Чухме по радиото изказването на американския заместник държавен секретар Дейвид Хейл, че „Турски поток“ е едно и също нещо с „Балкански поток“ и по тази причина не трябва да се случи през територията на България“, припомни посланик Макаров.   Според него, обаче, „Турски поток“ и „Балкански поток“ са две различни неща и това се потвърждава от българския премиер Бойко Борисов. „Вярвам, че премиерът е прав и аз му вярвам. Не трябва да се създава напрежение в двустранните отношения. Това не е правилно. Руският газ по „Турски поток“ ще бъде по-евтин за България, защото не трябва да се плащат таксите за транзит през Румъния“, подчерта руският посланик.   „Вашите американски съюзници не искат да го има този газопровод, не искат да има „Балкански поток“. Попитах Теменужка Петкова, ще го има ли „Балкански поток“ през България и тя ми отговори да, същото смята и премиерът Борисов. Това устройва Москва“, каза посланик Макаров и подчерта, че между двете страни ще има и други енергийни проекти в бъдеще.   По отношение на шпионските скандали и наличието на специална руска група за отстраняването на неудобни фигури, като например оръжейния търговец Емелиян Гебрев, Макаров отговори: Тази група е нещо като чудовището от Лох Нес. Всички говорят за него, но никой не го е виждал. Това са фантазии.   Руският посланик заяви, че не е запознат със случая на Емелиян Гебрев, срещу когото бе направен опит за отравяне през 2015 г., защото тогава Макаров не е бил в България. Макаров идва у нас в края на 2016 г. Според него тази история е специално реанимирана, за да навреди на добрите руско-български отношения.   \"Тази история с Гебрев е някаква абсолютно странна реанимирана история, за да се \"подгреят\" нашите отношения. Знам, че са поискали тези хора да бъдат издирвани с Интерпол\", но искам да знам защо сега, а не преди година. Това, че е изпратено искане в \"Интерпол\" не означава, че тези хора са виновни\", каза още руският посланик.    По думите му, не е цивилизовано за един месец трима дипломати да бъдат екстрадирани.    \"Вие разбирате, че обстановката не е благоприятна. Има сили, които не искат президентът Владимир Путин да дойде тук\", каза в заключение Анатолий Макаров.  ", "date": "2020.02.02", "title": "Анатолий Макаров призовава да спре \"ловът на руски дипломати\""}
{"url": "http://epicenter.bg/article/Kaloyan-Metodiev--Ne-mozhe-da-se-podslushva-prezident--Tova-neshto-e-nedopustimo-/205574/2/0", "text": "       защото в крайна сметка всички работим в интерес на българското общество, на неговото развитие.\" Това каза в студиото на предаването \"Денят започва с Георги Любенов\" по БНТ началникът на кабинета на Румен Радев Калоян Методиев.    Методиев смята, че  Проблеми за решаване в държавата има и му се струва, че трябва да се работи в тази посока.    \"Президентството винаги е било отворено за комуникация, за диалог,  , посочи Калоян Методиев.  Случилото се през седмицата той определи   още с питането да Конституционния съд, а след това и с оповестяването на СРС-тата.    Калоян Методиев каза още: \"Не бих казал, че това нанесе имиджови щети на президента.  който е атакуван заради принципни позиции, а не заради нещо съществено и форсмажорно.\"    Той беше категоричен, че   Става въпрос за административно-трудов казус назад в миналото, смята Методиев.   Отговорът му бе във връзка с разпространените от прокуратурата документи става ясно, че има подозрение, че е осуетена проверка на КПКОНПИ по отношение на г-жа Десислава Радева за конфликт на интереси. Явно става дума за сигнала, че в конфликт на интереси Десислава Радева, във времето когато е била Генчева е била назначена на две длъжности във Военно-въздушните сили, а именно във финансовия отдел и с допълнително споразумение като Пиар. От прокуратурата подозират, че част от документите са укрити и не са предоставени на Антикорупционната комисия и президентът е съпричастен към укриването им.   \"  Нито една държава не трябва да си го позволява когато има претенции за държавност, за законност, за спазване на институционална култура, която да гарантира доверие на гражданите в държавата.  \", посочи Калоян Методиев в ефира на БНТ.   Методиев посочи, че въпросите са станали твърде много - защо се публикуват СРС-та с президента в публичното пространство,  Управлението на СРС-та е в \"прерогативите на министър-председателя\". \"Така че като общество и институции не трябва да позволяваме премиерът да остане встрани от случващото се и да каже: \"Те да се оправят сами\". Кризата е в управлението, тя е секторна, тя не е в подобни скандали, които отвеждат вниманието встрани от сериозните проблеми\", обясни началникът на президентския кабинет. Той каза, че има още много въпроси, които очакват своя отговор. Имаме едно парче от разследване, не става въпрос за нещо сериозно, смята той.    Калоян Методиев посочи още: \"  защото подслушването като такова, управлението на СРС в сектор \"Сигурност\" е в прирогативите на министър-председателя.  Според него темата с подслушването трябва да стане централна за юристите.\"   \"  Вървим уверено към парламентарните избори, след това имаме и президентски избори. Нормално е да почнат и политическите размествания, всеки да прави сметки и да се опитва да извлече полза в ситуацията за себе си\", каза Калоян Методиев.   \"  Вървим уверено към парламентарните избори, след това имаме президентски. Нормално е да почнат политическите размествания, всеки да прави сметки и да се опитва да извлече ползи за себе си.  , каза още той.   Не съм виждал подобна активност на прокуратурата за последните 30 години....Нека видим резултатите и съдебни решения на базите на случаите, които в момента разследва прокуратурата... , смята Методиев. \"   ... Обединението минава през посочване на проблемите и от това от коя страна на барикадата ще си. Явно имаме различен прочит за различните Българии\", обясни Калоян Методиев.   Той заяви, че    Методиев посочи и как президентът Радев приема атаките срещу него: \"  Дай Боже да няма от какво да се страхува, но при него няма страх, колебание или нерешителност\".  ", "date": "2020.02.02", "title": "Калоян Методиев: Не може да се подслушва президент. Това е недопустимо!"}
{"url": "http://epicenter.bg/article/Dimitar-Nedkov--Pochti-nyama-politik--koyto-da-ne-se-prodava/205575/2/0", "text": "Когато го убиват, Илия Павлов пада в краката на дете, коеото е излизало по същото време от кооперацията. Това разкри писателят Димитър Недков, говорител на \"Мултигруп\", в интервю пред бТВ.    Макар че отказа да даде повече подробности, за да не навлиза в личното пространство и на семейството на въпросното дете, той каза, че намира това за символично.  \"Може би последното нещо, което е видял преди да издъхне, са били детските очи\", коментира Недков.    Недков е бил до покойния бизнесмен в деня на смъртта му. Не крие, че и днес си спомня всичко от онзи ден.    Недков коментира опитите на главния прокурор Иван Гешев в борбата с престъпността.    \"Типаж като Гешев, с подобните тези акции, още макар да не мога да схвана сюжетната линия, кога се появяват, когато е достигната точката. Бизнесмените допускат другата фатална грешка, че те могат да управляват държавата и тогава се появяава прокуратурата и от прокуратор, който наблючава се явява прокурорът\", коментира писателят.    Той разказа, че влиятелен гръцки бизнесмен казал на Илия Павлов следното: И най силната корпорация е безпомощна и пред най-слабата държава.    \"Днес си богат, утре може и да не си. Какво да разбираме под мафия? Малко се казва, за да се върви по шаблона. Бизнесът всяка сутрин се събужда с една мисъл - ще се завърти ли колело, за да се слуат нещата. Почти няма политик, който да не се продава\", коментира още Димитър Недков.    Той беше лаконичен каква ще е съдбата на Васил Божков, който бе хванат в Обединените арабски емирства (ОАЕ), а у нас са му повдигнати няколко обвинения от прокуратурата.    \"Мисля, че не остана човек освен Божков през обема на целия преход, който да знае доста интересни неща, но това са неща за специализираните органи\", каза Недков.", "date": "2020.02.02", "title": "Димитър Недков: Почти няма политик, който да не се продава"}
{"url": "http://epicenter.bg/article/Krum-Zarkov--Balgariya-nyama-nuzhda-ot-otmastitel--a-ot-blyustitel-na-zakona/205589/2/0", "text": "\"От депутатската банка сблъсъкът на институциите изглежда като атака от една институция към друга - главният прокурор спрямо президента. Като гражданин, не ми е приятно случващото се, а като юрист мисля, че прокуратурата действа неправомерно с публикуването на тези разговори. Това според мен е груба грешка от страна на главния прокурор\". Това каза Крум Зарков, зам.-председател на ПГ \"БСП за България\", пред БНР.  \"Когато главният прокурор се обръща към Конституционния съд с искане за тълкуване на Конституцията, това действие е напълно в неговите правомощия. Когато обаче той публикува СРС, имащо за цел да уязви и да свали от авторитета на друга институция, което противоречи според много експерти на Закона за специалните разузнавателни средства, от една страна, и дори на Наказателния кодекс според други, от друга страна, трябва не само да се запитаме защо го прави това главният прокурор, а трябва ли да го прави - това е коренно различен въпрос\", продължи той. Зарков каза още, че БСП от самото начало на този парламент води опозиционна линия на политика, критична към властта.   \"Независимо дали става дума за корупцията, за обществения ред и сигурност, здравеопазването или опазването на околната среда, има една обща нишка - правителството нито знае къде иска да отиде, нито как да го постигне. За всяка една от темите, които сме повдигали с инструментаруима на вота на недоверие, времето е показало, че сме били прави. Само тази седмица ни дадоха достатъчно нови основания, извън тези на вота. Това си личи с политиката им спрямо хазарта, когато пуснаха няколко противоречащи си предложения едно след друго. Пролича си и с темата за еврото. Такова струпване на скандали и проблеми само за тази седмица би предизвикало тежка политическа криза във всяка една нормална страна. При нас това е просто седмица като другите. За правителство, което рекламира своята стабилност, ние сме от скандал в скандал в продължение на 3 години\", коментира социалистът. Според него с това правителство се губи ценно време всяка седмица за реформи, които за абсолютно наложителни. По неговите думи, когато в една демократична държава институциите общуват по начина, по който го правят в България, когато управляващите не успяват да начертаят пътя напред и има належащи всекидневни проблеми с водата, която пием и въздуха, който дишаме, тези проблеми се решават чрез свикването на нови избори.   \"Следващото правителство ще знае, че предходното е било наказано заради това, че не се е справило с корупцията, допуснало е източването на язовири и така ще знае какво го очаква ако не се справи с тези проблеми\", категоричен е Зарков. Зам.-председателят на парламентарната група на БСП каза, че е за влизането на България в Еврозоната при сегашния курс на лева спрямо еврото. Правителството обаче със своята обиграна техника за вкарване на предложения в последния между първо и второ четене, е поставило под съмнение този курс. \"След това управляващите искаха с едно решение да направят така, че да не може да бъде променян, но без да изтеглят първото. В един и същи ден парламентът беше поставен пред въпроса да приема противоречащи си решения. Отхвърляме такава политика на едно ще кажем пред бъгларите, друго ще кажем пред чуждениците\", каза още Крум Зарков. \"Когато преди година и половина Валери Симеонов за пръв път повдигна темата за хазарта и начина по който се оперира с тези игри, БСП беше единствената партия, която го подкрепи. Тогава казахме и продължаваме да казваме, че тези билетчета не може да се продават свободно навсякъде, а само на лицензирани места. Ние сме за и ограничение на рекламата, която е агресивна и зарибява много хора. Това тогава управляващите от ГЕРБ го скриха под килима и темата заспа\", обясни Зарков.  \"Докато не разберем какво всъщност се случва, няма да подписваме празни чекове на правителството и да легитимираме тяхната политика\", каза още Зарков и обяви, че БСП ще внесе свои предложение по този закон.  Крум Зарков е категоричен, че БСП ще продължи да бъде упорита в критиката си и ако се наложи нов вот на недоверие, няма никакви притеснения да го поиска отново. \"Но докато критикуваме и внасяме вотове, ние работим и по много други теми. Продължаваме да работим по нашата \"Визия за България\", която трябва да даде онзи път на развитие в следващите години,който да осигури сигурност в движението на страната. Разработваме и серия законопроекти по различни казуси, които ще внасяме и ще защитаваме в Народното събрание. Нямаме просто за цел да бутнем едни, за да дойдат други, а искаме цялостна промяна на начина, по който се прави политика в България\", завърши социалистът.    „Няма лошо в активността на главния прокурор. Очевидно е, че Иван Гешев иска да покаже, че ще бъде непреклонен към всякакви данни за престъпление. Реакциите са противоречиви, защото много хора се радват, че се повдигат такива обвинения, но от друга страна стои въпросът за стила, с който се прави това. България няма нужда от отмъстител, а от блюстител на закона. Иска ми се да имаме главен прокурор, който се придържа към Наказателния кодекс и към Наказателно-процесуалния кодекс“, каза още пред БНР Крум Зарков, депутат от БСП и зам.-председател на парламентарната комисия по правни въпроси.      Според него, „когато главният прокурор публикува извадка от разговор, което очевидно има за цел просто да уязви, да свали от авторитета на една институция, то това е повод да се запитаме дали той има право да го прави“:    „Атака срещу президента е атака срещу държавността. Той има ограничени правомощия, неговата сила идва от авторитета на позицията, която заема. Когато целенасочено се руши авторитетът на тази институция, то се руши и авторитетът на държавността“.    В предаването „Неделя 150“ Зарков каза:    „От депутатската банка сблъсъкът между институциите, в лицето на прокуратурата и на президентството, е по-скоро атака. Като гражданин не ми е приятно случващото се. Като юрист мисля, че прокуратурата действа неправомерно с публикуването на тези разговори и това е груба грешка от страна на главния прокурор“.        По думите на Крум Зарков правителството нито знае къде да отиде, нито как да го постигне:    „Не знае какво иска – това личи в политиката спрямо хазарта. Че не знае как да го постигне, си пролича от темата с еврото“.    Според него трябва да се разбере, че всяка седмица е загуба на ценно време за реформи, които са наложителни:    „В една демократична държава, когато институциите общуват по такъв начин, когато управляващите очевидно не могат да начертаят пътя напред, когато има належащи проблеми с всекидневието ни. Тези проблеми се решават чрез избори, чрез нови правителства, които ще знаят, че предишното правителство не се е справило с корупцията, с източването на язовирите“.        Крум Зарков посочи, че БСП не вижда пряка опасност от влизането в еврозоната:    „Ние сме „за“ влизането в еврозоната при сегашния курс на еврото. Правителството със своята отиграна техника за вкарване на предложение в последния момент постави под съмнение курса на лева спрямо еврото. След това с едно решение искаше да направим така, че този курс да не може да бъде променян. Отхвърляме политиката на управляващите – едно ще кажем на българите, едно ще кажем на чужденците. Искаме честно да кажем и на българи, и на чужденци – ще искаме да влезем в еврозоната, но условието ни е този курс да бъде запазен. Толкова ли е сложно?“.   ", "date": "2020.02.02", "title": "Крум Зарков: България няма нужда от отмъстител, а от блюстител на закона"}
{"url": "http://epicenter.bg/article/Ivan-Geshev--Ot-Obedinenite-arabski-emirstva-ima-potvarzhdenie--che-Vasil-Bozhkov-e-zadarzhan-/205592/2/0", "text": "Главният прокурор Иван Гешев заяви в изявление за медиите, че от Обединените арабски емирства има потвърждение, че Васил Божков е задържан. С него имало още едно лице с фамилия Попов.   Обвинител №1 е във Варна, където се провежда поредната акция срещу битовата престъпност.    “Има официално потвърждение от Обединени арабски емирства за ареста на Васил Божков и други две обвинени лица”, заяви Гешев, цитиран от Нова телевизия и DarikNews.bg. Предстои изпращане на документи за екстрадиция, което ще се направи по процедурата, която е правена до момента и в други такива случаи, поясни той.    “Правили сме го досега и за Цветан Василев, и за Арабаджиеви, и за Баневи, и за Димитър Желязков. Действаме по същия начин и виждате резултатите”, коментира Гешев.   Около президента няма разследване, каза още Гешев.   “Няма разследване около президента в момента. Главният прокурор беше сезиран от наблюдаващия прокурор, според който има нарушение на чл. 103 от конституцията, и аз питам Конституционния съд. Какво трябваше да направя аз с това дело – да го изтрия, да го унищожа? Постъпих по единствения възможен начин – да сезирам КС”, заяви главният прокурор. “Няма лично отношение и не водят се лични битки, а битката е за спазване на закона. Защитни тези може да има всякакви от хората, които евентуално са нарушили закона”, каза още Гешев.   До края на годината българите ще живеят много по-спокойно, заяви главният прокурор Иван Гешев, цитиран от БНТ. \"Започва организирана дейност на държавата да борба с битовата престъпност\", каза пред медиите Иван Гешев.   Има драстичен спад на ало измамите, допълни главният прокурор и каза, че до края на годината българските граждани ще живеят много по-спокойно.    Относно отпадъците от Италия - това няма да продължи, категоричен е Гешев. Или ще спрат да тровят гражданите или ще се срещнат със съда.   Във Варна беше и екоминистърът Емил Димитров.    Ще бъдат затворени вносители на отпадъци, каза министърът на околната среда и водите. Всички отпадъци да се върнат в Италия за сметка на вносителите, допълни Димитров.    Той пожела квота от 50% горене на български отпадъци и после да се приемат чужди.    \"Цялата държава са решени да решат проблема\", каза главният прокурор Иван Гешев.       ", "date": "2020.02.02", "title": "Иван Гешев: От Обединените арабски емирства има потвърждение, че Васил Божков е задържан!"}
{"url": "http://epicenter.bg/article/Kmetat-na-Smyadovo-dade-poveche-otpusk-na-nepushachite/205594/2/0", "text": "С три дни повече отпуск ползват седем служители на общинска администрация в Смядово, които са се отказали напълно тютюнопушенето. Това съобщи пред репортер на БТА зам.-кметът на общината Иван Кюркчиев.    Повече от две години служители на Община Смядово имат възможност да получат допълнителен отпуск, ако спрат да пушат през работно време. Това е записано в колективния трудов договор, поясни Кюркчиев. Идеята бонус за непушач е на кмета Иванка Петрова.    \"Забелязахме колеги, които честичко излизат за по една цигара - минутка, две, три, но те се натрупват. Чухме за една японска фирма, която предлага подобен бонус, и така идеята стана факт\" разказа Кюркчиев.    Сред отказалите цигарите е и секретарят на общината Елка Кайкова. Тя е категорична, че при спирането на цигарите трябва да има стимул - какъвто е отпускът.    \"Имаме и един човек, който само по време на работа не пуши. Имахме и хора, които опитаха и не успяха. Взеха си декларацията обратно\", допълни Иван Кюркчиев.    3 дни повече годишен отпуск ползват и всички непушачи в администрацията, а това са почти 70%.  Идеята за допълнителен 2-дневен отпуск за непушачи лансираха наскоро от ВМРО. В Малката коалиция вече има постигнат консенсус, че подобна мярка би има стимулиращ характер. Идеята цели да няма дискриминация между пушачи и непушачи.    \"Работниците, които пушат, излизат извън работните помещения и получават нерегламентирана почивка на всеки час-два. По думите му по този начин се поставят под дискриминационни условия останалите работници, които са непушачи\", обясни Александър Сиди.    От бизнеса обаче веднага контрираха, че са против подобна промяна в закона. Работодателите акцентират върху това, че пушач, който излиза да пуши за няколко минути всъщност може да е доста по-продуктивен от този, който не пуши, не излиза често, но и не работи толкова усърдно. ", "date": "2020.02.02", "title": "Кметът на Смядово даде повече отпуск на непушачите"}
{"url": "http://epicenter.bg/article/Prof--Antoniy-Todorov--V-aktivnostta-si-prokuraturata-mozhe-da-se-zahvane-s-politicheska-deynost-/205595/2/0", "text": "Политолози коментираха активността на прокуратурата през седмицата в обзорното предаване на БНР \"Неделя 150\".   „Ако прокуратурата стане една от партиите, които се състезават в политическия процес, влиза в коалиция с едни и атакува други, това ще създаде друг тип проблеми. Има притеснителни индикации за такъв тип развитие“, смята доц. Даниел Смилов, политолог и програмен директор на Центъра за либерални стратегии, преподавател по политология в Софийския университет.  В предаването „Неделя 150“ с коментар по темата се включи и проф. Антоний Тодоров, преподавател по политология в Нов български университет:    „Очаквам прокуратурата да продължи да бъде много активна в най-различни посоки… Въпросът е, че в това усилие могат да се отворят максимално много фронтове и прокуратурата да се захване с политическа дейност. Това е риск и ще навреди на цялото дело“.    По думите на проф. Тодоров „на публиката до такава степен ѝ е омръзнало да вижда подобна активност, която се представя почти за революция, че вече не е склонна да вярва на никого“.    Доц. Даниел Смилов:    „Някои от аспектите на прокуратурата изглеждат проблематично – като желанието на Иван Гешев да сложи всичките си опоненти в категорията на потенциални престъпници. Това е притеснително за демокрацията… Наказателната политика не трябва да е заместител на добра политика в други сфери“.   Той очерта два управленски провала – управлението на водите и на хазарта:    „Тези провали няма да се изчерпят с търсенето на наказателна отговорност на един или двама служители. Става дума за политика, водена от правителства, зад които стоят мнозинства“.    Проф. Тодоров допусна извода, че Иван Гешев като новоназначен главен прокурор по някакъв начин си връща на президента заради отказа му да подкрепи още в първия тур неговото назначаване:    „По-неповърхностното обяснение е свързано с нещо, което на пръв поглед няма нищо общо едно с друго - този конфликт с президента, акцията срещу Васил Божков и историята с отзоваването на двама руски дипломати, обвинени в шпионаж. Питам се откъде дойде импулсът за тази особена активност на прокуратурата сега? Това е един геополитически конфликт, в който България е застанала в центъра за преразпределение на влиянието на САЩ и на Русия. Някои от тези акции са продиктувани от желанието на главния прокурор да получи по-високо одобрение от страна на САЩ“. ", "date": "2020.02.02", "title": "Проф. Антоний Тодоров: В активността си прокуратурата може да се захване с политическа дейност!"}
{"url": "http://epicenter.bg/article/Emil-Dimitrov--Zasega-nyama-opasnost-ot-bezvodie-vav-Varna/205599/2/0", "text": "Засега няма опасност от безводие във Варна. Това коментира при посещението си пристанище „Варна- Запад“ министърът на околната среда и водите Емил Димитров, предаде репортер на Радио „Фокус“ – Варна. По думите му, от язовир Камчия се взима вода и не стига, но успоредно с това се работи върху това туризмът да е целогодишен. „Но Камчия дава и на Южна България, там и Ясна поляна ги захранва, но не може един язовир. При положение, че в Девня има, ама било ви скъпо, дълбоко било. Цонево е дългогодишен уравнител, докато Камчия е едногодишен. Какво ви пречеше да не го обръщате за други цели? Проверки вървят навсякъде в страната, спрели сме потреблението на питейна вода за промишлени цели и изобщо не е лесно. Заводи се сърдят, от 2000 г. са си сложили водомери, било им трудно. Проблемът е, че ние имаме малко вода, трябва да я пестим. Трябва да се замисли този регион, има собствени водоизточници, не да разчита само на Камчия. Не разчитате на карстовите извори в Девня в тази степен, в която би трябвало. Засега вода има, ще ви стигне за това лято, надяваме се дядо Боже да ни погледне с едното око и да намигне. Но трябва да пестим водата и трябва да мислим и за собствените водоизточници, независимо, че са малко-по скъпи с помпи“, допълни еко министърът. По думите му, сега се строят денонощно хотели и те се захранват от Камчия. „Подчертавам, че тук принудителни мерки не се налагат. Опасност няма, но това не означава, че трябва да разчитаме непрекъснато на един язовир. Ако дойде много вода в Камчия, какво пречи да я изпуснем в Цонево? Имате много хубав язовир, ще го ползвате за стопански цели. След време ще се сетите, че трябва да е друг. Трябва да поддържаме всичките си водоизточници, защото Черноморието разчита на тях. Взел съм мярка навсякъде да огранича заводите и предприятията\", каза още министър Емил Димитров.  ", "date": "2020.02.02", "title": "Емил Димитров: Засега няма опасност от безводие във Варна"}
{"url": "http://epicenter.bg/article/Izpalnitelniyat-direktor-na--quot-Natsionalnata-lotariya-quot--Dimitar-Ganev-e-v-neizvectnoct/205569/3/0", "text": "Изпълнитeлният дирeктoр нa \"Нaциoнaлнaтa лoтaрия\" Димитър Гaнeв e в нeизвecтнocт. Тoй нe oтгoвaря нa тeлeфoнa cи и нe ce знae къдe e, cъoбщи Nоvini.bg.    Прeдпoлaгa ce, чe Гaнeв e избягъл oт Турция, къдeтo бeшe зa пocлeднo. Тoй oтидe в южнaтa ни cъceдкa нa лaгeр c ФК \"Лeвcки\" прeди дни, къдeтo изглeдa кoнтрoлaтa c \"Пюник\" в Aнтaлия.    Димитър Гaнeв e eдин oт зaпoдoзрeнитe във връзкa c рaзcлeдвaнeтo нa прoкурaтурaтa cрeщу Вacил Бoжкoв във връзкa c кoлocaлнитe нeизплaтeни дaнъци към държaвaтa oт \"Нaциoнaлнa лoтaрия\" зa прeдхoднитe пeт гoдини. Кaтo ръкoвoдитeл нa \"Нaциoнaлнaтa лoтaрия\" тoй e и прякo oтгoвoрeн зa пoдaвaнeтo нa нeчeтливи гoдишни oтчeти гoдини нaрeд c цeл укривaнe дa рeaлнитe финaнcoви пaрaмeтри нa фирмaтa.. Имeннo зaтoвa и тoй нaй-вeрoятнo ce e укрил. Вчeрa e бил зaдържaн брaт му - Милeн Гaнeв.    Димитър Гaнeв, зaeднo c пo-гoлeмия cи брaт Милeн, държaт 44% oт coбcтвeнocттa нa „Нaциoнaлнa лoтaрия” чрeз фирмaтa cи „ЛoтoБГ”. 51% oт бизнeca държи г-н Вacил Бoжкoв, a 5% e дeлът нa г-н Гeoрги Пoпoв.    Дa припoмним, чe нa 22 Oктoмври 2019, в интeрвю зa Mеdiаpооl изпълнитeлният дирeктoр и eдин oт cъздaтeлитe нa \"Нaциoнaлнaтa лoтaрия\" Димитър Гaнeв, кoйтo e ИТ cпeциaлиcт, в отговор на въпроса каква е печалбата на лотарията, заяви: „100 млн. лв. зa минaлaтa гoдинa. Пeчeлим 100 млн. лв. нa гoдинa, зaщoтo cмe чecтни и зaбaвни“    Caмo прeди дни Вacил Бoжкoв хвърли цялaтa винa нa Димитър Гaнeв c изкaзвaнeтo cи, чe \"Нaциoнaлнa лoтaрия\" имa мeнижджмънт, кoйтo рeшaвa нeщaтa.    \"Aкo кoмпaниятa ми дължи пaри, нeкa cъcтaвят aктoвe. Тя e дocтaтъчнo бoгaтa зa дa плaти глoбитe“, кaтeгoричeн e Бoжкoв. \"Зa някoлкo гoдини e cпeчeлилa някoлкo cтoтин милиoнa лeвa, нo нe и тoлкoвa, кoлкoтo кaзвa Гeшeв\", cтaнa яcнo oт думитe му. Тoй нaпoмни, чe e aкциoнeр в „Нaциoнaлнaтa лoтaрия“ и aкo кoмпaниятa дължи пaри, oтгoвoрeн e мeниджмънтa (бeл.р. Димитър Гaнeв, изп.-дирeктoр нa \"Нaциoнaлнa лoтaрия\"). Aз cъм cи плaтил вcички дaнъци, зaщo нe ca oбвинeни други aкциoнeри?, кoмeнтирa Вacил Бoжкoв в eфирa нa бТВ.    Вacил Бoжкoв e зaдържaн в Oбeдинeнитe aрaбcки eмирcтвa, кaтo глaвният прoкурoр Ивaн Гeшeв cъoбщи, чe oчaквaт oфициaлнaтa инфoрмaция oт тaмoшнитe влacти. Cрeщу избягaлия бизнecмeн имa пoвдигнaти някoлкo oбвинeния, cрeд кoитo тaкoвa зa вoдeнe нa oргaнизирaнa прecтъпнa групa, рeкeт, зaплaхи зa убийcтвo. ", "date": "2020.02.02", "title": "Изпълнитeлният дирeктoр нa \"Нaциoнaлнaтa лoтaрия\" Димитър Гaнeв e в нeизвecтнocт"}
{"url": "http://epicenter.bg/article/Hranite-prodalzhavat-da-poskapvat/205586/4/0", "text": "Индексът на тържищните цени (ИТЦ), който отразява цените на хранителните стоки на едро, скочи през последната седмица на януари с 0,5 на сто, до 1,605 пункта, съобщава Държавната комисия по стоковите борси и тържищата (ДКСБТ). От началото на годината ИТЦ се е повишил с 8,01 процента.    Цената на оранжерийните домати се понижи тази седмица с 3 процента до до 2,60 лева за килограм, а цената на оранжерийните краставици се увеличи с 24,, на сто, до 4,28 лева за килограм. Картофите поевтиняват с 2,7 на сто и се продават по 0,72 лева за килограм. Морковите поевтиняват с 18,8 на сто и се търгуват по 0,65 лева за килограм. Цената на зелето пада с 5,2 на сто до 0,55 лв./кг. Червените чушки поевтиняват с 5,6 на сто, средно до 2,72 лева.    Ябълките поевтиняват с 6,7 на сто, до 1,12 лв./кг. Лимоните поскъпват с 1,0 процента и се продават по 2,12 лева за килограм. Бананите се предлагат по 2,15 лева за килограм; портокалите - по 1,30 лв./кг; мандарините поевтиняват с 1,2 на сто - до 1,69 лева за килограм.    Кравето сирене поскъпва с 0,6 на сто и се търгува по 6,39 лв./кг; кашкавалът, тип \"Витоша\", се купува по 10,49 лв./кг. Олиото поскъпва с 2,0 на сто и се продава по 2,05 лева за литър. Пакетче краве масло от 125 грама се продава по 2,19 лева. Пилешкото се търгува по 4,10 лева за килограм на едро в края на седмицата. Захарта поскъпва с 1,6 на сто до 1,30 лв./кг. Брашното, тип \"500\", поскъпва с 3,3 на сто, до 0,95 лева/кг. Цената на ориза пада с една стотинка до 1,97 лева за килограм. Яйцата се продават средно по 0,21 лева за брой. ", "date": "2020.02.02", "title": "Храните продължават да поскъпват"}
{"url": "http://epicenter.bg/article/Ivan-Kratev--Vse-poveche-sa-horata--besni-na-GERB-i-premiera-/205580/11/0", "text": "     - - Книгата излезе на английски през ноември миналата година със заглавие The Light that Failed. Планираме тя да излезе през пролетта и на български език. Един от въпросите, на които се опитахме да отговорим със Стивън Холмс, е как глобалната демократична революция от 1989 г. се превърна в глобална контрареволюция. Защо глобализацията се превърна в мръсна дума и какво може да очакваме от бъдещето. Книгата има четири глави: за Източна Европа, за Русия, за САЩ и за Китай.    Днес е прието да се мисли, че популистката вълна в Източна Европа е резултат на провалени икономически политики и на факта, че повечето страни в региона имат силни авторитарни традиции. Преходът произведе достатъчно количество хора, които се преживяват като изгубили от него; те дълго време очакваха животът им да се промени и днес 30 години след края на комунизма, те са загубили надеждите си и гласуват за популистки партии и популистки лидери. В очите на мнозина мобилизацията на изгубилите от реформите обяснява победата на антилиберални партии в Унгария и в Полша, тя обяснява настроенията срещу Европейския съюз.    Това икономическо обяснение за кризата на либерализма според нас е вярно, но не е достатъчно. То обяснява електоралната революция в Унгария на изборите през 2010 година, но не обяснява политическата динамика в Полша. За последните 30 години БВП на Полша се е увеличил 3 пъти, а страната не познава рецесия от 1992 година. Над 70% от поляците твърдят, че са доволни от живота си. През последните 10 години неравенството там не расте, а намалява. И въпросът е защо наблюдаваме ръст на популистки настроения в икономически успешна страна. Затова си казахме, че икономическото обяснение не е достатъчно, за да разберем какво се случи в Източна Европа. Нещо повече. Нашият аргумент е, че глобалната финансова криза от 2008-2009 г. имаше силен дестабилизиращ ефект дори в страните, които не бяха пряко засегнати от кризата, защото тя постави под съмнение западния икономически модел. Икономическите успехи на Китай накараха мнозина да се питат либералната демокрация ли е бъдещето на един свят, в който правителствата са загубили властта да регулират пазарите и в който не големите идеи, а големите данни определят правителствените политики. В някакъв смисъл източноевропейските общества се почувстваха като човек, който в последния момент е пристигнал на гарата, в последната секунда е успял да хване желания влак и изведнъж е обзет от ужас, че се е качил на грешен влак.    Опитът да се търси обяснение на популистката вълна в Източна Европа в дългата история на региона също има своите основания. В Източна Европа повечето държави имат кратка демократична история (с изключение на Чехия), те непрестанно се опитват да догонят Западна Европа, но все не успяват и политическото им развитие е белязано от тези неуспешни догонвания.    В книгата си с Холмс ние предлагаме две допълнителни обяснения за антилибералната контрареволюция в региона. Едната е демографската тревожност на обществата от региона, а втората е бунтът срещу ролята им на имитатори на чужди модели. Централна и Източна Европа (ЦИЕ) е най-бързо демографски свиващият се регион в света, през последните 30 години той е загубил 18 млн. души. Това е особено драматично в страни като България и Румъния. В този регион всъщност се застъпват главно два фактора - ниска раждаемост, която е характерна за Европа като цяло, и второ, масова емиграция на сравнително млади хора. Именно травмата от загуба на население кара общества, които преживяват икономически растеж и съответно живеят по-добре, да са песимистични по отношение на бъдещето.        - България е в много по-лоша демографска ситуация от повечето страни в региона. Ако прогнозите на ООН са верни, през 2050 година в България ще живеят почти 40% по-малко хора, отколкото през 1990 г., докато Чехия ще загуби само 3 процента от населението си. И е важно да се знае, че ако емиграцията е резултат от отварянето на границите след 1989 година, нещо, които всички искахме, ниската раждаемост и въобще демографските проблеми на България започват още от 70-те години и всички опити на комунистическото правителство да обърне негативната динамика се провалят.    Ефектът от демографската криза не само за нашата страна може да се мисли в четири различни перспективи. Нека започнем с икономическата – през 90-те години, когато хората започнаха да емигрират от страната, това се случваше в ситуация на нарастваща безработицата и възможността да пътуваш и да работиш навън изглеждаше като добра новина за всички. Парите, които емигрантите изпращаха на своите близки, до голяма степен заместиха колабиращата социална система. В момента обаче ситуацията в страната е различна. Днес проблемът е не безработицата, а липсата на работна ръка. В ситуация на липса на кадри сме, няма кого да вземете на работа. Изследванията показват, че от гледна точка на чуждия инвеститор липсата на квалифицирана работна ръка се оказва по-голям проблем от корупцията.    Нещо повече, проблемът със загуба на населението е и проблемът за обезлюдяването на много региони в страната. И ако преди мантрата беше, че доброто образование е начинът да се решат демографските проблеми, това, което постепенно разбрахме, е, че в определен смисъл доброто образование се превръща във фактор за засилена емиграция. Получи се парадокс - колкото повече инвестираш в образованието, толкова повече образованите излизат навън. Колкото и да е странно, но може да се окаже, че най-големият проблем за областните градове са добрите училища, защото в момента, в който децата ги завършат, заминават директно в София или в чужбина. И тук не става дума само за „изтичане на мозъци“, всичко изтича. Обезлюдяването на цели райони преначертава не само икономическата карта на страната . Представете си го на ниво инфраструктура - как едно място намалява наполовина или повече, а останалите жители издържат болница, ВиК, училище и т. н. Загубата на население води до маргинализация на хората, които живеят в тези райони.        - Първо, трябва да разберем, че имаме този проблем. Дори и да започнат да се връщат хора в България, това няма да реши въпроса. Очакването, че автоматизацията на производствата ще компенсира загубата на работна ръка, не може да бъде единствената ни политика, защото със застаряващо население страната ще има нужда от много повече заети в социалния сектор. Това, че населението застарява и че по-възрастните хора гласуват най-активно, прави политически много трудно и другото очевидно решение - вдигането на пенсионната възраст. Това е изключително политически непопулярно и затова всички се страхуват да го предложат. Не по-малко непопулярна е и идеята за внос на работна ръка отвън. Ние приемаме примерно граждани на Молдова или Украйна да поработят у нас през лятото и да си се приберат. Но съвсем не сме готови да даваме гражданство, за да задържим хората тук, каквато е практиката в Западна Европа. Това след 10 години ще доведе до още по-голям проблем. Днес в Полша например работят около 2 млн. украинци.    Третият важен аспект - заминаващите са не просто работна ръка, напускат гласоподаватели. Те са млади хора, готови да поемат по-голям риск, всъщност обществото е напуснато от най-активната си част. Ако си млад човек, си казваш: \"Вместо да се опитвам да сменя правителството с малката надежда, че ще променя нещо, да взема да сменя страната\". И тази загуба обяснява факта, че ние като общество не мечтаем за бъдещето, а се страхуваме от него, както прекрасно пише Иван Кулеков, черна утайка на дъното на чашата, това ни остана от бъдещето.    -   - ГЕРБ носи своята отговорност за много от проблемите на страната, но идеята, че смяната на ГЕРБ ще реши проблемите, ми прилича на идея от научната фантастика, защото повечето от тези, които ще управляват след ГЕРБ, са управлявали преди ГЕРБ. И партията на Бойко Борисов вече 10 години печели избори с обещанието, че ни спасява от тези предишни управляващи. Това, което наблюдаваме в момента, е изтощаване на сегашното управление въпреки успешната му макроикономическа политика и известно увеличаване на доходите. Има растящ брой хора, които са бесни на ГЕРБ и Борисов, и има растящ брой хора, които са уморени от ГЕРБ. Това, което няма, е убедителна алтернатива на сегашното управление. Целият ни разговор за политика се свежда до това, че тези на власт крадат, а обещанието на опозицията е даже не толкова, че няма да краде, а че ще вкара сегашните крадци в затвора.        - Алтернатива винаги се появява. Демокрацията е политическа система, при която правителството може да изгуби изборите. Навсякъде по света властта на народа е властта му да сменя тези, които управляват. Хората имат нужда от промяна или дори от илюзията за промяна. Но една от основните причини за липсата на алтернатива е, че 30 години у нас можеше да спечелиш избори просто бидейки опозиция, мобилизирайки протестен вот. Опозицията загуби желание да изгражда каквато и да е позитивна идентичност за себе си. Не казваш какво ще правиш, ако вземеш властта, нито как ще го постигнеш, а чакаш да ти дойде времето да дойдеш на власт.    В момента има две тенденции в нашата политика, които ми се виждат опасни. Едната е, че политическата конкуренция е сведена до това партии да пишат сигнали до прокуратурата и всички важни обществени проблеми да се решават като полицейски казуси. Прокуратурата може да обвини и съдът може да реши кой е виновен за едно или друго решение, но те не могат и не трябва да решават какво да се прави във водния или енергийния сектор.    Кризата на медиите, която е глобален проблем, е друга причина демокрацията да е в окаяно състояние. Кризата с водата в Перник например щеше да е невъзможна в сегашната си форма, ако имаше нормални печатни медии, и то главно местни. Проблемът не можеше да бъде скрит. Днес големият късмет на ГЕРБ е, че загубиха изборите в Перник. Представете си, ако беше спечелил кандидат на ГЕРБ?! Щеше да бъде справедливо обвинен, че е спечелил, защото е скрил проблема с водата. Сега щяхме да имаме криза от друг порядък.      - Социологическите проучвания, както видяхме на последните президентски избори, могат да очертаят профила на кандидат, който може да спечели, но харизматичните лидери не можеш предварително да ги обрисуваш, защото те съчетават позиции, които днес ни изглеждат несъвместими.   ", "date": "2020.02.02", "title": "Иван Кръстев: Все повече са хората, бесни на ГЕРБ и премиера "}
{"url": "http://epicenter.bg/article/Daniel-Smilov--Na-pat-e-da-se-razgori-yakobinska-vakhanaliya--zhertva-shte-padne-tseliyat-obshtestven-red/205585/11/0", "text": "Самото пришиване, така да се каже на казуса „Божков“ към казуса „Радев“, е проблематично. И от моя гледна точка то е симптом за по-обща политика на българската прокуратура. Те като че искат да покажат, че всички нейни опоненти, политически опоненти, било то от опозиция, президент или т.н., всъщност, са не по-различни от криминалния контингент и са мотивирани от престъпни намерения.    На хората все по-ясно им става, че прокуратурата води политика. Това е орган, който има собствена политика. Това казва в интервю за \"Фокус\" Доц. Даниел Смилов, преподавател в СУ “Свети Климент Охридски“.    Части от тази политика са доста проблематични. И от моя гледна точка най-проблематичната част е, че има известна като че ли предубеденост, има желание всеки политически опонент, било то на г-н Гешев, било то на прокуратурата с аргумента, че тя трябва да се реформира, или пък по-общо – опонент на ядрото на властта от ГЕРБ и ДПС, всеки един от тези хора за г-н Гешев като че ли представлява потенциален престъпник, посочи той.    Дори президентът, виждаме, човек, за когото са гласували все пак огромно количество, и който поне в публичната биография е уважавана личност, с много сериозна професионална кариера, и той видите ли последната седмица се нареди заедно с хора, които винаги са имали съмнителна репутация в българското общество, въпреки че са разполагали с много възможности и много пари, каза още Смилов.  Един от най-неприятните резултати от нея може да е разгарянето на някаква якобинска вакханалия, в която в крайна сметка жертва ще падне целият обществен ред. Просто ще има една пълна дискредитация на всички институции. Има една хубава книга „Как умират демокрациите“ на двама американски автори, и там те твърдят, че началото на края така е когато всяка една институция започне да използва всички ресурси, с които разполага, за да унищожи своя политически опонент. Тръгне ли се по тази наклонена плоскост, общо взето резултатът е или някакъв тип бананова фасадна република, или пък някакъв тип авторитарна консолидация на властта. Не искаме нито едно от двете. Все пак, България с всичките дефекти и кусури на своята демокрация е член на Европейския съюз, достигнали сме едно ниво на развитие и просто няма да си струва да се връщаме назад, коментира доцентът.    Обявяването на политическия опонент за потенциален престъпник беше част за съжаление от предизборната кампания на г-н Гешев за главен прокурор. Той ясно това го сподели по време на изслушванията във ВСС и прочие, и прочие. И тогава доста хора обърнаха внимание на този факт. Сега вече виждаме и реални стъпки в тази посока. Така че не става дума за някакво случайно отклонение да речем от пътя. И в този смисъл аз по-скоро виждам стратегия от страна на прокуратурата. Добре е там за тази стратегия да имат и някаква критична дистанция спрямо нея, и да могат да оценят и опасностите, които са свързани с преследването им на всяка цена, каза Смилов.", "date": "2020.02.02", "title": "Даниел Смилов: На път е да се разгори якобинска вакханалия, жертва ще падне целият обществен ред"}
{"url": "http://epicenter.bg/article/Vlizat-v-sila-novite-vizovi-pravila-na-ES/205562/7/0", "text": "Актуализираните правила за издаване на визи за ЕС, които трябва да опростят пътуването до държавите от общността и да помогнат за решаването на миграционната криза, влязоха в сила днес. Това съобщиха от пресслужбата на Европейската комисия (ЕК).    „Новите правила на ЕС за краткосрочните визи се прилагат по целия свят от 2 февруари 2020 г. Те улесняват легално пътуващите да кандидатстват за виза за влизане в Европа, допринасят за развитието на туризма, търговията и бизнеса, като същевременно предоставят повече ресурси за противодействие на нередовните миграционни потоци и заплахите за вътрешната сигурност на ЕС“, се казва в изявлението на Комисията.    Решението за промяна на визовите разпоредби беше взето от Съвета на ЕС миналия юни. Както обясни Съветът, „новите правила ще осигурят по-лесни и бързи визови процедури за легално пътуващите. Те позволяват подаването на заявления от шест месеца до 15 дни преди пътуването, предоставят възможност за попълване и подписване на формуляра за кандидатстване за визи по електронен път, издаване на визи за по-дълъг период на пребиваване за редовно пътуващи”, се казва в решението на Съвета.    В същото време ЕС повишава консулската такса от 60 на 80 евро: „За да могат държавите-членки да покрият по-добре разходите за кандидатстване за виза, без да създават пречки за кандидатите, таксата за виза ще бъде увеличена до 80 евро”.  ", "date": "2020.02.02", "title": "Влизат в сила новите визови правила на ЕС"}
{"url": "http://epicenter.bg/article/Koronavirusat-stigna-i-do-Filipinite--parvi-pochinal/205564/7/0", "text": "Във Филипините бе регистриран първи смъртен случай извън Китай на заразен от новия коронавирус, предадоха световните агенции, като се позоваха на съобщение на Световната здравна организация.    Става дума за китаец, роден в китайския град Ухан, където се появи първо коронавирусът. Пациентът е бил на 44 години. Той е починал вчера, след като от 25 януари е бил изолиран във болница във Филипините, посочва ДПА. Мъжът е бил партньор на 38-годишната китайка, която беше първият случай на зараза с новия коронавирус във Филипините.    Той се е разболял от тежка пневмония. В последните дни от живота си обаче бил стабилен и показвал признаци на подобрение, накрая обаче рязко се влошил и починал. Двойката е пристигнала от Ухан във Филипините на 21 януари, предаде БТА.    Три нови случая са открити при 28-годишен южнокореец, евакуиран от Ухан в петък, 40-годишна китайка, която е член на семейството на мъж, който беше диагностициран вчера със заразата, и 43-годишен южнокореец, върнал се на 20 януари от Китай. Япония също потвърди три нови случая на зараза, предаде Ройтерс. С това в страната заразените станаха общо 20. Тримата нови заразени са били сред евакуираните от Ухан японци. Става дума за трима мъже. Тестът за зараза на единия от тримата първоначално бил отрицателен. Но допълнителни изследвания потвърдили заразата при него.    Междувременно няколко хиляди медицински работници от обществените болници в Хонконг гласуваха за стачка. Те настояват за затваряне на границата с континентален Китай, за да се спре разпространението на заразата. В Хонконг има вече 14 потвърдени случая на зараза, а 112 суши са поставени под карантина. ", "date": "2020.02.02", "title": "Коронавирусът стигна и до Филипините, първи починал"}
{"url": "http://epicenter.bg/article/Balgarka-obikalya-sveta-na-motor--Brodi-iz-Indiya-s-4-godishnata-si-dashterichka/205566/10/0", "text": "„Има лоши пътища. Лоши пътешествия няма\". Точно това щеше да пише на виртуалната табела на Покана за пътуване, ако имахме такава. Днес в предаването гостуват отявлени приключенци.   Представете си – прусашки ред, насред жежка Африка. Звучи като оксиморон, но според д-р Радина Денкова си е чиста истина. Тя с наслада разказва за бившата германска колония Намибия и нейната столица Виндхук.    Известният дерматолог и съпругът й Симеон Денков са пътували толкова много по света, а продължават да го гледат с любопитни и жадни очи. Разговарях с д-р Денкова в лекарския й кабинет, но след първите няколко изречения вече бях в Намибия! Страна с размерите на Франция, но с население колкото Македония.  С градчета, които биха могли да бъдат навсякъде в Европа, но и с пустинята Намиб, сменящи се цветове и пейзажи и резервата Етоша.     Запалените пътешественици д-р Радина Денкова и съпругът й Симеон са обиколили Намибия надлъж и шир с кола. А това си е изпитание, при положение, че понякога шофираш 300-400 км без да срещнеш друг автомобил. И… внезапно се оказваш в пекарна с най-хубавия ябълков пай в света.   Семейство Денкови не са пропуснали да се качат на влака Роял-Ливингстън видят водопадите Виктория откъм зимбабвийската  страна. Сега в тази част на света е лято, та водата е леко пресъхнала, но това им е дало възможност да стигнат до Дяволското гърло и да се държат смело за „ръба на водопада“.  Трябва ли да си луд, за да скочиш във въртопа Дяволското гърло на водопадите Виктория. Определено, да. Или е достатъчно просто да се казваш семейство Радина и Симеон Денкови.   Български места във Виена – колкото щеш. Лично аз съм ви развеждала из австрийската столица с „Бай Ганьо“ вместо пътеводител. Светослав Марков, обаче успя да ме изненада със своите открития за родолюбивата ни рубрика „50 места от българската история отвъд България“. Той е видял новопоставената паметна плоча на голямата оперна певица Гена Димитрова.   Докато слушате следващия разговор събеседничката ми ще шпори мотора си из пустинята Атакама. За жалост, аз не съм с нея. Виолета Иванова е амбицирана да стане първата българка обиколила света на две колела.  Желязната лейди на пътя, както я наричат приятелите й, възнамерява да измине 22 хиляди километра от Чили през Мексико и САЩ до Канада, откъдето тя и моторът й, когото ласкаво нарича Борко ще отлетят… за Северна Африка. Виолета Иванова е майка на две дъщери – на 18 и на 4 години. Малката е изминала част от пътя с баща си, следвайки мотора в кола. За Виолета изминатите 19 хиляди километра през 16 страни са само прелюдия към истинското пътешествие. Тя е преминала на мотор от Индия до Непал. А по моите спомени там дори в Катманду имаше повече дупка, отколкото път.   Разказът на усмихнатата Желязна лейди на пътя ще продължи и следващата неделя с новини от пътешествието й из Чили и с „бъдещите й творчески планове“, както казват по-учените журналисти.    ", "date": "2020.02.02", "title": "Българка обикаля света на мотор. Броди из Индия с 4-годишната си дъщеричка"}
{"url": "http://epicenter.bg/article/304-sa-veche-pochinalite-v-Kitay-ot-zaraza-s-noviya-koronavirus/205567/7/0", "text": "Броят на починалите в Китай от усложнения в следствие на зараза с новия коронавирус достигна 304 души, предадоха световните агенции, като се позоваха на местните власти.  294 са смъртните случаи в Хубей, като в самия Ухан, който се намира в провинцията и от който тръгна заразата, те са 224. Другите смъртни случая са на други места в страната, включително и един в Пекин.  В Китай са потвърдени 2590 нови случая на зараза, което води до общо 14 380 потвърдени случая.   Двете наши сънароднички, които трябваше да бъдат евакуирани от Китай са излетели рано тази сутрин със закъснение. Очаква се те да кацнат във Франция, след което ще бъдат транспортирани с военния самолет \"Спартан\" към България. Вчера Правителството обяви четвърта от общо пет степени на опасност заради коронавируса. От Външното ни министерство съветват българите да не пътуват до Китай. А всички, които се връщат от там, ще бъдат подложени на 14-дневна карантина. На летищата ще бъдат монтирани термокамери, които да проверяват състоянието, а при явни симптоми хората ще бъдат транспортирани до лечебните заведения, подготвени за прием на заразени пациенти.      ", "date": "2020.02.02", "title": "Вече 304 са вече починалите в Китай от зараза с новия коронавирус"}
{"url": "http://epicenter.bg/article/Demokratite-obikalyat-shtata-Ayova-za-prezidentskite-izbori-/205573/7/0", "text": "В навечерието на официалното начало на процеса за избор на кандидат за президент на Демократическата партия, претендентите за президентската номинация обиколиха щата Айова.    Там ще се проведат първите партийни събрания, които ще покажат каква подкрепа имат различните кандидати, предадоха световните агенции, предаде БТА.    По време на различни предизборни прояви в Айова всички кандидати на демократите призоваваха за единство, за да може партията да надделее над републиканеца Тръмп, отбелязва Асошиейтед прес. Сенаторката Елизабет Уорън заяви, че демократите разбират, че трябва да се сплотят като партия, за да бият Тръмп. Бившият вицепрезидент Джо Байдън каза, че всички гласоподаватели на Демократическата партия, но също и всички американци и независими гласоподаватели, както и републикански гласоподаватели, искат демократите да са единни.  Бърни Сандърс пък обеща, че ако не спечели президентската номинация, ще подкрепи кандидатурата на всеки един от останалите претенденти и изрази увереност, че всички останали кандидати ще направят същото.    Последните предизборни прояви имаха и някои любопитни моменти. Заедно с Уорън кампания води и нейното куче Бейли, което е порода голдън ритрийвър. Тя дори предложи то да я замени при позирането за селфи със симпатизанти.    По време на една от предизборните прояви пък Байдън се натъкна на комедийна трупа, като един от членовете й поиска от бившия вицепрезидент съвет как да си върне съпругата. Байдън му каза, че първо той трябва да си помисли защо тя го е напуснала. Предизборни кампании в Айова имаха и демократите Пийт Бутиджидж, Андрю Йънг и Ейми Клоубъшар.", "date": "2020.02.02", "title": "Демократите обикалят щата Айова за президентските избори "}
{"url": "http://epicenter.bg/article/Slanchevo-s-maksimalni-temperaturi-do-15----20-/205563/2/0", "text": "Днес над по-голямата част от страната ще преобладава слънчево време, но облачността от северозапад постепенно ще се увеличава. Само на изолирани места ще превали слаб дъжд. Вятърът ще се ориентира от запад-северозапад, ще се усили до умерен, в Северна България ще е и временно силен. Максималните температури ще са предимно между 15° и 20°. Това съобщи за Агенция „Фокус” дежурният синоптик Георги Цеков от Националния институт по метеорология и хидрология (НИМХ).    По Черноморието ще преобладава слънчево време. Привечер от запад облачността ще се увеличи. Ще духа до умерен вятър от запад-югозапад. Максималните температури ще са между 13° и 18°. Температурата на морската вода е около 8°. Вълнението на морето ще бъде 1-2 бала.    Над планините облачността ще е променлива, по-значителна в следобедните часове. Ще духа умерен, временно и силен вятър от запад-северозапад. Максимална температура на 1200 метра – около 10°, на 2000 метра – около 3°.  ", "date": "2020.02.02", "title": "Слънчево с максимални температури до 15° - 20°"}
{"url": "http://epicenter.bg/article/Dnes-e-Sretenie-Gospodne---Zimna-Bogoroditsa/205565/2/0", "text": "Днес православната църква чества Зимна Богородица, Вълча Богородица, Сретение Господне. Това е един от четирите празника, посветени на Божията майка и един от дванадесетте велики през годината.    Четиридесет дни след раждането на Господа Исуса Христа света Дева Мария донесла своя Младенец в Йерусалимския храм според Мойсеевия закон, който заповядвал всяко първородно от мъжки пол да бъде посвещавано или представяно пред Бога. Това било установено за спомен от избавянето на израилските първородни от смъртта, която поразила всички египетски първородни от човек до добитък (Изход 12:29). Затова всеки първороден като собственост на Господа бил длъжен с определена от закона цена да бъде откупен.    А след навършване на 40 дни от рождението, майката на първородния принасяла в жертва на Бога агне. Ако майката е бедна, принасяла гургулица или два гълъба. На този закон смирено се подчинила и света Богородица.    Смята се, че Богородица закриля бременните жени, майките, раждаемостта и семейството. През този ден не се работи, защото децата ще се раждат белязани. Спазва се строго половото въздържание: така ще се увеличи плодовитостта на домашните животни и те ще бъдат живи и здрави. Жените не пипат остри предмети, не режат хляб, конци или дърва, за да бъдат здрави децата. Месят се питки и се раздават в две къщи. По това кой първи ще дойде в къщата се гадае какво дете ще се роди първо мъжко или женско. Девойките вярват, че бъдещият им съпруг ще прилича по външен вид и нрав на онзи мъж, когото срещнат пръв.    В народните представи света Богородица е покровителка на бременността и родилките, но също е “вълча Богородица”, свързана с животни, олицетворяващи демоничните сили на долния свят. Така едновременно се почита християнската светица-майка и се омилостивяват силите на злото чрез житна жертва, сексуално въздържание (своеобразен пост) и редица забрани, имащи магически характер. ", "date": "2020.02.02", "title": "Днес е Сретение Господне - Зимна Богородица"}
{"url": "http://epicenter.bg/article/Posolstvoto-na-Kitay-v-Balgariya--Da-se-obedinim-sreshtu--quot-dyavola-na-bolestta-quot-/205568/2/0", "text": "Прессъобщение от посолството на Китай в България относно епидемията от коронавирус.  (автономни региони, общини) и Корпусът за производство и строителство на Синдзян съобщават за 2102 нови потвърдени случая, от които 268 нови случая в тежко състояние, 46 нови смъртни случая (45 в провинция Хубей, Чунцин и 1 случай в Чунцин), 72 нови случая излекувани и освободени, а 5019 съмнителни случая са добавени. Към 24:00 часа на 31 януари Националната комисия по здравеопазване е получила информация за общо 11 791 потвърдени случая от 31 провинции (автономни региони, градове) и Корпуса за производство и строителство в Синдзян (с по 1 случай се намалява бройката в провинциите Дзянси, Шаанси и Гансу). Има данни за общо 1795 случая в тежко състояние, общо 259 смъртни случая, общо 243 излекувани и изписани пациенти и общо 17 988 съмнителни случая. В момента са проследени (намерени) общо 136 987 случая, които са имали близки контакти със заразени. От тях 6509 души са освободени от медицинско наблюдение в същия ден, а общо 118 478 души са под медицинско наблюдение. Общо 30 потвърдени случая са докладвани в Хонконг, Макао и Тайван: 13 в специалния административен регион Хонконг, 7 в специалния административен регион Макао и 10 в Тайван.  както и местни власти на всички нива, отдадоха голямо значение на новата епидемия от пневмония. Китай мобилизира националните сили за борба с епидемията и осъществи навременно, активно и непрекъснато осведомяване за епидемията и напредъка в превенцията и контрола. Генералният секретар Си Дзинпин много пъти е давал важни инструкции. В първия ден на новата година Генералният секретар Си Дзинпин председателства заседание на Постоянния комитет на Политбюро на Централния комитет, за да изслуша докладите за превенция и контрол на епидемията, както и за повторно проучване, преразпределяне и мобилизиране на превенцията и контрола на епидемията, особено за лечение на пациенти.   На заседанието също така бе взето решение да се създаде ръководна група за борбата срещу епидемията към Централния комитет на партията, която да извършва цялостна работа по превенцията и контрола. Ние изградихме цялостна и многопластова система за предотвратяване и контрол, фокусирана върху Ухан и Хубей, от централно към местно ниво, отворени сме и сме прозрачни във всички аспекти на работата и вървим напред научно и подредено. Основният приоритет при превенцията и контрола на епидемията е винаги да се поставя на първо място безопасността и здравето на хората, включително всички чуждестранни граждани в Китай и персонала на дипломатическите мисии. По изключително отговорен начин Китай активно приветства международното сътрудничество, като своевременно информиране на Световната здравна организация за епидемичната ситуация, споделяне на техническа информация както и предоставянето на цялата генетична последователност (генетичен ред) на някои щамове.   Много от чуждите страни, както и Световната здравна организация потвърдиха напълно силните и подходящи мерки за предотвратяване и контрол на Китай и благодариха на китайското правителство за прозрачността и отговорността.   Особено благодариха за това, че Китай бързо идентифицира новия коронавирус, секвенира гена и го сподели с международната общност. Всичко това напълно определя водещата роля на Китай в областта на глобалното обществено здраве. На 30 януари Световната здравна организация обяви, че новата коронавирусна епидемия представлява инцидент за общественото здраве от международна загриженост и не се препоръчват ограничения за пътуването или търговията. В същото време е подчертано още веднъж, че трябва да се погледне на тази извънредна ситуация в духа на подкрепата и оценката на Китай и китайския народ, че се поставиха нови критерии за превенция и контрол на епидемиите за другите държави. Всички китайски дипломатически мисии в чужбина също поддържат тясна комуникация с правителствата на приемащите страни и уведомяват своевременно за епидемичната ситуация и усилията за предотвратяване и контрол от страна на Китай.  си в цялата страна като взима всички необходими мерки за борба с епидемията. За ефективно прекратяване на предаването на вируса, ограничаване на разпространението на епидемията и за защита на безопасността и здравето на хората, китайското правителство обяви в отговорен и научен дух, че от 10:00 часа на 23 януари 2020 г. градските автобуси, метро, ферибот и междуградски пътнически превоз на Ухан са временно спрени; без особена причина гражданите не трябва да напускат Ухан, а летището и жп гарата и коридорите напускащи Ухан са временно затворени.   В същото време бяха мобилизирани голям брой медицински персонал в подкрепа на Ухан. Две големи и специализирани болници бяха построени спешно и денонощно в Ухан за приемане на пациенти. Съответните фабрики в цялата страна произвеждат спешни доставки на маски, защитно облекло и очила. Страната засили производството на селскостопанските продукти като зеленчуци, месо и яйца и спешно ги изпрати до Ухан, за да осигури предлагането им на пазара. По време на битката срещу епидемията се появиха много реални и трогателни дела.    Както авторитетни медицински експерти изтъкват, паниката е по-вредна от самата епидемия. Епидемията е предотвратима, контролируема и лечима. Превантивните и контролни мерки на китайското правителство са много мощни. Никоя друга държава в света не може да приеме превантивните и контролни мерки за толкова кратък период от време в такъв мащаб и с такава интензивност. Никоя друга държава не разполага с такъв капацитет на изпълнение като Китай. Не необходимо да се изпада в паника.    своите международни задължения по изключително отговорен начин, ще положи всички усилия за осигуряване здравето на чуждестранните граждани в Китай и ще отговори на разумните опасения и загриженост на всички страни.    и правителство, разчитайки на систематичните предимства на Китай и механизма за превенция и контрол на инфекциозните болести, създаден след епидемията от SARS през 2003 г., както и практическия опит, натрупан в отговор на събития в общественото здраве като грип H1N1, птичи грип и ебола, освен силната научно-техническа и материална основа, която Нов Китай е натрупал през последните 70 години, китайското правителство е решително, уверено и способно да спечели срещу епидемията.  от различни страни в Китай. В Министерството на външните работи на Китай е създаден специален механизъм за извънредни ситуации, координиране и справяне с външните фактори, свързани с превенцията на епидемията. Взехме подходящи мерки за предотвратяване и контрол на епидемията в чуждестранните дипломатически мисии в Китай.   Министерството на външните работи ще продължи да засилва комуникацията с посолствата в Китай и ще предоставя необходимото съдействие и удобство. й и ще продължи да координира местните власти да вземат мерки за защита на законните права и интереси на чуждестранните граждани в Китай. Непрекъснато и активно транспортираме доставки в подкрепа на Ухан. Животът и медицински грижи по време на престоя в Ухан ще бъдат гарантирани.    в съответствие с международните практики и в съответствие със съответните правила за предотвратяване на епидемията в Китай. Ако чуждестранни граждани в Ухан имат някакви проблеми и трудности с превенцията на епидемията, те могат да се свържат с Министерството на външните работи, съответните ведомства на провинция Хубей и на град Ухан чрез посолствата в Китай.    с голямо съжаление забелязахме, че някои западни медии, враждебни организации и култове, финансирани от други държави, създават слухове и клеветят срещу Китай и нарочно всяват паника. Ние благодарим и високо ценим придържането на българските медии към професионалната етика, които обективно и справедливо отразяват епидемичната обстановка и мерките за контрола в Китай. Пред лицето на епидемията от коронавируса трябва да се обединим по-тясно и да работим заедно, да засилваме международното сътрудничество, за да победим \"дявола на болестта\".     ", "date": "2020.02.02", "title": "Посолството на Китай в България: Да се обединим срещу \"дявола на болестта\"!"}
{"url": "http://epicenter.bg/article/Evelina-Slavkova--Reytingat-na-Geshev-shte-raste-/205570/2/0", "text": " \"Записите ще се отразят на президента, ще консолидират поддръжниците му. Въпросът е дали ще има продължение. Наблюдаваме две групи – едните застават на негова страна, другите срещу него\". С тези думи започна участието си в предаването \"Офанзива с Любо Огнянов\" Евелина Славкова, социолог от ТРЕНД.    \"Промяната на Конституцията не бива да бъде обвързана с личния казус с президента. Когато си президент и си изразител на мнението на българското общество, редно е да говориш с примери и да казваш защо такива промени трябва да бъдат направени. Говорим за PR грешка\", каза Славкова.    \"Линията на Радев е опозиционна, ще я наблюдаваме до края на неговия мандат, да бъде в остри отношения с правителството. Поведението на президента е последователно. Интересно е да видим как президента ще се позиционира в предизборната кампания. Важно е какво ще се случва в БСП и изборите в партията. Ключово е дали няма ситуацията да се обърне в БСП и ако не е Корнелия Нинова, ще получи ли президента пак подкрепа на БСП на следващите избори? Как ще се разбира евентуалният новоизбран председател с управляващите?\", запита тя.    \"Радев е подкрепян от симпатизанти на различни политически сили като ВМРО и дори ГЕРБ, много трудно те ще подкрепят БСП заради президента. БСП имат последователно поведение в подкрепата си към президента. Нинова си дава сметка, че Радев е единствената победа на БСП в последните години и тя ще я експлоатира. БСП изживяват отново тежки вътрешни проблеми, Нинова ще се съсредоточи върху партията\", заяви още Славова.    \"Тази година ще бъде основополагаща за това какво да очакваме през 2021 г. Освен партията на Мая Манолова, можем да споменем и Слави Трифонов сред новите формации. Слави изпусна момента, когато трябваше да се яви на избори. Рейтингът на Гешев ще расте, защото когато българинът види действия, приема това за положително\", коментира тя.", "date": "2020.02.02", "title": "Евелина Славкова: Рейтингът на Гешев ще расте "}
{"url": "http://epicenter.bg/article/Pribirame-nashi-studenti-ot-Uhan/205571/2/0", "text": "Двете наши студенти, които трябваше да бъдат евакуирани от Китай, са излетели рано тази сутрин със закъснение. Очаква се те да кацнат във Франция, след което ще бъдат транспортирани с военния самолет \"Спартан\" към България, съобщава БНТ.    След спешно заседание при премиера вчера властта обяви четвърта степен на сигурност заради коронавируса. За идващите от засегнатите райони, ще има поставяне на 14-дневна карантина. Всички пътници се следят и на летищата у нас. В България вече има и тестове, които категорично потвърждават наличието на заразата. Като се приберат, младежите незабавно ще бъдат поставени под наблюдение във Военномедицинска академия (ВМА).  Междувременно българското Министерство на външните работи (МВнР) предупреди никой да не предприема пътувания към Китай. Ситуацията там остава усложнена. Властите полагат максимални усилия, за да намалят заболеваемостта. Стана ясно, че вече има първи смъртен случай на коронавирус извън Китай - във Филипините. Там е пристигнал мъж от Китай. Неговата приятелка е починала също от вируса. Всички държави в Европа и извън нея са предприели спешни мерки, за да не допускат влизането на вируса на тяхна територия. ", "date": "2020.02.02", "title": "Прибираме наши студенти от Ухан"}
{"url": "http://epicenter.bg/article/Borisov-pisa-do-kitayskiya-premier-zaradi-koronavirusa/205572/2/0", "text": "Министър-председателят Бойко Борисов изпрати писмо до премиера на Китайската народна република Ли Къцян, в което изразява съпричастността на българското правителство към китайския народ. Поводът е тревожното разпространение на коронавируса, довел до многобройни заболели и жертви.    „От името на правителството на Република България и лично от свое име поднасям искрени съчувствия на семействата и близките на починалите, пожелания за скорошно и пълно възстановяване на заболелите, както и съпричастност към приятелския китайски народ в този тежък момент“, отбелязва в писмото българският премиер.  Министър-председателят Бойко Борисов изразява надежда, че своевременно предприетите мащабни и бързи действия от китайското правителство, медицински среди и общество за справяне с разпространението на вируса скоро ще дадат резултат и кризата ще бъде ефективно преодоляна. В писмото премиерът Борисов посочва, че навременните и последователни мерки са от голямо значение не само за Китай, но и за международната общност като цяло.    „Уверявам Ви в нашата солидарност с жителите на Ухан и засегнатите провинции и пожелавам успех на правителството и народа на Китай в усилията за справяне с коварното заболяване“, заявява още министър-председателят Бойко Борисов до китайския премиер Ли Къцян.", "date": "2020.02.02", "title": "Борисов пише до китайския премиер Ли Къцян заради коронавируса: Изразяваме съпричастност!"}
{"url": "http://epicenter.bg/article/Haralan-Aleksandrov--Ot-prints-Bozhkov-se-prevarna-v-byagasht-prestapnik/205577/2/0", "text": "От ренесансов принц Васил Божков се превърна в бягащ престъпник. Така социалният антрополог Харалан Александров коментира случващото се през седмицата в ефира на БНТ. Динамиката на отношенията е ренесансова и претенциите са ренесансови, но го няма взривът на изкуство и култура от времето на Медичи, смята той.   Според Харалан Александров държавата настъпва в сфери, в които е отсъствала от много дълго време. По отношение на водната криза това е ВиК холдинга, който ценрализира управлението. По отношение на фиска, това е настояването да се плащат данъци и мига, в който се осъществява съответната финансова транзакция, което предизвика доста сериозна съпротива. По отношение на хазарта - връща се едно цяло поле, каквото е лотарията.   \"Трябва да се има предвид лекотата, с която Божков беше детрониран от Олимп и за секунди се превърна от принц в престъпник, който бяга от правосъдието\", посочи Александров. Той беше гост в предаването \"Денят с Георги Ангелов\". Според него това показва с каква лекота обществото приема авторитета на държавата. Според Александров това може да бъде проблем, защото е свързано с проваления авторитет на бизнеса.   \"Заявката на прокуратурата, че започва един вид преразглеждане на криминалния преход, звучи от една страна доста гръмко и обнадеждаващо, от друга страна доста реалистично, тъй като Божков е особена фигура. Той беше като ренесансов принц. Около него имаше цял двор\", каза Александров.   По отношение на активността на прокуратурата да се справя с престъпнитците Александров подчерта на няколко пъти нуждата на обществото за справедливост. По думите му държавата не лицемерничи с намерението си за промени в хазарта.    \"Обществото копнее за справедливост. Бизнесът с лотарията е много особен бизнес. Много прилича на събиране на доброволен данък от бедните. Загрижеността не е лицемерна, а автентична\", коментира Александров.    \"Истината е, че за разлика на други пишман олигарски като Баневи, Васил Божков е интегрална част от елита на прехода. В този смисъл заявката на прокуратурата звучи доста гръмко, но и реалистично\", смята още социалният антрополог.  \"През последните 20 години ние живяхме на заем - от миналото и от бъдещето. Това е безотговорното време на българския преход, на което трябва да се сложи край. От миналото наследихме инфраструктурата на социализма. И приемаме на доверие, че водата е от Господа, например\", посочи той.   Кризисната ситуация прави Борисов незаменим, защото е най-добрият кризисен мениджър, каза още той.   \"Хората просто не знаят за какво да се паникьосат вече. Тъкмо тръгнат да се паникьосват за нещо и нещо вълнуващо се случи\", така коментира изминалата седмица социалният антрополог Харалан Александров в студиото на \"Денят започва с Георги Любенов\".    ", "date": "2020.02.02", "title": "Харалан Александров: От принц Божков се превърна в бягащ престъпник"}
{"url": "http://epicenter.bg/article/Vezhdi-Rashidov--Nay-posle-Chervenata-kashta-shte-stane-muzey-na-velikiya-skulptor-Andrey-Nikolov-/205579/2/0", "text": "„Изказвам своето голямо задоволство, че домът на великия скулптор Андрей Николов – Червената къща, най-после е възвърнат на държавата и трябва да стане музей, каквато е дарителската му воля.“ Това заяви председателят на парламентарната Комисия по културата и медиите Вежди Рашидов днес, след като стана ясно, че къщата е отнета от наемателите.  Ето изявлението на Вежди Рашидов: „Години наред Червената къща беше обсебена от една фондация, представлявана от жената на нашенския Конфуций и от кръгове, близки до един бизнесмен. Тези хора искаха да притежават къщата, но аз винаги съм се противопоставял категорично на неправомерните им щения и затова през годините получавах серия от вербални атаки, заплахи и инсинуации. Имаше подписки, включително и остра реакция от Съюза на българските художници, с призив домът на Андрей Николов да бъде освободен от самопровъзгласилите се за някакъв си център за дебати кръгове, но те упорито отказваха да се махнат от чуждата собственост. Преди няколко години имаше дори опит собствеността на къщата да бъде променена, на което лично аз попречих. Червената къща на ул.“Любен Каравелов“ 15 в София преди десетилетия е дарена на българската държава от семейството на великия български скулптор Андрей Николов, за да бъде превърната в музей на неговото творчество, каквато е волята на дарителите. Андрей Николов е един от най-именитите български художници, с право го наричаме патриарх на българската скулптура. Той е учил в първия випуск на Държавното рисувателно училище, създадено през 1896 г. в София, а след това продължава образованието си в Париж и в Рим. Благодарение на него българското пластично изкуство получава европейско признание, защото той формира модерната скулптура на 20-ти век.  Ето защо днес съм щастлив, че Червената къща най-после е свободна и духът на Андрей Николов ще се успокои и ще се върне в нея, след като домът му се превърне в музей. Така, както къщата на Роден в Париж е музей, както къщата на Местрович в Загреб е музей, както къщата на Корнелиу Баба в Румъния е музей, както къщата на Ел Греко в Толедо е музей, както къщата на Пикасо в Антиб е музей…Така трябва да бъде и у нас, такава е дарителската воля на художника Андрей Николов. Трябва да се научим да ценим големите си творци.“  ", "date": "2020.02.02", "title": "Вежди Рашидов: Най-после Червената къща ще стане музей на великия скулптор Андрей Николов!"}
{"url": "http://epicenter.bg/article/Emil-Radev--Ot-2021-g--grazhdanite-na-ES-veroyatno-shte-patuvat-do-Velikobritaniya-s-pasport/205582/2/0", "text": "След Brexit във Великобритания остават да живеят близо 150 000 българи. Ще се появят ли опашки от пътници по британските летища и ще поскъпнат ли автобусните билети до Острова – отговори даде евродепутатът Емил Радев в ефира на „Събуди се” по Нова телевизия.    „Първоначалните условия за българите, които учат във Великобритания, няма да бъдат променени. Университетите в Шотландия заявиха ясно, че няма да има промяна в таксите. Вероятно ще има визи за тези, които работят в страната. Това ще стане ясно, след като разберем дали ще има споразумение между ЕС и Обединеното кралство”, каза Радев.    Той обясни и какво ще се промени за българските превозвачи. „Ако няма споразумение, вероятно ще влезе в сила митнически режим. И ЕС, и Обединеното кралство се опитват да се договорят, за да не пострада бизнесът, особено транспортният. След 1 януари 2021 г.обаче вероятно ще са ни нужни задгранични паспорти, за да пътуваме до Великобритания”, заключи Радев. ", "date": "2020.02.02", "title": "Емил Радев: От 2021 г. гражданите на ЕС вероятно ще пътуват до Великобритания с паспорт"}
{"url": "http://epicenter.bg/article/Dokoga-shte-prodalzhi-fevruarskata-prolet-s-temperatur-do-22-gradusa-/205583/2/0", "text": "Февруари започна с необичайно топло време. Температурите в събота на места достигнаха 22 градуса. В събота в Хасково и Пловдив отбелязаха и температурни рекорди. Очаква се в неделния ден термометрите да отбележат стойности до 21 градуса. В ефира на „Събуди се” по Нова телевизия синоптикът от НИМХ Красимир Стоев разказа какво време ни очаква до края на месеца.    „Наистина изключително топло начало на февруари. В неделя от запад на изток обаче облачността ще се увеличи и на отделни места ще превали слаб дъжд. В началото на седмицата температурите ще се повишат още. Ще има температури и до 24 градуса. След това ни очаква захлаждане. Още около 5 февруари ще нахлуе доста студен въздух. Ще има и сняг. Възможно е в Северна България да натрупа по-сериозна снежна покривка”, каза Стоев. Той допълни, че най-ниските температури през месеца ще бъдат между -10 и -5 градуса.  ", "date": "2020.02.02", "title": "Докога ще продължи февруарската пролет с температури до 22 градуса?"}
{"url": "http://epicenter.bg/article/Menda-Stoyanova--Imame-zlaten-lev--varzan-za-evroto-/205584/2/0", "text": "„Участието на България в еврозоната не е самоцел. Участието в еврозоната ще донесе редица икономически предимства. Има и една стратегическа цел, която би се постигнала – необратима евроинтеграция на България... Не е въпрос просто на хрумване за промяна на курса на лева към еврото, а въпрос на това как за последните 23 години се е държала българската икономика при такъв курс“. Това каза пред БНР Менда Стоянова, депутат от ГЕРБ и председател на парламентарната комисия по бюджет и финанси.    „Всички знаем, че и в момента сме една от най-стабилните финансово и фискални държави. Много по-добре от други държави в еврозоната. Народното събрание прие решение, за да може всеки български гражданин да е спокоен… България категорично няма да участва в ERM II при друг курс, освен при сегашния. Гаранцията е Народното събрание“, увери Стоянова в предаването „Неделя 150“.    Менда Стоянова посочи, че „зад нашия фиксиран курс стоят 160% от цялата левова маса евро“:    „Това означава, че всеки български гражданин, всяка една фирма, ако реши утре да обърне своите левове в евро, БНБ има ресурс – 160% повече ресурс в евро. Това означава, че имаме златен лев, вързан за еврото. Защо сега ще трябва да се поддаваме на внушения, че това ще се промени под натиска на един или друг?“.    Стоянова каза, че нито една партия досега не е изразила отношение да не влизаме в еврозоната:    „Ние от 23 години сме един вид в еврозоната, само че с валутния борд. Бордът държи котва на фискалната дисциплина и това в някаква степен пречи на рязкото развитие на икономиката на базата на публични инвестиции“.   За последната година, за която имаме данни за цялата - 2018 г., залозите само за билетчета за търкане са над 1 милиард лева, каза още председателят на Комисията по бюджет и финанси в парламента Менда Стоянова в интервю за БНР.    Тя не счете одържавяването на лотарийните игри за проблематично, като посочи, че това е практика в Европейския съюз, обвързана с решение на Европейския съд. Тя не сметна, че ще има проблем с текстовете, които внасят промените в Закона за хазарта. Те вече бяха гласувани на комисия и на първо четене в парламента.  „Мотивът са имено социалните измерения. Не сме единствените, при които хазартът или част от хазартните игри се осъществяват от държавен апарат. И това обикновено е онази част, която най-масово засяга хората. Трябва да говорим за социалните последици и измерения на това, което се случва през последните години. Над 1 милиард гражданите, обикновено с нисък икономически статус, са дали за тази игра. Това има своите социални и икономически последици“, обясни тя.  ", "date": "2020.02.02", "title": "Менда Стоянова: Над 1 милиард лева са дали гражданите за лотария само за 2018 г. !"}
{"url": "http://epicenter.bg/article/Dots--Grigor-Sariyski--Evrozonata-e-podvizhen-pyasak-i-myasto-za-avtoritarni-resheniya/205588/2/0", "text": "„Когато става дума за пари, паниката никога няма да е излишна. Решението е едно, но то може да бъде променено, ако в хода на преговорите страната ни бъде притисната. В чакалнята на еврозоната – по смисъла на документите, които се цитират във въпросната поправка на закона, българският лев може да се отклонява до 15% от т.нар. „централен курс“. Всяка една страна по споразумението има право да поиска промяна на този централизиран курс. По време на престоя в чакалнята може да бъде поискана промяна. Така хем вълкът ще е сит, хем агнето цяло“.   Това обясни пред БНР доц. Григор Сарийски от Института за икономически изследвания при БАН, един от авторите на годишните икономически доклади на Академията. Коментарът му е по повод приетия в спешен порядък законопроект, който да успокои страховете, че фиксираният курс на еврото към лева няма да бъде променян, когато влезем в чакалнята на еврозоната или в самата еврозона.        Според доц. Сарийски при евентуална промяна на курса почти няма да има плюсове, включително няма да има и кой знае какъв позитивен ефект за износа, каквито мнения бяха изразени:    „Основният губещ ще бъде населението. Евентуална обезценка на курса на лева означава само едно – внос на инфлацията, тоест, вносните стоки ще поскъпнат. И ако не се променят заплатите със същия темп, с който се променят цените на стоките, покупателната стойност ще намалее. Основните печеливши ще са хората от елита, защото това означава по-голямо задълбочаване на интеграцията, повече пари, кариерно израстване, сваляне от отговорност... Влизането в еврозоната означава - за всяка неприятност, която ще сполети българската икономика, ще можем да се оправдаваме с това, че сме в еврозоната и нямаме право на независима монетарна политика“.        В предаването „Неделя 150“ по БНР доц. Григор Сарийски посочи пример:    „Когато вкарате лева във валутен борд, това е все едно да го затворите в клетка, колкото да не хапе. Но когато го вкарате в еврозоната, това означава да го убиете, да го одерете и да направите кожата му на тъпан. Оттам връщане няма... Еврозоната е място, на което се взимат авторитарни решения, които далеч не са изгодни за всички страни, които са нейни членки... Еврозоната е не съвсем дисциплинирана структура, правилата там се изкривяват, но не за всички играчи“.    По думите му негативите в еврозоната се споделят както между онези, които получават облагите, така и с онези, които не получават никакви облаги.    „Проблем е, че не знаем в каква посока ще се развие еврозоната. Сега се говори за зелени политики и когато ЕЦБ започне да налага това нещо посредством финансови механизми, това означава оскъпяване на производството. Едно е да се оскъпи, когато ти си 120% европеец, каквато е Германия, друго е да си 50% от средноевропейското“.        Според доц. Сарийски цената на членството на България в еврозоната е на тъмно:    „Еврозоната е като подвижни пясъци, не знаем каква ще е ситуацията утре. На фона на задаващата се криза и на фона на това, че еврозоната е незавършена конструкция с липсваща основа, рисковете за препострояване на всяка икономика са много повече от позитивите“. ", "date": "2020.02.02", "title": "Доц. Григор Сарийски: Еврозоната е подвижен пясък и място за авторитарни решения"}
{"url": "http://epicenter.bg/article/Trima-dushi-sa-ubiti-pri-strelba-v-Toronto/205578/7/0", "text": "Трима души са били убити, а други двама ранени при стрелба в апартамент, нает в Airbnb в Торонто, съобщиха БГНЕС и БНР, цитирайки местната полиция.    Трима души бяха застреляни, а четвърти е бил ранен при стрелбата. Пети човек е бил намушкан, но животът му е вън от опасност, съобщи в \"Туитър\" полицията в най-големия град в Канада.    Все още няма информация за самоличността на жертвите или мотивът за нападението, но се съобщава, че насилието се е случило в онлайн наето жилище на Airbnb в центъра на града.    Говорител на полицията заяви, че загиналите са млади мъже на 22, 20 и 19 години.    На 31 октомври миналата година въоръжен мъж откри огън на домашно парти в Оринда, Калифорния, което беше в жилище под наем, взето в Airbnb. Четирима мъже и една жена бяха убити.  ", "date": "2020.02.02", "title": "Трима души са убити при стрелба в Торонто"}
{"url": "http://epicenter.bg/article/Srabskata-opozitsiya-s-obshta-deklaratsiya-za-boykot-na-izborite/205581/7/0", "text": "Опозиционни партии, обединени в коалицията “Съюз за Сърбия”, както и други партии, включително Движението за свободни граждани, които решиха да бойкотират изборите за парламент и местни власти  , късно снощи в Белград приеха обща декларация за бойкот на вота.    В текста на документа е записано, че партиите поемат ангажимент “всеки опит за формиране на правителство въз основа на фалшиви избори да се счита за акт на сваляне на конституционния ред”.    “Ще считаме подобно правителство за нелегитимно и ще се борим срещу него с всякакъв вид съпротива, както и с гражданско неподчинение. Ще продължим борбата за свободни медии, както и за свободни и честни избори, с всички налични законови средства. Целта ни е демократична Сърбия”, се посочва в Декларацията.    В документа пише още, че “партиите ще се противопоставят на насилието, както и на всички прояви на екстремизъм, свързани с режима в страната”.    “Ние сме ангажирани със защитата на всички уязвими граждани, които са били уязвени от правителството, понеже са имали различно мнение или критика. На всеки гражданин ще бъде осигурена помощ и защита. Ще продължим разговорите с представители на ЕС и други държави и организации, които подкрепят демократичните ценности, свободата на медиите и свободните избори”, се казва още в Декларацията.    Партиите посочват, че са обещали пред своите граждани бойкот на изборите, и сега си изпълняват обещанието.    „Обещаваме на гражданите, че Сърбия ще получи свободни и честни избори и ние ще ги осигурим. Затова обявяваме бойкот“, заключава Декларацията.    На митинга в „Комбанк Арена“ лидерът на Партията на свободата и справедливостта Драган Джилас се обърна към събралите се с думите: “Казват, че сръбската опозиция е решила да бойкотира. Не. Сръбската опозиция реши да се подчини желанията на своя народ.\"    На митинга присъстваха и лидерите на Народната партия Вук Йеремич, на Движението за свободни граждани Сергей Трифунович, лидерът на „Двери“ Бошко Обрадович, вицепрезидент на Демократическата партия, и др.    Декларацията за митинга беше прочетена от лидера на Движението за възраждане Янко Веселинович. Присъстващите единодушно гласуваха декларацията, като вдигнаха делегатските си карти с надпис “Бойкот”.    След митинга, който дава старт на бойкота на опозиционните партии, присъстващите се насочиха към протестна акция на площад „Никола Пашич“ чак до сградата на РТС.     ", "date": "2020.02.02", "title": "Сръбската опозиция с обща декларация за бойкот на изборите"}
{"url": "http://epicenter.bg/article/Kitay-naliva-156-mlrd--evro-v-ikonomikata-zaradi-koronavirusa/205590/7/0", "text": "Народната банка на Китай (централната банка) ще налее 1,2 трилиона юана (156 милиарда евро; 174 милиарда долара) в подкрепа на икономиката, пострадала от епидемията от вирусна пневмония, предадоха световните агенции, цитирани от БНР.    Тази операция ще бъде извършена утре, когато китайските финансови пазари отворят отново след дългата ваканция за Лунната нова година, която бе удължена заради новия коронавирус, посочва АФП. Парите ще постъпят на пазарите чрез обратни репо сделки, уточнява \"Ройтерс\".    Съобщението е публикувано днес на сайта на банката. В него се допълва, че общата ликвидност в банковата система ще бъде с 900 милиарда юана по-висока спрямо същия период на 2019 година.  ", "date": "2020.02.02", "title": "Китай налива 156 млрд. евро в икономиката заради коронавируса"}
{"url": "http://epicenter.bg/article/V-Italiya-izoliraha-koronavirusa/205605/7/0", "text": "Италиански учени успяха да изолират коранавируса. Това съобщи министърът на здравеопазването на Италия Роберто Сперанца, цитиран от БНР.    Вирусът е бил изолиран в лабораториите на Националния институт по инфекциозни заболявания в Рим “Ладзаро Спаланцани”, където бяха приети преди дни двама китайски туристи със съмнение за заболяване.    Италия е първата страна в Европа, успяла да изолира коронавируса. Резултатите ще бъдат предоставени на международните компетентни органи. Министърът на здравеопазването Роберто Сперанца каза:    \"Изолирането на вируса дава много възможности за да бъде изучен и да се разбере по-добре какво може да се направи, за да се спре разпространението му. Той ще бъде предоставен на цялата международна общност. Сега ще бъде по-лесно да се осъществява лечението\".  ", "date": "2020.02.02", "title": "В Италия изолираха коронавируса"}
{"url": "http://epicenter.bg/article/Zastrelyaha-napadatel-s-nozh-v-London/205612/7/0", "text": "Лондонската полиция застреля мъж, за когото се предполага, че е намушкал хора по улиците на Стретъм, Южен Лондон, съобщи CNN, цитирана от Нова телевизия.    \"На този етап се смята, че редица хора са били намушкани. Обстоятелствата се преценяват; инцидентът е обявен за терористичен акт\", съобщиха полицейските власти в Лондон.    Двама души са ранени при предполагаем терористичен акт в Южен Лондон. Това съобщиха от полицията в Лондон. Състоянието на пострадалите не се споменава.    \"До момента има данни за двама пострадали\", съобщиха от лондонската полицейска служба. \"Очакваме повече информация за тяхното състояние\", допълват властите.  Видеоклипове, споделени в социалните мрежи, показват множеството полицейски коли и линейки на местопроизшествието.    Дан Смит, местен жител, който е бил на местопроизшествието, съобщава пред CNN, че е видял медицински хеликоптер.    Streatham High Road е оживена търговска улица. ", "date": "2020.02.02", "title": "Застреляха нападател с нож в Лондон"}
{"url": "http://epicenter.bg/article/Ekpresno--Kitay-postroi-bolnitsa-za-lechenie-na-koronavirus-za-10-dni--VIDEO-/205614/7/0", "text": "В китайския град Ухан, където започна разпространението на смъртоносната коронавирусната инфекция, беше завършена първата от две временни болници, предназначени само за лечение на пациенти с новия тип пневмония. Строителството й отне само десет дни, пишат китайски медии.   Пациентите ще бъдат приемани в болницата от утре. Лечебното заведение е проектирано за хиляда места, в него ще работят 1,4 хиляди военни лекари.  Болницата е двуетажна и е сглобена от готови блокове. Строителството й започна вечерта на 23 януари и се извърши с ускорени темпове. Втората временна болница ще започне да работи на 6 февруари. По-рано стана известно, че броят на жертвите на коронавируса в Китай нарастна до 304 души, а броят на потвърдените от лаборатория случаи на инфекция се увеличи до 13 846 души.   ", "date": "2020.02.02", "title": "Екпресно! Китай построи болница за лечение на коронавирус за 10 дни (ВИДЕО)"}
{"url": "http://epicenter.bg/article/-quot-Al-Kaida-quot--poe-otgovornost-za-napadenieto-v-amerikanska-voenna-baza-vav-Florida/205616/7/0", "text": "Терористичната организация Ал Каида на Арабския полуостров пое отговорност за нападението в американска военна база във Флорида през декември, при което бяха убити трима американски морски пехотинци, предаде БТА, цитирайки Франс прес.    Агенцията се позовава на днешно изявление на Американския център за наблюдение на ислямистките сайтове.  \"В аудиозапис на лидера й, Касим ар Рими, Ал Каида на Арабския полуостров поема отговорност за атаката през декември 2019 г.\" в база Пенсакола, Флорида, се казва в изявлението. ", "date": "2020.02.02", "title": "\"Ал Каида\" пое отговорност за нападението в американска военна база във Флорида"}
{"url": "http://epicenter.bg/article/-quot-Vzglyad-quot--Balkanite-mogat-da-se-vzrivyat-ot-vulkana-na-voynata/205596/11/0", "text": "    Както знаете, на Балканския полуостров няма действащи вулкани. Това обаче не е напълно вярно. В Македония, близо до древния град Охрид, има активно фумаролово поле   с романтичното славянско име Дувало - единственият външен признак на вулканична активност на Балканите. Таблетка с надпис „Вулкан“ сочеше настрани от градините и навсякъде имаше силна миризма на сяра - все едно сме някъде из Камчатка  .    „Естествената рядкост“, както се нарича Дувало на македонски, е заобиколена от изоставени къщи. Освен това селяните бягат оттук не само заради ужасната воня. Те се страхуват, че някой ден тук ще се случи истинско изригване, имайки предвид високата сеизмична активност на този регион, където буквално всички големи градове - Сараево, Скопие, Загреб, Дубровник, Баня Лука, Любляна, Сплит, Будва, Котор, Белград - бяха засегнати от земетресения. Свикнали с бедствия, хората логично ги очакват в бъдеще - което отдавна е характерна черта на местното обществено съзнание.    След като посетихме всички бивши републики на Социалистическата федеративна република Югославия (СФРЮ) в едно пътуване, както и хвърлихме поглед върху исторически свързаната с тях Албания, бяхме убедени, че Балканите сега наистина приличат на спящ вулкан - но не в геологическия, а в социално-политическия смисъл на думата.   Получавайки независимост през деветдесетте години, те до голяма степен продължават да живеят по логиката на разрушителните процеси, които унищожават някога обединената държава, създадена след Втората световна война под егидата на Комунистическата партия и се опитват да провеждат независима политика, балансираща между интересите на Запада и Москва.    Днес това са няколко малки, отслабени и дълбоко периферни държави, въвлечени в орбитата на интересите на Европейския съюз и САЩ. Това важи дори за Словения, която първа напуска СФРЮ през 1991 г. и винаги се е считала за най-проспериращия член на семейството на югославските народи. Тя все още поддържа сравнително висок стандарт на живот в сравнение със съседите си - обаче словенската икономика страда от пълзяща деиндустриализация на фона на масово навлизане на продуктите от немски, италиански и австрийски производители, които буквално наводниха балканския пазар. Икономическата криза в края на 2000-те години и последващите антисоциални реформи доведоха до масови протести преди изборите през 2012 г. Но след тях не последваха никакви промени и днес Словения постепенно се преобразува в страна, която се опитва да се съсредоточи върху туристическия бизнес - което, разбира се, не предлага блестящи перспективи за родината на антикапиталистическия философ Жижек.    Чрез туризма Хърватия също се опитва да живее. Тя има на разположение известните курорти на Адриатическото крайбрежие, красива природа и уникални древни паметници. Това обаче не спасява страната от кризата. Високотехнологичните предприятия, изградени през ерата на СФРЮ („Литострой“, \"Никола Тесла“, „Раде Кончар“ и известните корабостроителници), се сринаха или са в дълбок упадък, което държи страната в състояние на хронична системна рецесия.   Присъединяването към Европейския съюз окончателно сложи край на икономиката на деветдесетте години, която по някакъв начин оцеляваше - въпреки че този статус приятно утешава гордостта на местните националисти, които все още се гордеят с етническото прочистване на сръбското население. Жителка на Сплит с радост заяви, че вече няма нужда да храни „сърби, косовски албанци и македонци“. Тя обаче веднага се оплака, че местната младеж заминава да работи в други страни от ЕС, а нейният съпруг-инженер ни информира на руски език, че на него му се е наложило да поработи в „АвтоВАЗ“ АД в руския град Толиати.    Високите цени карат хърватите да пазаруват в Босна и Херцеговина, която е уродливият плод на Дейтънското споразумение - конфедерация на две образования под официален международен контрол, който единствен ги държи в границите на формално обединена държава.   Баня Лука, главният град на Република Сръбска, е столица, напълно независима от властите в Сараево, а Хърватско-мюсюлманската федерация на Босна и Херцеговина е разкъсвана от вътрешни противоречия, тъй като хърватите с националистически настроения искат да обособяват собствена република в нея.    Националната валута на Босна и Херцеговина - конвертируемата марка, която се равнява на сто фенти - отразява икономическата и политическата зависимост на този протекторат на Европейския съюз. Първоначално тя беше обвързана с валутния курс на германската марка, а след това с необходимата корекция към обменния курс на еврото, който го замести. Върху монети от купюри от два и пет КМ   е изобразен гълъб на мира с маслинова клонка в клюна му. Но реалният мир е все още далеч - жителите на страната са добре запознати с кървавите събития от деветдесетте години и два различни вида банкноти се използват в двете образувания. Въпреки че всички те са отпечатани в едни и същи фабрики в Париж и Виена - под контрола на политическите и идеологически господари на Босна и Херцеговина.    В Черна гора, за която вече говорих, се проведоха протести, ярко напомнящи реалностите на постмайданска Украйна. Бившият югославски комунист Мило Джуканович управлява тази малка страна от 1991 г. - с открития патронаж на Запада, който му прощава без проблеми обвинения в сътрудничество с мафията и всеобщата корупция. Този балкански Порошенко сега създава изкуствена черногорска православна църква, за да каже „довиждане за останалите!“ На Сърбия. И инициативата му дразни местното население, страдащо от безработица и високи цени на стоки от първа необходимост.   Черногорската икономика е поредният опит за оцеляване чрез туризма и чуждестранните заеми, за които безсрамно се разменят останките на националния суверенитет. В същото време, докато агитира жителите за влизане в НАТО, властите ги плашат със заплаха от албанските сепаратисти.    Албанският фактор е ключов проблем в Северна Македония, която наскоро беше преименувана по искане на гръцкото правителство. Тази особена държава преживя през 2001 г. гражданска война между македонската и албанската общност. САЩ са арбитър в този конфликт, като изцяло контролират региона от военната база „Бондстийл“, разположена на територията на Косово, иззета от Сърбия. Македонските власти послушно следват руслото на политиката на Вашингтон. В противен случай те са заплашени от отделяне на албано-говорящите региони, които вече се ползват с пълно самоуправление - а бедните безработни младежи се набират в редиците на престъпно-националистическите групи, които обявяват за своя цел борбата за Велика Албания.  Македонската столица Скопие е ясен пример за това до какви крайности може да стигне източноевропейският национализъм, ако не е сдържан с материални средства. В центъра на македонската столица са изградени над четиридесет паметници, които представляват апотеоза на политическия и архитектурен кич.   На първо място, това са гигантските паметници на Александър Велики и баща му Филип II, които са представени от основателите на голямата македонска държава - като по този начин предизвикват възмущение от гръцкото правителство. Освен това от камък са увековечени всички известни или напълно непознати личности, които поне донякъде участват в македонската история - от император Юстиниан и българския цар Самуил до множество представители на местното националистическо движение.   За тях бяха изразходвани около 500 милиона долара - което представлява огромна сума за малката и бедна страна.    Сърбия също е в застой - бившият метрополия на разпадащата се югославска държава, която се намира в политически шпагат между Москва и Брюксел. Столицата й, Белград, запази известна оригиналност поради изолацията и войната - за разлика от повечето други източноевропейски столици, които се развиват според модела и подобието на един неолиберален модел. Европа все още не е усвоила този древен град на брега на Дунав и Сава - макар че през миналия век го бомбардира и стреля по него три пъти. Проблемите на Сърбия обаче напълно копират проблемите на другите балкански републики. Деиндустриализацията и липсата на работни места водят до масова миграция на работещото население. С годините тази тенденция само се засилва - въпреки факта, че местните власти се опитват да защитят вътрешния пазар от притока на чужди стоки. Но това е практически невъзможно да се направи - в края на краищата самият процес на разпадането на социалистическата Югославия беше стартиран именно с цел да се отвори пазарът й за европейски стоки и американски войски, които днес обграждат Сърбия от всички страни. А руините на унищожените през 1999 г. обекти, които все още стоят в центъра на Белград, ни напомнят за цената на неподчинението на империалистическата диктатура.    Съдбата на бившите югославски републики е подобна на сценария на забавен филм с тъжен край, характерен за известните филми на Емир Кустурица. Тридесет години независимост ги превърнаха в колонии на страните от първия свят, а постоянната икономическа криза провокира растежа на социалните противоречия, умножени от старата етническа омраза. Те се натрупват, растат - и един ден могат да избухнат във вулкана на следващата Балканска война.  ", "date": "2020.02.02", "title": "\"Взгляд\": Балканите могат да се взривят от вулкана на войната"}
{"url": "http://epicenter.bg/article/Glavniyat-prokuror-Ivan-Geshev-shte-dade-izvanreden-brifing-dnes-na-pristanishte--Varna---Zapad-/205587/3/0", "text": "Главният прокурор Иван Гешев ще даде извънреден брифинг днес на пристанище „Варна – Запад“ . Това съобщиха от пресцентъра на Апелативна прокуратура – Варна.   На брифинга ще присъства и главният секретар на МВР Ивайло Иванов, като се очаква на място да е и министърът на околната среда и водите Емил Димитров. Поводът за визитата е във връзка със скандала около складираните на варненското пристанище контейнери с боклук от Италия. Очаква се днес да бъде взето решение за извозването на отпадъците от зоната. На 30 януари 2020 г., Районната прокуратура във Варна започна проверка и оглед на още 102 контейнера с отпадъци от Италия, които са складирани на пристанище Варна-запад. В огледа участваха и разследващи полицаи от ОД на МВР и представители на ДАНС, митница и РИОСВ. Новите 40-футови контейнери са установени в хода на разследването по образуваното досъдебно производство на 16 януари тази година. Както информира тогава на брифинг Районната прокуратура във Варна, делото се води по член 353г, ал. 1 от Наказателния кодекс и е по повод разтоварени на пристанище Варна-запад 25 контейнера на 9 октомври м. г. Този текст визира наказателната отговорност на всеки, който в нарушение на установения ред пренася отпадъци през границата. Изпращачът и на тези 102 контейнера е същият - фирма \"Дентиче пантелоне“ от град Салерно. Същият е и получателят на товара - фирма \"Блацион“ ООД, която е регистрирана в София. Огледът трябваше да установи дали отново е налице разминаване между посоченото в митническите документи и реалното съдържание на контейнерите. Както вече информира пресцентърът на Апелативната прокуратура, товарът е манифестиран като пластмаса и каучук. И тези 102 контейнера са с режим на временно съхранение до 90 дни, както и първите 25. Срокът на временното съхранение обаче е изтекъл. Постъпило е и искане за реекспорт от транспортиралия контейнерите до Варна превозвач \"Maersk“ за 28 от тях. Втората пратка с италиански отпадъци започва да пристига на 21 октомври миналата година. Тогава са разтоварени на пристанище Варна-запад 29 контейнера. На 6 ноември – други 28, на 22 ноември – 20, а на 29 ноември – още 25 контейнера. При отварянето на част от първата пратка с италиански боклук в присъствието на наблюдаващия делото прокурор от Районната прокуратура във Варна, представители на РИОСВ, митница и МВР се оказа, че съдържат текстилни, стъклени и дървени отпадъци, а не декларираните пластмасови и каучукови. Тогава беше установено също, че италианският боклук не е транспортиран във вакуумирани бали, както се изисква по закон. Досъдебното производство за контейнерите с отпадъци от Италия, което се ръководи от Районната прокуратура във Варна, е взето на специален надзор от Апелативната прокуратура в изпълнение на разпореждане на главния прокурор на Прокуратурата на Република България Иван Гешев. След разпореждането административният ръководител на Апелативната прокуратура във Варна определи надзорен прокурор, който оказва методическа помощ и следи за срочното и качественото изпълнение на разследването.  ", "date": "2020.02.02", "title": "Главният прокурор Иван Гешев ще даде извънреден брифинг днес на пристанище „Варна – Запад“"}
{"url": "http://epicenter.bg/article/23-dushi-sa-zadarzhani-pri-aktsiya-na-patya-v-Plovdiv--dvama-ot-tyah-za-podkup/205591/3/0", "text": "23 лица задържа пловдивската полиция, от които двама с подкуп, при крупна акция на пътя. Това съобщи за Радио \"Фокус\"-Пловдив говорителят на ОДМВР. Акцията е проведена под наблюдение на Окръжна прокуратура Пловдив. В рамките на 36 часа полицията в Пловдив проведе специализирана полицейска операция на територията на областта за проверка на водачи на МПС по ЗДВП. Проверени са били 2011 МПС и 2633 ма водачи на територията на областта. Съставените АУАН са 179, а наложените глоби по фиш 201 броя. За различни нарушения са образувани 36 досъдебни производства и 2 бързи. Двама от проверените водачи-един на територията на Пловдив и един в Асеновград, са се опитали да дадат подкуп на проверяващите ги униформени служители и са задържани на основание чл.304 а от НК. При 26 от проверените водачи дрегерът е показал, че са шофирали под въздействие на алкохол с над 1.2 промила, а при 16 души е отчел под 1.2 промила. Шестима са задържаните водачите, управлявали МПС под въздействие на наркотични вещества. 74 от проверените шофьори са били без поставен обезопасителен колан,а 52 от автомобилите са били технически неизправни. Десет от автомобилите са били без сключена застраховка Гражданска отговорност , а 49 от проверените лица са били с нередовни документи. 21 са констатираните нарушения свързани с неспазване на светлинни сигнали и пътна маркировка. Санкционирани за други нарушения по Закона за движение по пътищата са 203 от проверените водачи. Като резултат от проведената акция на територията на област Пловдив за различни криминални престъпления са задържани 23 лица. Най- голям брой нарушители са установени в Хисар, където 5-ма от водачите са шофирали след употребата на алкохол и един под въздействие на наркотици. Най-високият отчетен показател в населеното място е 1.84 промила. В Раковски шофирали след употреба на алкохол са били 3- ма от водачите, като най- високият отчетен показател е 1.79 промила.  ", "date": "2020.02.02", "title": "23 души са задържани при акция на пътя в Пловдив, двама от тях за подкуп"}
{"url": "http://epicenter.bg/article/11-dushi-sa-zadarzhani-pri-aktsiya-sreshtu-bitovata-prestapnost-vav-Varna/205593/3/0", "text": "11 души са задържани при спецоперация във варненските села около Синдел и Белослав, съобщава БНТ. Всички те са криминално проявени и уличени в извършването на много престъпления.    Спецоперацията е ръководена от главният секретар на МВР Ивайло Иванов. На място са пристигнали главният прокурор Иван Гешев и екоминистърът Емил Димитров.    Срещу повечето задържани има по няколко разследвания и част от тях не изпълняват мерките си за неотклонение. ", "date": "2020.02.02", "title": "11 души са задържани при акция срещу битовата престъпност във Варна"}
{"url": "http://epicenter.bg/article/Ivaylo-Ivanov--Blizo-500-kilograma-e-zadarzhaniyat-v-Sofiya-kokain-/205597/3/0", "text": "Близо 500 килограма е задържаният в София кокаин. Това съобщи главният секретар на МВР Ивайло Иванов, по време на брифинг във Варна, предаде репортер на Радио „Фокус“ – Варна. Става въпрос за голяма пратка наркотици на стойност милиони, която бе заловена преди дни в столицата. Ясно е към момента, че кокаинът е от държава извън ЕС.    По думи на Ивайло Иванов, наркотикът е бил импрегниран в кашони с цитрусови плодове. „Работата по случая продължава. Колегите рано тази сутрин са успели да изпразнят кашоните, защото вече е сигурно, че дрогата е била импрегнирана в кашоните, а не в плодовете. Това е нещо ново, защото не е в пакети или други предмети, където наркотикът може да бъде намерен“, подчерта Ивайло Иванов.    Кашоните са близо 6700 и вече са прибрани, като се охраняват денонощно от служители на жандармерията.    „Назначени са съответните експертизи, но пак казвам – това е нов начин и за нас. Към момента най-важното е да успеем да извадим наркотика“, подчерта главният секретар на МВР. По първоначална информация в кашон има между 80 до 100 гр. кокаин, което означава, че задържаното количество наркотик е в порядъка на около 500 килограма.    „Информацията, с която разполагаме е, че кокаинът е с изключително високо качество и след като бъде премесен с други вещества, стойността му на пазара би възлязла на близо 100 млн. лв. Към момента е ясно и това, че наркотикът е стигнал до Европа по море, след което пристига в България, като по всяка вероятност е предназначен за родния пазар. „Каналите, по които е бил вкаран в страната са стари и познати за службите“, каза в заключение Ивайло Иванов. ", "date": "2020.02.02", "title": "Ивайло Иванов: Близо 500 килограма е задържаният в София кокаин!"}
{"url": "http://epicenter.bg/article/Vrashtame-v-Italiya-28-konteynera-s-otpadatsi/205598/3/0", "text": "28 от пристигналите до момента 127 контейнера с италиански боклук на пристанище Варна-запад получиха разрешение за реекспорт. Това обяви във Варна главният прокурор Иван Гешев, който лично дойде на пристанището.    Част от товара, който пристигнал на пристанището от 9 октомври до 25 ноември 2019 година, получи разрешение за реекспорт след работно съвещание в прокуратурата. Както е известно, по вноса на контейнерите с отпадъци от Италия се води досъдебно производство в Районната прокуратура във Варна по член 353г, ал. 1 от Наказателния кодекс.    Смесеният боклук, който е обявен като пластмасови отпадъци и каучук, а съдържа текстилни, стъклени и дървени отпадъци, ще бъде върнат на изпращача – италианската фирма \"Дентиче пантелоне\" от град Салерно.    Получател на 127 контейнера е фирма \"Блацион\" ООД, която е регистрирана в София. Отпадъците от Италия са били предназначени за \"Trash Universe\" ЕООД в град Гълъбово, където е трябвало да бъдат изгорени.    Реекспортът ще бъде осъществен от контейнерния превозвач \"Maersk\". 40-футовите контейнери с италиански боклук са в режим временно съхранение до 90 дни, чийто срок е изтекъл за по-голямата част от тях.  ", "date": "2020.02.02", "title": "Връщаме в Италия 28 контейнера с отпадъци"}
{"url": "http://epicenter.bg/article/I-glavniyat-aktsioner-na--quot-Levski-quot--e-zadarzhan-v-Dubay-zaedno-s-Bozhkov/205600/3/0", "text": " съобщи БНР. Властите в емирствата са изпратили официално потвърждение до българските власти и за ареста на Попов.      Във Варна главният прокурор Иван Гешев потвърди, че издирваният бизнесмен Васил Божков е задържан в ОАЕ и заяви, че се изготвят необходимите документи за екстрадицията.  (член на надзора на \"Левски\"). \r\n Предстои изпращане на документи за екстрадиция, което ще се направи по процедурата, която е правена до момента и в други такива случаи, информира Гешев. \r\n Главният прокурор съобщи, че се действа по начина, както е било и за Цветан Василев, и за Арабаджиеви, и за Баневи, и за Димитър Желязков. „Виждате резултатите\", коментира Иван Гешев. \r\n", "date": "2020.02.02", "title": "И главният акционер на \"Левски\" е задържан в Дубай заедно с Божков"}
{"url": "http://epicenter.bg/article/Geshev-za-pitaneto-za-prezidenta--Prokuraturata-ne-vodi-lichni-bitki--a-bitka-za-spazvane-na-zakona/205606/3/0", "text": "Прокуратурата няма лично отношение и не се водят лични битки, а битката е за спазване на закона. Няма разследване около президента в момента. Това заяви пред журналисти на пристанище \"Варна-Запад\" главният прокурор Иван Гешев по повод питането до КС за имунитета на президента и аудио записите с Румен Радев и шефа на ВВС.    \"Главният прокурор беше сезиран от наблюдаващия прокурор, според когото има неяснота по приложението на чл. 103 от Конституцията. Това, което направих, е действие на институционално ниво - сезирах Конституционния съд, тоест няма нищо лично в това\", поясни Иван Гешев.    \"Аз питам Конституционния съд по въпросите, които са ми поставени от наблюдаващите прокурори. Какво трябваше да направя аз с това дело - да го изтрия, да го унищожа? Постъпих по единствения възможен начин - да сезирам КС\", изтъкна Гешев.    Гешев припомни, че от действията на прокуратурата са недоволни всички, към които тя се е насочила, за да ангажира тяхната наказателна отговорност. \"Защитни тези може да има всякакви от хората, които евентуално са нарушили закона\", каза още Гешев.  ", "date": "2020.02.02", "title": "Гешев за питането за президента: Прокуратурата не води лични битки, а битка за спазване на закона"}
{"url": "http://epicenter.bg/article/Za-vtori-den-e-registriran-temperaturen-rekord-v-Silistra/205601/2/0", "text": "За втори ден днес е регистриран температурен рекорд в Силистра за февруари, показва справка от метеорологическата обсерватория.    Измерена е температура 17.6 градуса към 14.00 часа.    Досега на датата 2 февруари най-топло е било през 2016 година - 15.5 градуса.", "date": "2020.02.02", "title": "За втори ден е регистриран температурен рекорд в Силистра"}
{"url": "http://epicenter.bg/article/Nikolay-Radulov--Vasil-Bozhkov-shte-si-plati--za-da-ne-bade-ekstradiran-v-Balgariya-/205602/2/0", "text": "Хазартният бос Васил Божков ще си плати, за да не бъде върнат в България. Такава теза развива експертът по сигурност, преподавател и бивш главен секретар на МВР проф. Николай Радулов.   Той припомня случая с Христофорос Аманатидис-Таки. Пред БНТ той даде пример с това, че в Обединените арабски емирства (ОАЕ), където се е укривал Божков, се намира и Христофорос Аманатидис-Таки. Таки беше първо арестуван, но после освободен. В крайна сметка така и не беше върнат в България.    \"Васил Божков има много повече пари от Таки и не вярвам по толкова бърз и делови начин да бъде върнат\", коментира Радулов.  \"Г-н Божков най-вероятно има сметки от 1 млрд., тези сметки могат да бъдат прехвърлени\", каза още той.  На въпрос на водещия защо Божков е казал, че се намира на Балканите, Радулов отговори, че това е приемлив за общуване с медиите начин - \"лъже си сутринта, лъже си следобед\".    Експерти изтъкват, че един милион дирхама инвестиция в имот са 275 хиляди щатски долара и отварят вратите на Дубай за всеки.  С ОАЕ България няма споразумение за реадмисия. А практиката показва, че емирствата често отказват екстрадиция по различни причини дори на малкото страни, с които имат подписани такива споразумения.  ", "date": "2020.02.02", "title": "Николай Радулов: Васил Божков ще си плати, за да не бъде екстрадиран в България!"}
{"url": "http://epicenter.bg/article/MVnR--Dvamata-balgarski-grazhdani--izleteli-ot-Uhan--pristignaha-vav-Frantsiya/205603/2/0", "text": "Двамата български граждани, заявили, че искат да напуснат китайския град Ухан във връзка с разпространението на новия коронавирус, пристигнаха във Франция с френски самолет в рамките на общоевропейска операция. Това съобщиха от пресцентъра на МВнР. Самолетът се приземи на летище в град Истр, Южна Франция в 15:32 ч., българско време, на 2 февруари 2020 г. На борда на самолета има 251 пътници от десетки националности. Веднага след пристигането във Франция е създадена организация българските граждани да бъдат доведени в България с военно-транспортния самолет „Спартан“, придружавани от медицински екип от Военно-медицинска академия. Те ще останат във ВМА под карантина. Очаква се военно-транспортният самолет „Спартан“ да излети, с двамата български граждани на борда за България, около 17 ч. българско време. Министерството на външните работи чрез посолствата ни в Пекин и Париж, както и Генералното ни консулство в Шанхай, съдейства за заминаването на българските граждани от Китай. Общоевропейската операция по улесняване на гражданите на съответните държави, включително и българските, да напуснат Ухан бе организирана от френските власти в сътрудничество с властите на Китай.  ", "date": "2020.02.02", "title": "МВнР: Двамата български граждани, излетели от Ухан, пристигнаха във Франция"}
{"url": "http://epicenter.bg/article/Emil-Dimitrov--Iskam-parvo-50--ot-balgarskite-boklutsi-da-se-goryat--a-sled-tova-da-se-priemat-chuzhdi/205604/2/0", "text": "Искам да бъде въведена квота - първо 50% български боклуци да се горят, а след това да се приемат чужди. Това заяви министърът на околната среда и водите Емил Димитров, по време на брифинг на пристанище „Варна – Запад“, предаде репортер на Радио „Фокус“ – Варна.   Успоредно с това ще бъдат затворени няколко вносители на отпадъци, ще бъдат наложени драстични правила за брокерите, като по всяка вероятност те ще отпаднат от пазара. Емил Димитров допълни, че това което в момента се случва под ръководството на главния прокурор Иван Гешев и координацията, която е била извършена по указания на министър-председателя е – всички министерства ангажирани с тази дейност да налагат изключително строг контрол. „Затваряме пристанища, ж.п. входовете към страната и ще изпратим кадри по вътрешнообщностните митници и граници, където има пунктове за въвеждане на отпадъци в България. Целта е да могат специалистите още на място да ги връщат. А всичко което е вече тук - ще бъде подложено на сериозен контрол. Реално проблемът се отнася до това, което вече е внесено. Уплашени, че ще намерим контейнери, ги изхвърлят по всякакви дерета, за да могат да кажат – вижте колко е зле, къде е държавата? Но това е резултат на усилията, които се полагат от страна на институциите и показва, че наистина се действа ефективно в тази насока“, категоричен бе министърът на околната среда и водите. Емил Димитров подчерта, че когато всички министерства и институции координират усилията си, гражданите ще видят нагледно как работи системата. Екоминистърът допълни, че в момента предстои на много централи да им се направи ОВОС, като вниманието на институциите е заострено. „Целта не е да се затварят централите, а да продължат работа, но с филтри и всичко, което Законът изисква от тях“, коментира министърът на околната среда. На въпрос дали ще има и физически контрол спрямо пратките с боклук, Емил Димитров потвърди и допълни: „Изготвен е списък, който ще бъде предоставен на митницата. В него ще фигурират имената и телефоните на инспекторите и когато имат съмнение за даден контейнер, ще бъде сигнализиран точно определен човек, който ще идва от София, за да извърши проверката. Ако контейнерът не отговаря, веднага се връща“.  ", "date": "2020.02.02", "title": "Емил Димитров: Искам първо 50% от българските боклуци да се горят, а след това да се приемат чужди"}
{"url": "http://epicenter.bg/article/Borisov-blagodari-na-Makron-za-sadeystvieto-na-Frantsiya-za-izvezhdaneto-na-balgarite-ot-Uhan/205607/2/0", "text": "Министър-председателят Бойко Борисов изпрати писмо до президента на Френската република Еманюел Макрон, в което от името на българското правителство и от свое име изразява огромна признателност за съдействието, което Франция оказа за извеждането на двамата български граждани от град Ухан, Китай, на борда на френския самолет.    „Българските граждани ще запазят топъл спомен за решителните действия на Франция, за проявената изключителна съпричастност и солидарност в този труден за цялата международна общност момент, в който тя помогна за спасяването от коронавируса на гражданите на десетки държави“, изтъква още премиерът Борисов в писмото си до френския президент Макрон. ", "date": "2020.02.02", "title": "Борисов благодари на Макрон за съдействието на Франция за извеждането на българите от Ухан"}
{"url": "http://epicenter.bg/article/Ofitsialno--Vasil-Bozhkov--Georgi-Popov-i-Aleksandar-Tumparov-sa-litsata-zadarzhani-v-OAE/205608/2/0", "text": "Обединените арабски емирства официално са потвърдили, че Васил Божков е арестуван.    Новината съобщи главният прокурор Иван Гешев във Варна.  Заедно с бизнесмена има задържани още две лица. Това са избягалите с него висши мениджъри във фирмата му Георги Попов и управителят на \"Еврофутбол\" Александър Тумпаров (член на надзора на \"Левски\"). Предстои изпращане на документи за екстрадиция, което ще се направи по процедурата, която е правена до момента и в други такива случаи, информира Гешев.   Главният прокурор съобщи, че се действа по начина, както е било и за Цветан Василев, и за Арабаджиеви, и за Баневи, и за Димитър Желязков. „Виждате резултатите\", коментира Иван Гешев.   ", "date": "2020.02.02", "title": "Официално: Васил Божков, Георги Попов и Александър Тумпаров са лицата задържани в ОАЕ"}
{"url": "http://epicenter.bg/article/Boyko-Rashkov--Razglasyavane-na-SRS-se-nakazva-sas-zatvor-do-5-godini/205609/2/0", "text": "  До 5 години лишаване от свобода грозят длъжностното лице заради публично разгласяване на СРС-та. Това заяви Бойко Рашков, бивш председател на бюрото за контрол на СРС в ефира на БТВ. Той бе гост на предаването \"120 минути\".   \"В момента прокуратурата е допуснала груби грешки, грубо нарушение на закона с публичното оповестяване на записи с вероятното участие на президента Румен Радев и началникът на ВВС ген.-майор Цанко Стойков. Това е с цел да се посегне на държавния глава - олицетворение на единството на нацията и представляващ България пред света\", подчерта Бойко Рашков.   Изключение прави само ако става дума за опазване на националната сигурност, подчертава Рашков.    подчерта той и добави:  „Зa мeн въпpocът c пyбликyвaнeтo нa тeзи мaтepиaли – нeщo, кoeтo e oзaглaвeнo пocтaнoвлeниe, нямa бeлeзитe нa юpидичecки дoкyмeнт, пpaвeн, пpoцecyaлeн aкт, и звyкoзaпиcи, cнeти нa xapтиeн нocитeл, зa мeн тoвa e нeдoпycтимo!“   „Чл. 145 e гapaнциятa, чe и зaбpaнaтa в чл. 32 oт Зaĸoнa зa CPC щe ce cпaзи. Πo тaĸъв нaчин ниe oxpaнявaмe ocнoвнитe пpaвa и cвoбoди нa гpaждaнитe – зaбpaнявaйки изнacянeтo нa инфopмaция чpeз пpилoжeни cпeциaлни paзyзнaвaтeлни cpeдcтвa. Toвa e peцидив\", категоричен е юристът.   Според него задължително трябва да се извърши проверка дали процедурата по използване на СРС е спазена.  казва Рашков.   Рашков посочи, че  , изтъкна той. Той коментира и твърдението на държавното обвинение, че според НПК наблюдаващият прокурор може да позволи огласяване на материали по дадено дело, като каза, че двете неща нямат нищо общо. И се обърна към водещия с риторичен въпрос: \"Смятате ли, че един прокурор може да се позове на правна норма и да позволи престъпление?!\"   Бойко Рашков каза още, че прилагане на СРС спрямо военен може да стане само с разрешение от военен съд. Попитан как президент се закача на СРС, Рашков отговори - \"по обичайната практика\" - като е започнало подслушване на човек, с когото той често разговаря и така се стига до запис, който се появява след 9 месеца. На въпрос колко далеч достига тази практика, Рашков отговори \"както е удобно на съответните служби\", но направи уточнението, че стои въпросът за спазването на закона.  \"По конституция, ако има данни за извършено умишлено престъпление този (прокурорския) имунитет се снема от Висшия съдебен съвет и аз мисля, че ВСС трябва да разгледа този въпрос\", каза още Бойко Рашков. Той призова съвета да провери главния прокурор Иван Гешев за това дали е спазена процедурата по прилагане на СРС.  \"Апелирам (ВСС - бел.ред.) да го направят. Въпрос на чест е ВСС да упражни своите правомощия, да провери този случай и да излезе пред обществото със свое решение. Иначе ВСС ще остане в дълг, тъй като само преди месец и половина - два избраха този човек за главен прокурор и на него се залагаше, имаше очаквания\", каза той.  \"Какво искаме да кажем с това, което направи Гешев като една от първите си стъпки като главен прокурор? Какво искаме да кажем пред света? Да орезилим държавата\", попита още Бойко Рашков.      ", "date": "2020.02.02", "title": "Бойко Рашков: Разгласяването на СРС-та е с цел да се посегне на президента!"}
{"url": "http://epicenter.bg/article/Prof--Nikola-Filchev--Geshev-e-reshitelen-chovek--a-obshtestvoto-ima-nuzhda-ot-tova/205610/2/0", "text": "\"Още преди време казах, че смятам Гешев за решителен човек. А обществото има нужда от това. Престъпниците в затвора!”. Това каза в интервю за предаването \"Неделята на NOVA\" по Нова телевизия бившият главен прокурор проф. Никола Филчев.    \"Има сериозна необходимост от тълкуване на нормата от чл. 103 от Конституцията относно имунитета на президента. Касае се за потребност, а не за някакви задявки с президента. Става дума за рутинни действия на прокуратурата, които не са нито подвиг, нито някакви драматични изпълнения, че да пораждат толкова вълнение в обществото\". Така проф. Филчев коментира искането на Гешев за тълкуване на разпоредбата за имунитета на държавния глава, отправено преди седмица към Конституционния съд.    Според Филчев този въпрос има най-малко две тълкувания на два различни органа. \"Едното е автентично - това на КС, но е относно имунитета на народните представители, където има и ред по отношение имунитета на президента. През 1995 г. Общото събрание на Наказателните колегии, по повод делото срещу Тодор Живков, също тълкува разпоредбата на член 103\", обясни Филчев.    „На 100 метра от Съдебната палата, в неговата си къща, президентът обсъжда мястото и ролята на прокуратурата. Целта на неговите дебати била да се извади прокуратурата от съдебната система. Но когато това се случи, тя щяла да се предаде към партийната власт, която се формира от управляващата партия. Следователно изваждаме прокуратурата от независимата съдебна власт и я даваме в ръцете на управляващата партия. Това ли е целта на конституционните промени, които възнамерява да проведе Радев?”, запита Филчев.      „Съгласно член 145 А от НК информацията, събрана чрез СРС-та може да се използва за две цели - за запазване на националната сигурност или за нуждите на наказателното дело. В същото време Наказателно-процесуалният кодекс казва, че наблюдаващият прокурор може да разреши да се разгласят всички материали по разследването. Първата норма е общата, а втората - специалната. Стане ли добитата информация чрез СРС част от доказателствата по делото, тя се подчинява на специалния режим, предвиден в НПК, а това означава, че прокурорът може да назначи тази информация да бъде разгласена”, каза още Филчев.  И подчерта, че е автор на всички тези изменения в НПК и НК. Филчев смята още, че Военната прокуратура трябва да разследва военнослужещи. \"Но делото е започнало под юрисдикцията на Специализираната прокуратура, като в неговия ход се разбира, че има военнослужещи, което вече води до промяна на подсъдността\" , поясни бившият главен прокурор.  ", "date": "2020.02.02", "title": "Проф. Никола Филчев: Някаква секретарка призовала главния прокурор да се яви в президентството с SMS"}
{"url": "http://epicenter.bg/article/Prof--Bliznashki-za-sblasaka-Radev---Geshev--Prokuraturata-deystvashe-pravilno-/205611/2/0", "text": "Ситуацията е доста поучителна, определени среди се опитват да създадат истерия около това.  . Абсолютно означава някакво явление, което няма изключение. Самият член 103 показва нещо друго - че има изключение от общото правило, посочвайки държавната измяна и нарушаване на конституцията. Това заяви в предаването \"Неделята на NOVA\" преподавателят по конституцинно право и министър-председателет в периода август-ноември 2014г. проф. Георги Близнашки.  \"Тук имаме фундаментален проблем и той е, че това са двете висши престъпления и те не са установени по законодателен ред. Това налага да има съответно тълкуване. Там има една предаврителна фраза, наказателно-процесуалният кодекс се измени няколко пъти и е много важно да се фиксира предварителната проверка на прокуратурата дали е част от досъдебното производство и какво трябва да се направи със събрания материал\", смята той.  \" . Абсолютен имунитет са имали абсолютните владетели и от историята знаем как завършва животът им. Всички трябва да са готови да носят отговорност. Друг е въпросът за процедурите и за начина, по който това трябва да бъде осъществено. За това е много важно хората на върха на държавата да знаят, че носят отговорност\", каза още Близнашки.    \"Много съжалявам, че президента с такава лекота направи тази крачка. Смятам, че прокуратурата действаше правилно и в обществен интерес\", добави професорът.  Близнашки направи аналогия с процедурата по импийчмънт срещу Тръмп, която започна след като офицер даде показания, според които се накърнява обществения интерес.    \"Мнозина се опитват да осуетят решението на Конституционния съд, защото не знаят какво ще последва. Аз се надявам тази история да завърши по един легитимен начин.   При тази сутиация, единственият начин да излезеш от ситуацията е да подадеш оставка. Ясно ми е, че това няма да се случи\", заяви още проф. Близнашки.", "date": "2020.02.02", "title": "Проф. Близнашки за сблъсъка Радев - Гешев: Прокуратурата действаше правилно!"}
{"url": "http://epicenter.bg/article/Epidemiolog--Trudno-e-da-se-kazhe-koga-shte-ima-vaksina-za-koronavirusa/205613/2/0", "text": "Трудно е да се правят прогнози кога ще излекуваме новия коронавирус от Китай. Все още всичко е много ново и знаем малко. Времевият хоризонт за ваксина може да варира между няколко месеца и година.   Това заяви в ефира на БТВ епидемиологът д-р Петър Марков от Оксфордския университет, който бе гост на предаването „120 минути“.   Д-р Марков поясни, че първоначалната хипотеза за произход на вируса от змии е била отхвърлена. Той подчерта, че първите заразени хора са участвали в бизнеса с продажба на диви животни в град Ухан, провинция Хубей.    Въпреки това все още не е ясно от какво животно е произлязла заразата.    По думите му страните по света трябва да са благодарни на Китай за взетите мерки за контрол на инфекцията. Така се дава възможност на останалите да вземат адекватни и навременни решения за ограничаване, допълни Марков.    „Вирусът е нов не само за Европа, но и за целия свят. Именно това е главното предизвикателство – да контролираме заразата. За нас е важно да знаем ключови характеристики. За момента знаем много малко за вируса“, обясни епидемиологът.    Според него винаги е повод за притеснение, когато има над 14 хил. заразени и над 300 загинали.    Д-р Марков изтъкна, че основните посоки за подготовка за овладяване на коронавируса са три:    - Тест, който да покаже дали даден човек е заразен;    - Екип от експерти, който да наблюдава заболелите;    - Клиничен капацитет – достатъчно лечебни заведения, които да приемат пациенти.    Също така докторът поясни, че епидемията от 2015 г., избухнала в Южна Корея, се дължи на т.нар. Близкоизточен респираторен синдром, възникнал в Саудитска Арабия.    „Той продължава да е проблем за Саудитска Арабия. За него се знае, че произлиза от камили и има висока степен на смъртност“, обясни експертът.    Според него отразяването на темата за новия коронавирус в българските медии е трезво и умерено.  ", "date": "2020.02.02", "title": "Епидемиолог: Трудно е да се каже кога ще има ваксина за коронавируса"}
