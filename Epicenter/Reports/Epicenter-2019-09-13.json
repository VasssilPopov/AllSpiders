{"url": "http://epicenter.bg/article/Dimitar-Nikolov--V-razlichnite-gradove-ima-razlichni-prichini-za-smyanata-na-kandidat-kmetove-/192669/2/0", "text": "Много преди да стартират номинациите за местна власт, Изпълнителната комисия даде анонс, че където има слаби резултати на изборите за европарламент, ще следват рокади и поемане на политическа отговорност. Това заяви пред БНТ заместник-председателят на ГЕРБ и кмет на Бургас Димитър Николов.    \"В различните градове има различни причини за смяната на кандидат-кметове. Администрацията на партията се справя отлично, в момента Изпълнителната комисия взима решения, когато е необходимо, тежестта е достатъчно солидна за адекватни реакции\", добави той.    \"Структурата в Ямбол е единна. Одобриха номинацията, не забелязах някакви напрежения. ГЕРБ със своите решения дава възможност за един нов поглед и по-добри перспективи\", заяви Николов.    \"Всеки кандидат ще има силно подчертана индивидуална програма\", каза още той.", "date": "2019.09.13", "title": "Димитър Николов: В различните градове има различни причини за смяната на кандидат-кметове "}
{"url": "http://epicenter.bg/article/Borisov-izrigna-sreshtu-rakovodstvoto-na--quot-Horizont-quot--Glavanatsi--Iskam-im-ostavkata/192638/2/0", "text": " с тези думи премиерът Бойко Борисов коментира пред журналисти в Русе отстраняването от ефир на журналистката от БНР Силвия Великова, чийто ресор е съдебната система.   Попитан кой го прави, премиерът Борисов отговори: \"И аз не мога да схвана кой\".   \"  Може би от 20 години, като главен секретар тя ми беше криминална журналистка, отговаряше за МВР, после като кмет и като премиер ме е отразявала. Даже и на празници, винаги сме се поздравявали, вярвам, че тя ще го каже.    Това разказа министър-председателя импровизиран брифинг по повод отстраняването от ефир на Силвия Великова. \"  и никога не съм го виждал, освен, ако така някъде случайно не е застанал до мене.    Какво повече да направя –   И аз вече не мога да схвана и кой? Защото да правиш такава глупост в този ден\".   Запитан дали вижда в казуса намесата на ДПС или на прокуратурата, отговори: \"Не мога да кажа кой, аз знам какво щях да направя като председател на ГЕРБ, ако не я бяха върнали\".   \"Аз направих вчера каквото можах, всичко направих. И самата журналистка ми благодари. Аз я уважавам много и като човек, и с различно мниние, и със своите грешки. Както и аз имам своите грешки, но са човешки, това е нормално. След като аз казах, че ще искам оставката на този директор през парламента, ако не беше върнал журналиста на работа, друго не мога да напрява\", подчерта Борисов..   ", "date": "2019.09.13", "title": "Борисов изригна срещу ръководството на БНР: Главанаци! Искам им оставката (Видео)"}
{"url": "http://epicenter.bg/article/Direktorat-na--Horizont--podade-ostavka-/192637/2/0", "text": " съобщи bTV, като се позова на самия Кръстев.    Според Кръстев всеки трябва да си носи отговорност за действията. \"Това е морален акт\", споделил той.       Днес пред сградата на радиото се проведе безпрецедентен журналистически протест срещу решението на радиото да свали от ефир съдебния журналист Силвия Великова.      Не ми е оказван натиск за свалянето на Силвия Великова от ефир, подчерта днес Кръстев.      Комисията за регулиране на съобщенията обяви, че започва проверка на спирането, със случая се зае и СЕМ.     като специално се е чул с нея, за да разбере какво се е случило.    „Разпоредих, аз не познавам директора на БНР, никога не съм го виждал, помолих да му предадат, защото изпълнителната власт само дава парите и не се меси. Казах му, че все пак съм и председател на партия, което ме прави шеф на най-голямата парламентарна група, която е гласувала за неговия избори и,  ”, закани се Борисов.     Кръстев повтори основните тези от разпространената по-рано днес позиция на държавното радио - че водещата не е сваляна от ефир, а са направени промени в графика на водещите по две причини: заради наказателно постановление от Съвета за електронни медии за изнесени в ефир лични данни на непълнолетен в подготвено от Великова съдържание, както и за участие на журналиста по време на годишния й отпуск в предаване на БНР с призив слушателите да вземат участие в протест.   Той неколкократно нарече случилото се \"лична грешка\" и подчерта, че не му е въздействано.  ", "date": "2019.09.13", "title": "След настояване на премиера директорът на „Хоризонт” Николай Кръстев подаде оставка "}
{"url": "http://epicenter.bg/article/Komitet-vse-pak-izdiga-Siderov-za-kmet--iska-stop-na-gey-paradite/192648/2/0", "text": "Волен Сидеров все пак изглежда ще се кандидатира за кмет на София, след като вчера обяви, че „Атака“ ще подкрепи Йорданка Фандъкова (ГЕРБ). На фейсбук страницата на партията днес неочаквано се появи следното кратко съобщение със заглавие:    Постът гласи: „След вчерашните публикации в медиите за подкрепа на Йорданка Фандъкова от страна на „Атака“ за предстоящите местни избори в София, с лидера на партията Волен Сидеров се свързаха множество граждани и членове на партията с искане той да бъде издигнат за кандидат-кмет на столицата.“ Преди да анонсира подкрепата си за Фандъкова Сидеров обмисляше да участва в надпреварата за столицата.  Самата Фандъкова също коментира обрата след фейсбук-съобщението: „Г-н Сидеров често променя своите решение – първо обяви, че ще се кандидатира за кмет, след това представи друго решение. \"Нека да представи своята политическа сила.\" Столичният кмет направи изявлението пред журналисти, цитирана от Канал 3. ", "date": "2019.09.13", "title": "Комитет издига Сидеров за кмет на София, той иска забрана на гей парадите"}
{"url": "http://epicenter.bg/article/Premierat--Ikonomikata-varvi-s-takiva-tempove--che-ne-mozhem-da-smognem-s-infrastruktura/192649/2/0", "text": "Икономиката върви с такива темпове, че не можем да смогнем с инфраструктурата, заяви министър-председателят Бойко Борисов в Русе. Той изтъкна, че правителството работи едновременно по редица инфраструктурни проекти, в това число и магистралите, съобщиха от Правителствената информационна служба.   „Правим седем магистрали наведнъж“, подчерта премиерът. В крайдунавския град министър-председателят Бойко Борисов инспектира строителните дейности по новата отсечка на панорамния булевард “Придунавски”. Тя е част от проекта “Интегрирана система за градски транспорт на Русе – 2 етап“ по Оперативна програма „Региони в растеж“, който е на стойност 24 344 185,59 лв.   Проектът предвижда изграждане на пешеходна връзка - надлез между кв. „Родина 3“ и кв. „Чародейка“, реконструкция на бул. „Придунавски“ в участъка от Речната гара до ул. „Мостова“, както и изграждане на една нова пасарелка и ремонт на още две. Заложено е също изграждане на пешеходна зона по ул. „Чипровци“, рехабилитация и реконструкция по ул. „Шипка“ в участъка от ул. „Чипровци“ до бул. „България“. Ще се извърши още реконструкция и рехабилитация на пешеходния подлез при МГ „Баба Тонка“, както и надграждане на интелигентната транспортна система.   „Промяната в Русе е изключително видима. Извършва се мащабен ремонт на уличната мрежа и тротоарите в града. За 8 години над 200 млн. евро са инвестирани в Русе по различни програми“, информира премиера Борисов кметът на Русе Пламен Стоилов.   Със средства на общината се рехабилитират също междублокови пространства, за да имат гражданите по-добра среда за живеене. За първия учебен ден ще бъде пусната в експлоатация една от ключовите пътни връзки в града, а залата се е превърнала в гордост за Русе. В града се работи по още три мащабни проекта, в които се инвестират близо 30 млн. лева като целта е Русе да се обърне с лице към Дунава. „Добрите новини са всеки ден за Русе. Това, което се облагородява - с кейови стени, пасарелки, връща блясъкът на града“, отбеляза министър-председателят Бойко Борисов. В отговор на журналистически въпрос относно пътя Русе-Велико Търново, премиерът заяви, че два лота от автомагистрала „Хемус“ са на финала. А МРРБ следва да подготви два участъка от пътя Русе-Велико Търново за строителството.", "date": "2019.09.13", "title": "Премиерът: Икономиката върви с такива темпове, че не можем да смогнем с инфраструктурата"}
{"url": "http://epicenter.bg/article/Prezidentat-Radev-shte-otkrie-uchebnata-godina-na-18-to-sredno-uchilishte--quot-Uilyam-Gladston-quot-/192650/2/0", "text": "На 16 септември, понеделник, президентът Румен Радев ще присъства на официалното откриване на новата учебна година на 18-то средно училище \"Уилям Гладстон\" в София. Това съобщиха от прессекретариата на държавния глава.   Церемонията ще започне в 10.00 часа в двора на училището.   От 11.45 часа държавният глава Румен Радев ще приеме на „Дондуков“ 2 министъра на външните работи на Република Индонезия Рътно Марсуди.   ", "date": "2019.09.13", "title": "Президентът Радев ще открие учебната година на 18-то средно училище \"Уилям Гладстон\""}
{"url": "http://epicenter.bg/article/Buntat-na-balgarskite-medii-sreshtu--39-porno-zhurnalistikata-39--stigna-i-do-Bi-Bi-Si-/192651/2/0", "text": "Бунтът на българските журналисти срещу публикуването на унизителни снимки на приятелката на кандидата за кмет на София Борислав Игнатов от сайта ПИК и приравняването на публикацията с журналистика стигна до Би Би Си, съобщава . Британската медия днес излезе с материал, в който информира за острата реакция на медиите у нас срещу т. нар. \"порно журналистика\".    Публикацията със снимките провокира гнева и осъждането ѝ от популярни български новинарски издания, журналисти и политици - съобщава Би Би Си и разказва за инициативите на повече от 20 медии, която е под надслов #БезПорноЖурналистика (#NoPornJournalism). Чрез тях журналистите призоваваме правителствените институции, партиите и бизнеса да бойкотират сайтове, които не спазват етичните стандарти, да спрат легитимират тези т. нар. медии, като им дават интервюта, канят техни представители на събитията си, плащат им за рекламни и PR кампании по време на избори.    Декларацията \"Днес е денят\" призовава за поставянето на разделителна линия, пише Би Би Си и цитира текста ѝ, който гласи: \"Работата ни, честта ни, етиката и правилата ни нямат нищо общо с опита да бъде дискредитиран един от участниците в кампанията за кмет на София по несъвместим с професията ни начин... Още по-категорично възразяваме срещу онези партии и отделни политици, които легитимират подобни „медии“ като им дават интервюта, канят техни представители на събитията си, плащат им за рекламни и PR кампании по време на избори\".    Британската медия допълва картината с разпространеното от пресслужбата на държавния глава Румен Радев изявление, в което той осъжда \"замърсената медийна среда\" в страната и \"целенасоченото разбиване на професионалните и етични стандарти\" на българските журналисти. Президентът също размахва пръст към политици и партии, които публично осъждат тази \"грозна\" практика, докато, в същото време, легитимират извършителите ѝ чрез подкрепата и покровителството си, допълва Би Би Си.      Под това вътрешно заглавие Би Би Си предава и реакцията на Борислав Игнатов, в когото се \"прицелва\" сайтът ПИК и който описва снимките като \"чудовищна атака\" в прочувствената си публикация във Фейсбук.   Той отхвърля обвиненията на сайта, че партньорката му има профили в порно сайтове и споделя, че тя е била жертва на тормоз в продължение на години заради снимките от страна на човек, когото е обичала, на когото се е доверявала и който след раздялата им ги е публикувал, за да я унизи.    Въпреки вълната на критики ПИК отказва да свали снимките и стои зад решението си да ги публикува, отбелязва Би Би Си.    \"Сайтът публикува дълга тирада срещу критиците, брандирайки ги като \"миряни, смешници и подлеци\", както и като \"представители на американизма в България\" - пише Би Би Си. Той продължава с твърдението, че така преподава урок по журналистика и отразяване на политиката. Твърди, че публикуването на снимките е от обществен интерес, защото избирателите трябвало да знаят, че съществуването на подобни кадри би направило Игнатов податлив на манипулация и шантаж, ако стане кмет. Статията завършва с призив Игнатов да се оттегли от кампанията.\"      Изглежда публикуването на снимките е тласнало толерантността на обществото към неетични журналистически практики до точка на пречупване - пише Би Би Си. Коментари за скандала често обвързват случващото се с незавидното място на България в класацията на \"Репортери без граници\" за свободата на медиите - най-лошото в Европейския съюз.    Сайтът ПИК и преди е бил обвиняван, че използва клевети, за да подкопае авторитета на опоненти. През годините няколко пъти той е бил осъждан да плати обезщетения на хора и компании, отбелязва Би Би Си. В един от случаите съдът ясно заявява, че \"свободата на словото не е абсолютна\" и че тя \"изключва разпространяването на невярна информация, засягаща гражданските и човешките права\".    След безпрецедентния отпор срещу публикуването на снимките няколко политически партии обявяват, че ще изключат ПИК от предизборните си кампании. Премиерът Бойко Борисов потвърждава, че това ще направи и неговата партия ГЕРБ, отбелязва Би Би Си.      Опитът на ПИК да дискредитира предизборната кампания за кмет на София може да предизвика обратен ефект - пише още Би Би Си и цитира коментар във Фейсбук, в който човек пише до Игнатов, че случилото се го е мотивирало да гласува именно за него.    Извън гнева има и надежда за промяна. Поддръжниците на медийните инициативи твърдо заявяват, че ще продължат да се борят за чиста журналистика в България и срещу неетичните практики. Те организират и протест, пише Би Би Си на финала на публикацията си.    Президентът изразява същата гледна точка в изявлението си: \"Надяваме се, че това ще бъде началото на дебат, който ще доведе до изцелителен процес в българската журналистика\" - гласи последното изречение в текста на британската медия.", "date": "2019.09.13", "title": "Би Би Си за 'порно журналистиката' у нас: Толерантността на обществото е пречупена"}
{"url": "http://epicenter.bg/article/BSP---Sofiya-iska-speshno-anulirane-na-porachkata-na-SO-za-elektrostatichnite-filtri-za-komini/192652/2/0", "text": "БСП - София иска спешно анулиране на поръчката на Столична община за електростатичните филтри за комини.   Това съобщиха от пресцентъра на Градския съвет на партията.   Тя е обявена със заповед на заместник-кмета на СО Йоанна Христова и е за доставка и монтаж на електростатични филтри за горивни инсталации с мощност до 50 kW на домакинства, разположени на територията на Столична община - до 2000 броя. Обществената поръчка е с индикативна обща стойност 6 600 000 лева без ДДС.   Средставата за изпълнението на поръчката трябва да се поемат от бюджета на Столична община. Крайният срок за подаването на документи за участие беше 17,30 часа на 9-ти септември. Странното в поръчката е, че прогнозната стойност за първия период (2019-2021 г.) на изпълнинието й е 3 300 000 лева. Не се предвижда намаляване на цената на договора, ако участниците оферират по-ниски единични цени, но се предвижда увеличаване броя на монтираните филтри.   Предвидено е поръчката да има и втори период (2022-2023 г.), като и за него е прогнозирана \"твърда\" стойност от 3 300 000 лв. Как Столична община подписва договор на стойност 6 600 000 лева, без да има предвидени в бюджета средства за това, питат от БСП - София.   Според член 102, точка 1 от Закона за публичните финанси първостепенните разпоредители с бюджет не могат да извършват разходи и да поемат задължения за разходи за текущата година, надхвърлящи общия размер на утвърдените разходи и задължения за разходи по бюджетите им. А точка 2, че наложените санкции и неустойки, както и неправомерно усвоеното безвъзмездно финансиране са за сметка на утвърдения бюджет на първостепенните разпоредители с бюджет, доколкото със закон не е определено друго. \"Предвижда се в рамките на оферираната за един филтър цена да се включат СМР в случай на необходимост за доизграждане или корекция на коминното тяло в едно с доставката, монтажа и други технически дейности, касаещи електростатичните филтри, каза експертът на БСП в комисията по Инженерна инфраструктура и енергийно планиране Валентина Узунова. - Не става ясно до какъв обем и вид СМР са включени в това изискване. Поставянето на електростатичните филтри е много специфична монтажна дейност. В техническото задание няма задължение за изпълнителите – персоналът да има съответния опит и умения. Записано е, че има съответни изисквания за персонала и/или за ръководния състав. Това прави бъдещото изпълнение на поръчката рисково за гражданите, тъй като изпълнителите не могат да гарантират, че служителите им или наетият персонал ще са компетентни да извършат качествено монтажа на филтрите\".   Заедно с доставката и монтажа на филтрите, изпълнителят ще е задължен да изпълнява и редица дейности, несъвместими с основния предмет на поръчката. Той трябва да извърши оглед на потенциалните места за доставка и монтаж на съответния брой предвидени електростатични филтри за календарната година. И в рамките на тази дейност избраният изпълнител следва да представи списък с адресите, на които ще се извърши монтажа. Да изготви регистър и интерактивна карта с адресите, на които са монтирани електростатични филтри. Да актуализира и интерактивна географска карта на Столична община с визуализирани адреси, на които са монтирани електростатични филтри след всеки монтаж. А в случай на необходимост, да доизгради или коригира коминното тяло.   \"На база на цялата тази информация, възникват редица въпроси, които са предпоставка за анулиране на поръчката и категорично публично искане на незабавни отговори\", коментира Валентина Узунова. -  Тя посочи и въпросите, на които от Столична община са длъжни да отговорят:   1. Има ли достатъчно доказателства, че чрез подобна обществена поръчка Столична община ще изпълни изискването на Директива 2008/50/ЕО, намаляването на емисиите да се постига с иновативни и ефективни мерки от една страна и ще се запази здравето на гражданите от друга чрез осигуряването на чист въздух, като основно човешко право?   2. Има ли достатъчно надеждни доказателства и проведени тестове в Европа и света за ефикастността на електростатичните филтри при монтирането им на коминни тела свързани със стари печки (горивни системи) и с източници на горене: дърва с неконтролирана влажност и/или влажност над 20%; ПДЧ; горими остатъци от строителни обекти; картонени изрезки и отпадъчна хартия; опаковъчен материал, обработеното дърво (импрегнирано или боядисано), пластмаса или други битови отпадъци за изгаряне? При изброените източници на горене не се ли повишават ФПЧ в помещенията? Не се ли застрашава животът и здравето на гражданите, пребиваващи в помещения, в които има изгаряне на некачествена дървесина и горими отпадъци от друго естество, въпреки монтажа на електростатичните филтри?   3. Как Столична община ще контролира източниците на горене в обектите, на които са монтирани електростатичните филтри? Какъв ще е механизмът за проследяване работата на монтираните филтри – включване и изключване, замърсяване, подмяна на електродите? Гражданите запознати ли са с това, че ще трябва да заплащат електичеството, което консумират филтрите, макар и това да е в порядък на около 30-50 лв. на година?   4. Електростатичните филтри са в групата на вторичните технически решения за намаляването на ФПЧ и наночастиците във въздуха. Първичните мерки са свързани с подмяната на горивната система и/или гориво в домакинствата и/или в обществените обекти. Цената на един електростатичен филтър варира от 1500 до 3000 евро. Видно е, че замяната на отоплителния уред и/или вида гориво е по-устойчива първична мярка с оглед съотношение ефективност на снижаване на ФПЧ спрямо инвестицията, нужна за тази дейност. Подмяната на отоплителния уред е с незабавен ефект на поносима цена, която в някои случаи е по-ниска с около два-три пъти от тази на филтрите. Явява се първична задължителна мярка предхождаща монтажа на филтри или други димоочистващи системи.   5. Столична община има ли изготвен анализ за това как икономически ще изглежда модела на инвестициите, които се предвижда да се направят по обявената обществена поръчка спрямо инвестиции, които биха могли да се направят в домакинствата на Столична община за въвеждането на първични мерки за снижаване нивото на ФПЧ, чрез подмяна на горивни системи и/или вид гориво?   6. Какво налага Столична община да изпълнява вторични мерки за над 6 600 000 лева, които категорично нямат доказан ефект и устойчивост, без изпълнението и анализа на първичните мерки? Това не е ли една предпоставка за разхищение на средства от общинския бюджет?   7. Отчита ли се факта, че самите електростатични филтри се замърсяват екстремно и стават източник на ФПЧ и наночестици, ако се монтират в обекти, в които се изгарят некачествени твърди горива. Отчита ли се пряката зависимост между ефективността на процеса на изгоряне и ефективността на филтрите?   Според Валентина Узунова, друга група въпроси засяга отношенията между Столична община и домакинствата, в които ще бъдат монтирани електростатичните филтри:   1. Кой поема като организация, подбор на коппетентни лица и заплащане почистването на комините, преди монтажа на филтрите?   2. Кой ще поеме разходите по почистването на филтрите след гаранционната поддръжка?   3. Предвидена ли е подмяна на електродите в рамките на гаранционния срок?   4. Как ще се уредят отношенията между гражданите, собственици на сградите, в които ще се монтират електростатичните филтри и Столична община?   5. Изискването за Изготвяне на регистър и интерактивна карта с адресите, на които са монтирани електростатични филтри, не е ли изнасяне на лични данни в общественото пространство?   6. За да се правят корекции в интерактивната карта на град София от страна на Изпълнителине на обществената поръчка, не би ли трябвало да има някои специфични изисквания към тях относно компетентност за тази дейност и боравене с информация, която е по-чувствителна, като база данни?   7. Има ли яснота за това как монтажа на филтрите ще бъде съобразен с изискванията за пожарна безопасност и нормите на ЗУТ? Коментирани ли са възможни казуси с главния архитект на София, относно дейностите, предвидени за изпълнение в обществената поръчка?   8. Как се решава въпроса с мълниезащитата, заземяването и преработката на електроинсталацията в сградите, обект на интервенцията? Кой ще поеме разходите за тези дейности, ако се окаже, че за изпълнението им има законови задължения?   \"Обявяването на тази поръчка ме мотивира да проуча световния опит по отношение на техническите решения и ефективността на електростатичните филтри, коментира Валентина Узунова. - Категорично в световен мащаб не може да се потвърди и изключително трудно е да се определи ефективността на филтрите. Те са ефективни в идеално контролирана среда на горивни системи и източници на горене - пелетни печки или камини със сертифицирани доставки на пелети; печки на дърва със сертифицирани доставки на дърва с влажност не по-голяма от 20% и т.н.. За ефективната работа на филтрите допринася влажността на въздуха, налягането, температурата на горене, външната температура, вида на източника на горене, горивните системи и т.н.\". Според Валентина Узунова тази обществена поръчка на Столична община буди съмнения и притеснения. Тя попита дали под предлог за подобряване качеството на въздуха в София, всъщност, не се крие опит предизборно да се подобри финансовото състояние на някои заинтересовани лица.   \"БСП е за това да се демонстрират иновативни и икономически ефективни мерки, които да са устойчиви и да гарантират по-добро качество на въздуха в градските райони, каза тя. - В случая с въпросната поръчка има прекалено много въпроси без отговор. Затова ние, от БСП - София, призоваваме кмета Фандъкова незабавно да спре поръчката, както и Прокуратурата да се самосезира по случая. Освен това, заместник-кметът Йоана Христова да понесе съответната отговорност за това, че не е спазила Закона за публичните финанси\".", "date": "2019.09.13", "title": "БСП - София иска спешно анулиране на поръчката на СО за електростатичните филтри за комини"}
{"url": "http://epicenter.bg/article/Barziyat-vlak-ot-Burgas-za-Sofiya-avarira-predi-Karnobat-/192618/3/0", "text": "Бързият влак от Бургас за София аварира преди гара Карнобат около 8:00 часа тази сутрин. Повредата по информация на железопътния превозвач е в локомотива, съобщи БНР.   Очаква се да бъде изпратена помощна машина, която да изтегли композицията.    От БДЖ не се ангажират кога точно ще се извърши маневрата.", "date": "2019.09.13", "title": "Бързият влак от Бургас за София аварира преди Карнобат "}
{"url": "http://epicenter.bg/article/Ministar-Karanikolov-Sobstvenik-na--quot-Dunarit-quot--e-ofshorka--zad-koyato-veroyatno-stoi-Tsvetan-Vasilev/192612/4/0", "text": "В момента собственик на \"Дунарит\" е една офшорка. Говори се, че зад нея стои Цветан Василев. Това заяви в ефира на bTV министърът на икономиката Емил Караниколов.   \"Няма забрана офшорка да стои зад такова дружество. Затова държавата влезе. Когато някой иска да придобие едно предприятие, трябва да си направи много сериозен анализ. Ако в момента \"Дунарит\" излезе в публична продан, държавата ще направи всичко възможно да го придобие. Изчакваме да приклюват съдебните решения за предприятието. \"Дунарит\" работи и никой не му пречи.   Аз какви руски интереси защитавам? Ген. Атанасов може да каже каквото иска\", каза още Караниколов по повод нападките на десния политик.    \"Ще чуем скоро решението на стратегическия инвеститор. Всички други неща са спекулации. Българската държава даде най-добрите условия за това\", коментира министърът на икономиката във връзка с това къде германският автомобилен производител Volkswagen ще построи завод. \"Докато ние не чуем, ние сме в състезанието. В момента автомобилният сектор е много чувствителна тема в Европа\", заключи той.   ", "date": "2019.09.13", "title": "Министър Караниколов Собственик на \"Дунарит\" е офшорка, зад която вероятно стои Цветан Василев"}
{"url": "http://epicenter.bg/article/Kevork-Kevorkyan--Kak-Radev-razdelya/192606/11/0", "text": "Президентът Радев отиде в Парламента - и оттам да дразни управляващите, не му стига, че го прави при всеки повод, дори и от Шипка. Това не е трудно, понеже те пък се дразнят от всичко, станали са много докачливи, специално за критиките на Радев – иначе са си чувствителни като гьон, ако става дума за тегобите на Народа. След речта на Радев пропагандата на ГЕРБ запя на един глас: „Радев разделя нацията“, „Прекарва разделителни линии“, от този сорт. Струва си да обърнем внимание на тази мантра – как точно става въпросното транжиране, на колко части го разделят клетия Народец. Бойко и два джипа да кара едновременно, пак няма да се справи - имам предвид, с наивността на някои хора себе си. Например, нелепо е да дуднеш, че някой „разделя“, прекарва „разделителна линия“ – но да не си правиш труда да уточниш, какво, всъщност, разделя тази линия. Богати от бедни? Сити от гладни? Хора, които си въобразяват, че се реят в Рая – от ония, които завинаги са затънали в Блатото? Или просто ни разделя: Нас – от Него. А ние няма да го понасяме, дори да му отрежат езика. Какво извлича на показ от тягостният ни живот въпросното „разделение“? Замерят ни в лицето с него – и чувствено/екстазно се отдават на свадата с опонента си, нищо повече. В подобно състояние не са им нужни никакви аргументи. Да предположим, че става дума за „разделение“ между богати и бедни - това върши ли работа на критиците на Радев? Едва ли. Да оставим настрани крупните чорбаджии, освен тях има и известно количество поносимо заможни хора - но колко са те в сравнение с чудовищното мнозинство от абсолютни бедняци, които оцеляват в направо животински условия? Когато новата мадам Юнкяр не забелязва тия хора, това означава ли, че тя е по-заплесната дори от предшественика си? Щяхме да се обнадеждим, ако беше отчела българските клетници и кажеше две свестни думи за тях, например: „Европа ви вижда, няма да ви изоставим“ – някоя лъжа от този род, все е нещо. Иначе излиза, че тя не знае, че ние сме държавата на бедняците, че с нас избърсват Дъното. Това е очевидно – защо се дразните тогава, когато някой ви го напомня? Опитайте се по някакъв начин да промените калпавия ни общ живот. Няма да е никак лесно да се случи това - и вината не е само на днешните управници. Пристъпиха с грешния крак още 1990-та година - и така си маршируват и досега със сакатия крак. Да говориш за „разделителна линия“ е свръх нетактично, защото е очевидно, че тя разделя най-вече едно малцинство от донейде задоволени хора от едно огромно мнозинство, за което Животът е наказание. За да не сметне някой екзалтант, че това е преувеличено, нека се опита да поживее с 150 лева на месец, с 200 лева, дори с 300 лева. Ще бъде жесток експеримент. Такъв експеримент трябва да направят чудесните продуценти/Търсачи Иван и Андрей във „Фермата“. Следващият им сезон може да се нарича „Оцеляване“. Възрастни хора, преживящи с 120-150 лева месечно, да покажат устойчивостта си пред камерите. Това ще бъде невероятно свидетелство за Историята. Те ще оцелеят, разбира се, защото са калени от десетилетия недоимък, не са преструванковци като някои новонапъпили звездички. Вероятно и те се учудват на магията на своето оцеляване. Опитайте от вкусотиите на техния живот - и сетне говорете за разделителни линии. Като си платиш тока и отоплението, ти остават 3-4 лева дневно за храна –да живеят безбройните кулинарни предавания! – и за някое и друго лекарство, ако се домогнеш до него, понеже нямаш пари да отидеш до града. Ако пък, все пак, стигнеш до там, в немалко случаи ще завариш една изтърбушена от недоимък болница. Да се върнем в окопите около „разделителната линия“. Тя има ли отношение към циганите, включва ли ги някак? Впрочем, колко са вече те – 300 хиляди или три пъти повече, някой знае ли изобщо. Непрекъснато се самозаплашваме, че демографската криза ще ни погълне. До къде е стигнало това Поглъщане? Ето ви още една „разделителна линия“. И какво, всъщност, делят край „линията“? Лафовете/Химерите на новия Юнкяр - или реалния живот? Имат ли очи изобщо за реалния живот? Откъм бедняците пък „линията“ със сигурност изглежда като дълб ок ров, пълен с вода, който пази Сектата. Дариткова, която замени Цветанов в Парламента, спокойно си говори за „разделяне на нацията“. И е майстор на касапския хумор: Йотова трябвало да учи Радев на политика, ехе, колко сме остроумни ние, големите политици. Г-жа Д., която е станала някакъв фактор между две примигвания на ББ - обаче се подиграва на Радев, който стана президент по волята на 2 милиона души, а пък ГЕРБ вече има около един милион гласа – заради това ли говорят за „линия“? Така погледнато, тя не разделя Народа, а разделя/отхвърля един от друг Сектата и Радев, утре и „неговите“ от БСП ще престанат да го припознават, засега все още се опитват да приватизират успеха му. В тази вражда - заради думи - Народът не го използват дори като параван. Той е без значение. Във всяка битка трябва да има разум. От двете страни на „разделителната линия“ също трябва да се проявява разум – още по-добре, ако това е Разумът на Сърцето. Опровергавайте с факти опонента си, кажете: „Ние обогатихме една малка част от народа, другите да чакат!“ Ще чакат, какви ще ги дъвчат. Една друга кака, която заслужава някой да напише книгата „Необикновените приключения на една минувачка в политиката“, няма да миряса, докато не предизвика някоя война. ББ не трябва да забравя, че тя е от котилото на Плевнелиев, а това означава безотговорно говорене, доведено до съвършенство. Преди седмица с лекотата на безумец създаде криза с Русия заради една нищо и никаква изложба. Дълго, след като никой няма да си спомня за тази особа, ще сърбаме горчивата отвара, приготвена от нея. Наскоро Захариева се хвалеше, че 16 хиляди души се върнали от чужбина - не каза обаче, прибрали ли са ги от своята страна на разделителната линия или са ги пратили в лагера на бедняците. Хвалете се, когато върнете двата милиона наши бежанци. Да направим една проста сметка, какви сили има край „линията“: отсам се е настанила Сектата, нека притурим към нея и администрацията на всички нива – общо, да кажем, някъде към 500 хиляди души, по този показател сме рекордьори в ЕС. Рекорди от Дъното. А какво има от другата страна на „линията“: два милиона бежанци - не ги наричайте имигранти, те избягаха заради некадърността на Бандата Преходници/Сектанти; прибавете към тях един милион и 650 хиляди души, които някак оцеляват под границата на бедността; ами циганите, които никой не ги брои - няма държава, в която най-маргиналната част от населението да е напълно захвърлена, защото не знаят какво да я правят; ами другите бедняци със „средните“ заплати…  От коя страна на „линията“ е огромната част от Народа, това гледайте. Какъв Радев, по дяволите, той ви е нужен, за да се съсредоточите върху него и да забравите другото. Нужен, но неудобен, особено сравнен с Плевнелиев. Него пък някои медии непрекъснато го „пласират“, колкото и да е невъзможно да продадеш стока с изтекъл срок. Започвам дори да мисля, че го правят, за да подсещат публиката за Радев. Същият ефект се получава и когато говорите за някакви „линии“или за „разединяване“ – хората не са толкова изветрели, че да не си спомнят призивите от „онова“ време - всички да се „обединят“ около една партия/идея. Те се надяват на друго: животът им да не е подвластен в такава степен на неразумното каканижене, на несмисленото обговаряне дори на най-драматични събития. Те се случват навсякъде по света, но отношението тук към тях просто е нечовешко. Ето, и епилогът на касапницата край Своге: фирмата, която е строила пътя-убиец, го ремонтира – и се оказва, че и ремонтът е некачествен. Изплюват ви се върху лицето - а са от вашата страна на „линията“. Как ми се ще, някой най-сетне да помисли за клетия Народец, или най-малкото да спомене тегобите му; да проникне при него отвъд „разделителната линия“. Дори да си признае, че не може нищо особено да направи за него, ще бъде запомнен от Историята. „Не мога да направя нищо повече за вас, част съм/сме от един провал - на света,на Европа, на хуманността…“. Ако някой изрече тия думи, всичко ще му бъде простено. Съчувствието е будно обаче само при клетниците от Дъното. Кой да ги каже тия думи? Те са заети да очертават „разделителни линии“. Провиждат им се фронтови траншеи, готови са сами да ги копаят – те да останат на завет отсам, а Народът, изоставен на Бурите – оттатък. Оттатък – в мрачината на клетия си животец. Впрочем, от коя страна на „линията“ е лъжата? И какъв аргумент имате срещу бедността, кой я създаде? Ако мълчите, ще се присъедините към „интелектуалните“ бандюги, които усърдно фалшифицират Прехода – а той, откъдето и да го погледнеш, е Времето на Преиначаванията. Как ще извъртите например, факта, че днес сме най-славните бедняци на Европа - и това ли се дължи на руския ботуш? Или на онези Случайници, които превърнаха Прехода в Ерата на Налудността? Имаме и някои малки утешения, все пак. В Историята на последните три десетилетия със сигурност ще оцелеят думите на Нейчо Неев: „Егати държавата, на която аз съм вицепремиер!“ Целият Преход ще се побере в тази мрачна, но и честна констатация. Егати линиите, егати фантазиите, егати фалшивите свади. Егати търбусите… *** УТОЧНЕНИЕ Уважаеми приятели, ТОВА е моята страница – всички други страници, блогове и пр., които използват името ми или мои фотоси, нямат нищо общо с мен. *** ", "date": "2019.09.13", "title": "Кеворк Кеворкян: Как Радев разделя"}
{"url": "http://epicenter.bg/article/Georgi-Yordanov-za-Nikolay-Gyaurov--Toy-be--peeshtiyat-velik-aktyor-/192624/11/0", "text": "  От края на опустошителната световна война беше изминало по-малко от десетилетие. Раните на София, причинени от жестоките англо-американски бомбардировки, постепенно се заличаваха. Усилено се строяха сградите в подновяващия се център на столицата. Поводи за радостни преживявания имаха и почитателите на музиката. Най-после София се сдоби с нова сграда на националната опера.   И за мен — студент по право в Софийския университет, бе истински празник, когато попаднах във фоайето и в голямата зала. За пръв път виждах такава красота и удобства, създадени за артисти и публика. Посрещнахме с аплодисменти появата на щастливите артисти върху най-високата българска сцена.   В началото на лятото на 1955 г. тук се състоя тържественият концерт на българските участници в поредния Световен младежки фестивал, който предстоеше да се открие във възобновена Варшава. Лауреати на проведени фестивали бързо ставаха популярни: Академичният хор „Георги Димитров“ под ръководството на диригента Ангел Манолов, хор „Бодра смяна“ на Бончо Бочев, индивидуални изпълнители. Ето защо представянето на българските участници на новия младежки форум пораждаше надежди за отличия. А танцьорите и хористите от известния ансамбъл за народни песни и танци с ръководител Филип Кутев засилваха увереността ни, че български таланти отново ще бъдат отличени.   От Варшава долетя радостната вест: първа награда е получил студентът от Московската консерватория Николай Гяуров. За пръв път чувах това име. Не мина много време и радиото и вестниците гръмнаха с ново съобщение: на приключилия в Париж международен конкурс за оперни певци Николай Гяуров е удостоен с Голямата награда, а тенорът Димитър Узунов — с Първа награда. Прочетохме и думите на председателката на журито, прославената Тоти дел Монте: „България трябва да се гордее със своите певци“.   Не секваха коментарите за проявите в Москва на изключителния млад бас Николай Гяуров. Бях в залата на Софийската опера, която се тресеше от овации при неговото първо встъпване на българска сцена в ролята на дон Базилио от „Севилския бръснар“ на Джоакино Росини.   Оттук, от сцената на Софийската опера, започваше невероятният път на новата звезда на световната музика. За кратко време Николай Гяуров покори европейските сцени. Специалистите вече го нареждаха до легендарните баси — Фьодор Шаляпин и Борис Христов.   През тези години добивахме представа за творческите сполуки на изключителния артист от радиото и кинопрегледите, от вестниците. Все по-често четях отзиви за шеметния триумф на вече утвърдения бас номер едно, както наричаха красивия български певец. Не крия, че желанието ми да се запозная с него нарастваше с дни и месеци.   Срещнах се и се запознах отблизо с прославения артист в началото на 70-те години. Оттогава до сетните му мигове бяхме в най-близки приятелски отношения. Имам грамофонни плочи, филми и други записи на почти всички негови изпълнения. Бях истински щастлив, че в лицето на Николай Гяуров открих един от най-близките си хора. Споделяхме еднакви мисли за развитието на българската музика, за създаването на условия постиженията на музикалното ни изпълнителско изкуство да се съизмерват с най-високи образци.   При всяко негово идване в София прекарвахме часове и дни заедно. Много пъти сме били на лов, на културни и спортни празници.   Разказвал ми е за динамичния си живот, за творческите реализации със забележителни музиканти — диригенти, певци, режисьори. Както и за пречки, които са му създавали завистници, недоброжелатели.   Въпреки невероятната си заетост — програмата му беше запълнена с ангажименти за 4-5 години напред, той се отзоваваше на всяка наша покана за участие в постановки на Софийската опера, в тържествени концерти, музикални записи, които разпространявахме чрез най-реномирани музикални къщи.   Чудесните изпълнения на Николай Гяуров на сцената на Софийската, Пловдивската, Варненската опери, на концерти в зала „България“, в зала „Универсиада“, а от 1981 г. и в голямата зала на НДК, е трудно да бъдат изброени.   Николай Гяуров не прекъсна своите връзки със Софийската опера. Присъстваше като неин солист на почти всичките Ј изяви в чужбина. Той бе най-младият народен артист: заслужено бе удостоен с всички високи български държавни награди и отличия. Всяко признание, което получаваше, го насърчаваше за нови големи творчески планове и намерения.   Спомням си с какво вълнение подготвяхме 50-годишния му юбилей през есента на 1979 г. в Софийската опера. Той консултираше проектантите, които подобряваха акустиката в залата, подбираше участниците в гала-концерта. Българската публика за пръв път преживя неописуемия възторг от изпълнителското майсторство на звездите на световната опера: Мирела Френи, Хосе Карерас, Пиетро Капучили...   Беше ми драго да слушам най-топли отзиви за майсторството на Николай Гяуров от високите гости. Кинорежисьорът Никола Корабов направи прекрасен документален филм за творческия път на юбиляра.   Разбира се, изключителните художествени резултати на Николай Гяуров са плод на системно обучение и висока култура, на работоспособност и всеотдаденост на музикалното изкуство. Той използваше всеки свободен ден от престоите си в София да репетира във вилата си в Бояна, да се подготвя за новите си сценични изяви, за предстоящите записи в най-реномираните музикални студиа. Постоянно бе във въздуха на път за Чикаго, Лос Анджелис, Сан Франциско, Ню Йорк, Буенос Айрес, Токио, за всяко голямо европейско музикално средище.   През 1984 г. на прочутия фестивал в Залцбург Херберт фон Караян беше привлякъл Николай Гяуров, Гена Димитрова, Анна Томова-Синтова, Маргарита Лилова, хора на Софийската опера. Присъстваше и Мирела Френи, съпругата на Гяуров. Чудех се на издръжливостта на Николай. Бурни аплодисменти придружаваха всяко негово изпълнение. Последен се оттегляше от залата, защото трябваше да дава автографи на безчет почитатели. От ранни зори подготвяше следващото си участие. А в малкото свободни часове бързаше да отиде на риболов в някоя от буйните алпийски реки около града на Моцарт.   А как се възхищаваше от красотите на природата! След всяка уловена рибка или ловна слука се радваше, както се радва при възторжени аплодисменти на публиката.   Николай беше фен на футболния „Милан“. При кратките му престои в София посещаваше интересни мачове. Заедно със своята Мирела изразяваха нескрито вълнение при успех на любимия отбор.   Бивахме често във Велинград, в милата му бащина къща. Неговите съграждани го посрещаха с най-сърдечни чувства. Не криеха гордостта си, че е техен земляк. Напомняха му за първите музикални изяви в ученическия оркестър и в програми на читалищната сцена. Мечтаеше да организира музикален фестивал в родния си град. Пристъпихме към строителство на съвременен културен дом, който за съжаление все още е недовършен.   Разказвал ми е свидни спомени от своето детство и младост. Като юноша заедно със семейството е интерниран в Търговищкия край, защото брат му — ученикът от Пазарджишката гимназия, известният по-късно обществен деец Костадин Гяуров, е бил сред родопските партизани.   От тези младежки години идва чистата приобщеност на Николай към левите идеи. С чувство на отговорност постъпва във Военното училище в София. Подготвя се да измине целия път на офицер от българската армия...   С усмивка разказваше, че избраният път е прекъснат, сам не знае за добро или за лошо, след фестивал на войнишката самодейност. Направили го солист на хора на Военното училище. Изпълнявал солова партия от „Мы за мир“ на Мурадели. След концерта началникът му го извикал, обяснил му, че акад. Петко Стайнов желае да се срещне с него. Големият композитор и учен — незрящият Петко Стайнов, бил категоричен: ще ходатайства да го освободят от военна служба, за да учи музика. Започва да взема първи уроци при професора от Музикалната академия, авторитетния оперен певец с впечатляващи изяви в страната и чужбина Христо Бръмбаров. Именитият музикален педагог му вдъхва увереност, предрича му голямо бъдеще. Постъпва в консерваторията в Ленинград. Заради доказано дарование е прехвърлен в Московската консерватория, която носи името на гениалния Пьотр Илич Чайковски.   Николай Гяуров бе признателен на своите първи учители — българи и руснаци. Спомняше си за тежките следвоенни години, когато са споделяли оскъдицата на преживелите войната съветски граждани. Със смях казваше, че хайверът — червен и черен, бил в изобилие и го консумирали без ограничение. Благодарение и на това имал сили да учи без спиране, да изпълнява най-трудни партитури и арии. Първите му музикални изяви са на московска сцена. След зашеметяващите успехи във Варшава и в Париж е поканен за участие в големи европейски оперни театри. Изучава италианското белканто и италианския език. При това толкова прилежно и задълбочено, че и най-големите специалисти сочеха изпълненията му като образец на съчетание на красивото италианско пеене с топлото славянско звучене. В тези първи години неоценима помощ му оказва съпругата му Златина Мишакова, негов корепетитор, критик, педагог и майка на двете му деца — бъдещия диригент Владимир Гяуров и завършилата артистично майсторство в Италия Елена.   По-късно съвместните изяви с най-прочутото сопрано Мирела Френи възпламеняват взаимната им любов и от средата на 70-те години те заживяват като съпрузи. Заедно имат триумфални изпълнения на най-прочутите сопранови и басови партии. Мирела беше скромна, сърдечна, с чувство за хумор. Любовта ги озаряваше и вдъхновяваше за изключителни артистични успехи. Гениалният маестро Херберт фон Караян ми е споделял, че любовта между двамата допринася за върховите им изяви на световната сцена.   Мирела се включваше заедно с Николай в нашите концерти по случай 1300-годишнината на българската държава, на Двадесет и третата Генерална конференция на ЮНЕСКО в София, по други празнични поводи. Тя изпълни превъзходно сопранови партии в постановки на Софийската опера. Николай Гяуров и Мирела Френи са основатели и постоянни участници в Новогодишния музикален фестивал, който организирахме в Народния дворец на културата. Под ръководството на талантливия диригент Емил Чакъров имаха блестящо участие с фестивалния симфоничен оркестър по сцени на Европа. А записите им с оркестъра и български хорове и днес се разпространяват по света.   Израз на признание за забележителния влог на Стелла номеро Уно Мирела Френи в световното музикално изкуство и за заслуги към българската култура е високата държавна награда — орден „Кирил и Методий — първа степен“. На 9 октомври 1985 г. в Тържествената зала на Министерския съвет, в присъствието на видни представители на българската музика — проф. Асен Найденов, проф. Димитър Тъпков, проф. Георги Робев, композитори, писатели и артисти и естествено на съпруга Ј Николай Гяуров, изразих към Мирела Френи нашата благодарност.   Подчертах, че творческото съдружие в изкуството и в живота с гордостта на българската култура — народния артист Николай Гяуров, я свързва и с нашата родина България. Благодарих, че откликва на всяка наша покана да гостува на българска сцена, че е сред големите дарители във Фонд „13 века България“.   Връзките на прочутата прима на световната опера с България не секнаха и след кончината, която прекъсна уникалния творчески път на великия Ј съпруг Н. Гяуров. Тя бе удостоена с най-високото академично звание „Доктор хонорис кауза“ на Музикалната академия „Проф. Панчо Владигеров“. Благодарен съм Ј, че използва всеки повод, за да даде израз на нашето взаимно уважение и трайно приятелство. Ласкаят ме и поздравленията, които получих за скромни мои празници. Позволявам си да цитирам едно от тях:   „     Николай Гяуров не е забравен. Той наистина продължава да е близо до своите приятели, почитатели, сънародници. Смайва ни с изключителното си творческо дело. Творческо дело, което неотлъчно е сродено с непреходните ценности на българското и световното музикално изкуство. За мащабите на художествените превъплъщения на „Бас номер едно“, както бе наричан приживе, свидетелстват изпълнените със завидно майсторство роли на прочути сцени, великолепните му музикални записи със светила на музиката. Не увяхва споменът за българския артист Николай Гяуров: в Миланската „Ла Скала“, Виенската „Щатсопера“, Парижката „Грандопера“, Лондонската „Ковънт гардън“, Московския „Болшой театър“, Буенос Айреският „Колон“ и на почти всички прочути сцени в Италия, Испания, Германия, Япония, САЩ и къде ли не.   Оценка за неговия принос в световната култура са и най-високите награди, които получи в Италия, Франция, Австрия и други страни. В една от влаковите композиции под Ламанш през цялото време се слуша музика в изпълнение на Мирела Френи и Николай Гяуров.   Изреждането на ролите, които той пресътвори с изключително майсторство, би отнело десетки страници: Филип Втори в „Дон Карлос“ на Верди, Борис Годунов, Пимен и княз Ховански от „Борис Годунов“ на Мусоргски, Мефистофел във „Фауст“ на Гуно, Дон Кихот от едноименната опера на Масне, Дон Жуан на Моцарт, Фиеско в „Симоне Боканегра“ на Верди, Мойсей в едноименната опера на Росини и т.н. и т.н. Той пресъздаде с голям успех ролята на Банко в „Лейди Макбет“ на Верди, княз Гремин в „Евгений Онегин“ от Чайковски и други — доказателство, че за големите артисти няма малки и големи роли.   В началото на 60-те години участва в постановки на Миланската скала: „Борис Годунов“ с Борис Христов, „Медея“ с Мария Калас. Има десетки съвместни върхови оперни реализации с Лучано Павароти, Пласидо Доминго, Хосе Карерас, Пиетро Капучили, Елена Образцова, Катя Ричарели... Ненадминатият Маестро Херберт Фон Караян го нарича „Най-великия Филип II“. Присъствал съм на негово участие в празнични представления във Виена, Милано, Париж, Москва. Тръпки на радостни чувства ме обземаха, наблюдавайки огромните опашки от почитатели, които го чакаха за автограф.   През 1986 г. в Миланската скала бе поставена гениалната опера на П. И. Чайковски „Евгений Онегин“ изцяло на руски език. Николай и Мирела трябваше да направят десетки поклони пред възторжената публика.   Николай Гяуров бе „пеещият велик актьор“ — така го наричаха заради неотразимото му сценично излъчване. За почти 50 години той изпя блестящо над 50 басови партии — в опери, оратории, реквиеми, кантатно-ораториални пиеси, звукови и визуални записи, филми. Винаги верен на италианския, руския, френския, немския, английския стил на композиторите Верди, Пучини, Росини, Моцарт, Белини, Масне, Вагнер, Гуно, Бойто, Мусоргски, Чайковски, Бородин, Хренников.   Неговият мощен и красив многопластов глас, звучен тембър — еднакво завладяващ и при фортисимо, и пианисимо, бе озарен с ясна дикция и отлично певческо дихание. Сложна мимика, прекрасно сценично излъчване.   Споменът за Николай Гяуров продължава да ни изпълва с чувства на почит и възхита. Защото „Човек се възхищава от онова, което му е близко“ (Виктор Юго). А маестро Николай Гяуров ни е особено близък и скъп, тъй като описа световна музикална орбита чрез орбитата на неговата единствена родина. Той се гордееше, че е българин, и облиташе световните простори с червения паспорт на български гражданин. Показателни са дарителските му прояви в полза на Софийската опера, на културни институции, на Държавно-обществения дарителски фонд „13 века България“.   Обитаваше световния музикален връх, а бе естествен, отзивчив, човечен! Земните радости, както и земните несгоди, са част от живота и на бележити личности. И той е бил огорчаван, неразбиран, клеветен. И него са го обливали с вълни на завист, интриги, неблагодарност. Отличиха го с високото звание почетен гражданин на Австрия и камерзингер на Виенската щатсопера. Такава награда се дава на чужди артисти за изключителни културни резултати. Със същата чест са удостоени Димитър Узунов и Анна Томова-Синтова. Ала маломерни чиновници от Министерството на външните работи „информираха“ дори Тодор Живков, че Н. Гяуров престава да бъде български гражданин. Добре че сплетнята не стигна до прочутия артист...   Николай Гяуров имаше щастливата възможност да участва в оперни постановки и звукозаписи под диригентството на велики имена в музиката от миналия век — Херберт фон Караян, Клаудио Абадо, Рикардо Мути, Зубин Мета, Джон Причард, Генадий Рождественски, Асен Найденов, Константин Илиев, Добрин Петков, Емил Чакъров. Преживя вълнението в постановки и концерти, дирижирани от неговия син Владимир Гяуров в България, Европа, Япония. Най-големите оперни режисьори Франко Дзефирели, Алексей Любимов, Лукино Висконти, Маргарета Валмонт, Покровски, Драган Кърджиев, Петър Щърбанов, Пламен Карталов и други постоянно привличаха за изпълнител прочутия бас. Н. Гяуров бе сред българските артисти при провеждане на дните на българската култура в други страни. Няма да забравя например как в Болшой театър го посрещаха с гордост като най-ярка звезда в музиката.   Знае се, че изпълнителското изкуство е неблагодарно. Много върхови постижения на театрални, оперни и концертни сцени постепенно изтляват заедно със спомена за участниците. Но благодарение на съвременните технически средства поколенията имат възможност постоянно да съпре- живяват прекрасни изяви на първенци на световната музика, сред които достойно място заема и Николай Гяуров.   Как да не се вълнуваме, щом като в съзвездието на световната опера светят имената и на българските певци Борис Христов, Николай Гяуров, Гена Димитрова, Анна Томова-Синтова, Райна Кабаиванска, Никола Гюзелев, Елена Николай, Люба Велич, Христина Морфова, Петър Райчев, Димитър Узунов, Тодор Мазаров, Никола Николов, Юлия Винер, Александрина Милчева, Веселина Кацарова, Стоян Попов... Те прославиха Отечеството. А сънародниците оцениха по достойнство техния творчески подвиг: проведената от Националната телевизия анкета определи като най-голям международен успех през ХХ век постиженията на българските оперни певци.   Големи международни импресарски къщи и ръководители на водещи оперни театри търсеха нашето съдействие, за да включат Николай Гяуров и други знатни български музиканти в своите програми. На 1 февруари 1988 г. получих поредното писмо от ръководителя на голямата импресарска компания „Колумбия артист“ в САЩ Ж. Ф. Мастрояни.   „   Позволявам си да приключа спомена за големия артист с думи, които изрекох при награждаването му с орден „13 века България“. Това стана на 13 септември 1989 г. — 60 години от мига, в който планината на Орфей е чула неговия глас.   Драги Николай, скъпи приятелю,   От все сърце и душа те поздравявам с твоята щастлива шестдесет- годишнина и отличаването ти с най-високия държавен орден „13 века България “. Приятно ми е отново да изтъкна: твоята жизнена и творческа равносметка е щедра и богата, звънка и забележителна. Ти покори най-високите оперни сцени на света. Впечатли публиката с красотата и силата на гласа си. Огря сцените и твоите почитатели с яркото си дарование, с артистичния си чар, с красотата на човешкото си обаяние.   Отрадно е, че властелинът на голямата музика българинът Николай Гяуров въздигна певческото изкуство до нови висоти. Родината се гордее с теб и вярвам, че и ти черпиш от нейния вечен огън топлина и вдъхновение. Възрастта не е порок. Тя е мъдрост и умение, подстъп към нови висини. Ето защо всеки юбилей не е друго освен извор на нови стремления и надежди. А за теб е много, много рано да живееш със спомени, колкото и славни да са те. Ти целият си движение, очакване. Ти самият си неуморимият пътник към все нови и нови простори и светове на голямото изкуство. Какво мога да ти пожелая от цялото си сърце и душа, освен да останеш такъв и през идните десетилетия! Нека все така да триумфира името ти в съзвездието на великите майстори!   На днешния ден през 2004 г. в Модена, Италия приключи необикновеният жизнен път на Николай Гяуров. Той бе на музикалния връх не година-две, не десетилетие, а половин век. Колцина творци имат подобна щастлива участ? Ето защо Николай Гяуров е съвременник на бъдещето.   2 юни 2014 г.   „    ", "date": "2019.09.13", "title": "Георги Йорданов за Николай Гяуров: Той бе пеещият велик актьор"}
{"url": "http://epicenter.bg/article/Yunker-za-Orban--Toy-ne-e-evropeyski-lider--Misli-parvo-za-svoyata-strana--a-ne-za-Evropa--/192607/7/0", "text": "В ексклузивно интервю за Euronews, напускащият председател на Европейската комисия Жан-Клод Юнкер заяви, че не счита Виктор Орбан за европейски лидер. Юнкер разкри още, че преди е смятал Орбан за герой, но унгарският политик се е променил и сега се държи по-малко европейски и по-агресивно срещу Комисията, пише Hungary Today.    На въпроса дали се чувства победен от антибрюкселската кампания на Орбан, той отговори: „Не, но той искаше точно това“.    „Въпреки че има големи разлики в начина ни на мислене, личната ни връзка все още е добра. Ето защо можем да се шегуваме от време на време. Погледнах към Виктор Орбан в края на осемдесетте, когато той се противопостави на съветската окупация. Той беше герой в Унгария. Винаги съм имал голямо уважение към него“, обясни Юнкер.    Но тогава Орбан стана „по-малко европейски и стана агресивен срещу Комисията“, каза председателят на ЕК. „Независимо, че Комисията направи много за Унгария, което Орбан признава в частни разговори, но не публично“.    На въпроса дали напускащият президент на ЕК смята Орбан за европейски лидер, Юнкер отговори: „Той е унгарски лидер!“, като посочи, че „... неговият номер едно е неговата страна, а не Европа. И това е огромна грешка. Ако се интересуваме само от собствената си страна, в която възпламеняваме емоцията, без да гледаме по-широкия европейски контекст, тогава ние не сме европейски лидери, а слепи национални лидери“.    Euronews също попита Юнкер за номинацията на Ласло Трочани за портфолиото на Европейската политика за съседство и преговори за разширяване: „Не го назначих“, отбеляза Юнкер. Той добави, че няма да критикува новия председател на Комисията, тъй като работата й е много сложна: „Европейският парламент трябва да реши дали го искат“, заяви Юнкер.", "date": "2019.09.13", "title": "Юнкер за Орбан: Той не е европейски лидер! Мисли първо за своята страна, а не за Европа. "}
{"url": "http://epicenter.bg/article/Parizh-e-izpraven-pred-transporten-haos/192611/7/0", "text": "Френската столица се готви за сериозен транспортен хаос заради протест на служителите на метрополитена. 10 от общо 16-те линии на метрото в Париж днес няма да работят. Очакват се закъснения и по останалите маршрути. Протестиращите недоволстват срещу предложението на правителството за нова пенсионна реформа.  До момента работниците в транспортния сектор ползват специални привилегии и имат възможност за ранно пенсиониране. Очакват се закъснения и на междуградските влакове.  А британският авиопревозвач British Airways съобщи, че на 27 септември е възможно да има нова стачка на пилотите на компанията и започва поетапна отмяна на полетите за тази дата.", "date": "2019.09.13", "title": "Париж е изправен пред транспортен хаос"}
{"url": "http://epicenter.bg/article/Inovativen-lazer-pravi-4-D-lifting-bez-skalpel-i-bolka/192630/10/0", "text": "\"Иновативният лазер Alma Q с бързи и къси импулси навлиза достатъчно дълбоко, за да активира колагена, но не нарушава епидермиса и затова след процедура с него няма възстановителен период. А ефектът е 4 D лифтинг без скалпел и болка!\", разкри д-р Ана Пейкова.   Лазерът Alma Q  прониква в дермата, там където са фибробластите, клетките които произвеждат колаген, без да уврежда горния слой. За момента Alma Q разполага с най-съвършената измислена досега технология за подмладяване на кожата без болка и без нужда човек да си остане няколко дни у дома, докато отшумят последствията, продължи дерматологът от клиника Дерма ЕЛИТ.   Късите и бързи импулси загряват фибробластите и те започват да произвеждат колаген. Така кожата става еластична и подмладена. Ефектът се разгръща във времето, изчезват фините линии, а дълбоките бръчки намаляват. Най-хубавото е, не разгражда ботокса и филърите и Alma Q няма проблем да се използва заедно с тях. Разбира се, не в една и съща процедура. Доброто състояние на кожата е много важно, защото когато е с намалена еластичност, филърите не се задържат там където са инжектирани и   “натежават”.   Alma Q е универсален боец – използва се при стягане и оформяне на горен и долен клепач, лицев контур и шия. А това ,че не нарушава целостта на кожата и е напълно безболезнен е най-голямото му предимство.   На конгреса по естетична медицина в Барселона, който завърши неотдавна, редица лектори подчертаха, че отминава времето на прекалено опънатата кожа, на перфектно издутото лице без нито една бръчка. Последната тенденция е да се набляга на качеството на кожата, а от там и на излъчването на лицето, а не на отделните му детайли.   Лазерът Alma Q разполага с различни приставки. С тях се генерират различни дължина и интензитет на вълната. Това дава богата гама от възможности – да се въздейства на различни нива и несъвършенства.    Едно от предимствата е премахване на всякакви пигментации – естествени и изкуствени.  За онези, които са татуирали върху тялото си името на човек, когото вече не обичат – има надежда.  Апаратът въздейства върху целия цветови диапазон – зелено, синьо, жълто, оранжево…   Някои татуси изчезват напълно, други избледняват. Зависи от вида пигмент, от кожата, от начина на татуирането, от времето когато е правен. Важното е, че вече има решение за татуировките и то не е болезнено.     Естествените пигментации се дължат на възрастта, на слънцето, на хормонален дисбаланс. Те също се премахват успешно с Alma Q. Специална приставка третира малките капилярчета, които понякога се появяват дори в ранна детска възраст. Добър е ефектът върху т.нар. spider vens – вените като паяжина. Друга приставка с по-дълъг импулс на лазера пък третира дълбоките вени по краката.   В заключение мога да кажа, че Alma Q свива всичко, вкл. вътрешната част на бедрата, на ръцете – всяка зона от тялото.   Когато става дума за лифтинг, необходимите процедури са четири, а при татуировки може да се наложат повече.   Единствените противопоказания са при рак на кожата, бременност и кърмене, завърши д-р Ана Пейкова от клиника Дерма ЕЛИТ.  ", "date": "2019.09.13", "title": "Иновативен лазер прави 4 D лифтинг без скалпел и болка"}
{"url": "http://epicenter.bg/article/Sergey-Lavrov--Voynata-v-Siriya-priklyuchi--Stranata-postepenno-se-vrashta-kam-normalniya-zhivot/192616/7/0", "text": "Ситуацията в Сирия се връща в мирното русло - там са останали само отделни огнища на напрежение. Това заявява външният министър на Русия Сергей Лавров в интервю за руския в. \"Труд\".    \"Войната в Сирия наистина приключи. Страната постепенно се връща към нормалния, мирен живот. Отделни огнища на напрежение все още има само в територии извън контрола на сирийското правителство като Идлиб и източния бряг на р. Ефрат\", посочва Лавров, чието интервю цитират ТАСС и БТА.    При това положение днес е най-важно \"да се предостави на Сирия комплексно хуманитарно съдействие и да се придвижи напред политическият процес, целящ уреждане на кризата, за постигане на сигурна и трайна стабилизация в страната, а също и в близкоизточния регион като цяло\".    Според Москва формирането и задействането на комитет, който да разработи конституционна реформа, ще са важен етап в осъществяването на този \"политически процес, воден и реализиран от самите сирийци със съдействието на ООН\".    Това \"ще позволи на страните в Сирия - правителството и опозицията, за пръв път да започнат пряк диалог за бъдещето на страната си\", добавя първият дипломат на Русия.    Лавров обръща внимание, че федерацията придава голямо значение на редовните контакти и с Дамаск, и с опозицията, отправяйки призив да се гарантира максимално широко представителство на всички групи от сирийското общество в политическия процес.    \"Опозиционерите могат и трябва да дадат свой конструктивен принос в процеса на комплексното политическо уреждане, както предвижда резолюция 2254 на Съвета за сигурност на ООН\", подчертава той.    \"Като цяло Русия се обявява за възстановяване на суверенна, териториално цялостна Сирия, за възможно по-скорошно преодоляване на последиците от развихрянето на тероризма, връщане на всички сирийци в родината, а на самата страна - в \"арабското семейство\", което ще е залог за гарантиране на сигурност и стабилност в Близкия изток\", добавя Сергей Лавров пред \"Труд\".", "date": "2019.09.13", "title": "Сергей Лавров: Войната в Сирия  приключи! Страната постепенно се връща към нормалния живот"}
{"url": "http://epicenter.bg/article/Malofeev--Tsatsarov-i-Zaharieva-rabotyat-protiv-Borisov-i-Radev/192634/7/0", "text": "”Скандалът, свързан с незаконните действия на Главния прокурор на България, свидетелства за разкол в управляващия елит на страната. Докато президентът Румен Радев и премиерът Бойко Борисов градят отношенията с Москва, външният министър и главният прокурор рушат тези отношения с провокативни изказвания и незаконно преследване на българските русофили.” Този коментар на Константин Малофеев, на когото тази седмица бе забранено за 10 години да влиза в България, бе разпространен от ТАСС. Всъщност това е част от позицията му отпреди два дни, но публикувана на друга платформа.    Председателят на Съвета на директорите на групата компании \"Царьград\" повтаря известната си теза, че целта на действията на Цацаров била \"да вбие клин между братските православни руски и български народи\".    Наричан от медиите в Русия \"православен олигарх\" заради финансирането на великоруски каузи през програми за подкрепа на православието в чужбина, той обяснява още, че \"разколът демонстрира, че и министърът, и главният прокурор са преки агенти на западните спецслужби\".    Но по думите му \"в Москва виждаме всичко това и отделяме авторите на провокациите от русофилското болшинство българи, признат лидер на които се явява Николай Малинов\"    Решението на България по никакъв начин няма да се отрази на плановете на Малофеев, казват от \"Царьград\", защото той и без това е в списъка със санкционирани от ЕС лица, на които е забранено да влизат на територията на съюза", "date": "2019.09.13", "title": "Малофеев: Цацаров и Захариева работят против Борисов и Радев"}
{"url": "http://epicenter.bg/article/BNR-varna-Silviya-Velikova-pred-mikrofona--sled-kato-vsichki-sa-otkazali-da-ya-zamestyat/192604/2/0", "text": "След огромния скандал, който сътвори, ръководството на БНР върна съдебния ресор на Силвия Великова и от следващата седмица тя отново ще води сутрешния блок.    Новината съобщи самата Великова в личния си Facebook профил.    \"Около осем часа тази вечер получих обаждане от генералния директор на БНР, който ме уведоми,че съм върната в съдебния ресор, но ще има втори човек, който да осигурява плурализма в него!!! От следващата седмица ще водя отново сутрешния блок\" - написа Силвия Великова.    Тя благодари на всички, които са я подкрепили, но отбеляза, че \"развръзката изглежда успех, но за съжление - дори и в личен план, не е повод за ликуване\".    Само за ден ръководството на БНР сътвори огромен скандал - програма \"Хоризонт\" днес осъмна с нов директор и с отнет съдебен ресор на Силвия Великова. На журналистката беше съобщено също така, че повече няма да води предаването \"Преди всички\".    Новото ръководство на \"Хоризонт\" е молело всички водещи да заемат мястото на Силвия утре в сутрешния блок, всички обаче са отказали. Най-напред редакторът на предаването Спас Крайнин заяви, че той е подготвял това предаване заедно с Великова и няма да участва в него с друг водещ.    Междувременно журналисти от всички медии започнаха да се организират за протест и други форми на солидарност към Силвия Великова.   По-рано днес стана ясно, че в \"Хоризонт\" неочаквано е пенсиониран досегашният директор и е назначен нов и.д. - Николай Кръстев. Великова е свалена от микрофон, а съдебният ресор, за който отговаря от много години, е разпределен на нейни колеги.   \"Няма писмени мотиви за отстраняването ми от ефир и отнемането на ресора ми\", коментира свалената от ефир журналистка на БНР Силвия Великова пред \"Сега\".    Ето какво написа тази вечер Силвия Великова във фейсбук Съобщението ѝ бе придружено от клип на станалото емблематично за протестите в националното радио изпълнение на Пол Макартни на песента Let it Be.   Отстраняването на Великова от съдебния ресор и свалянето ѝ от ефира на БНР предизвика днес многобройни спонтанни протести от колеги и гневна декларация от Асоциацията на европейските журналисти.   \"Силвия Великова е поредният български журналист, свален от ефир. Всъщност, за мен тя не е поредният, а един от тези, които ме карат да се притеснявам, когато ми предстои разговор с нея. Защото е безкомпромисна, точна, подготвена, умна... Защото е абсолютен професионалист. Това написа във \"Фейсбук\" страницата си кандидат-кметът на София Мая Манолова.    \"Свалянето на Силвия Великова от ефир е отвратително действие, ужасен знак, че се правят опити да ни върнат във времената, в които хората трябва да се страхуват.  Всички, които имат смелост да живеят свободно, трябва да направят своя избор. Без значение за кого. Но не и в полза на страха\", написа още Манолова.   Тази вечер пък стана ясно, че за първи път в историята \"Хоризонт\" спира излъчването си от 6 до 11 ч. в петък. Официалното обяснение е профилактика на предавателите.  Редовно се случва да има профилактика, но винаги има подсигурени резервни мощности, коментираха журналисти от БНР. Те разкриха, че съобщението за профилактика им е пратено в късния следобед, когато се разбра, че недоволството от отстраняването на Силвия Великова от ефир и забраната й да води съдебния ресор е ескалирало. Тогава изрично им е било казано да подготвят новина за \"планираното спиране по технически причини\", но да не я пускат до второ нареждане.   Истинската причина е, че нито един журналист от радиото не се е съгласил да замести отстранената по-рано през деня като водеща на сутрешния блок Великова. Пред OFFnews журналисти от БНР са обяснили, че профилактики се правят редовно, но винаги има подсигурени резервни мощности. Съобщението за профилактика им е пратено в късния следобед, когато се разбра, че недоволствието от отстраняването на Великова от ефир и забраната ѝ да води съдебния ресор, е ескалирало. Тогава изрично им е било казано да подготвят новина за \"планираното спиране по технически причини\", но да не я пускат до второ нареждане, съобщава още  .   БНР е с ново ръководство от края на юли, когато регулаторът одобри състава му, предложен от Костов. Самият той пое медията месец по-рано, като в СЕМ бе подкрепен от председателя на регулатора София Владимирова (парламентарната квота на ГЕРБ), Бетина Жотева (от квотата на президента Росен Плевнелиев) и Розита Еленова (парламентарна квота, предложена от Български демократичен център на Христо Ковачки).  ", "date": "2019.09.13", "title": "БНР върна Силвия Великова пред микрофона, след като всички колеги отказали да я заместят"}
{"url": "http://epicenter.bg/article/Zelenogorski--S-podkrepata-na-Manolova-DBG-izvarshi-hladnokravno-samoubiystvo/192610/2/0", "text": "\"Напускам партия Движение \"България на гражданите\". Причините са, че ние като дясна партия подкрепяме кандидатурата на Мая Манолова за кмет на София. Аз съм десен политик и не мога да подкрепям леви политици\". Това заяви зам.-председателят на партията Найден Зеленогорски пред БТВ.    Той определи подкрепата на ДБГ за Мая Манолова като \"хладнокръвно убийство\".  \"Въпросът е принципен. Ние сме членове на ЕНП, сътрудничим си с фондацията на ХДС \"Конрад Аденауер\", с американски фондации и за нас, тук присъстващите, това е кауза. За мен това олевяване е абсолютно невъзможно. За мен София трябва да има консолидиране около дясна кандидатура. Ако няма подходящ кандидат, сами да издигнем такъв“. Вчера Зеленогорски обяви, че напуска партията заедно с още трима нейни членове заради решението на ръководството да бъде подкрепена Мая Манолова за кмет на София, получила подкрепата още на БСП и АБВ.    Основният аргумент на ДБГ – че Манолова е единствената алтернатива, не е верен. Има лява и дясна политика за управление на София и не е без значение как се позиционира една дясна партия. Там където десницата управлява има обединено в дясно – така е в Плевен, в Монтана, и ние трябва да вземем добрия пример, посочи Зеленогорски.    Ние бяхме възложили на председателят да разговаря с десни формации, но те бяха проведени по този начин, че остана една алтернатива – да се подкрепи лява кандидатура, уточни той.    Ние ще подкрепим арх. Игнатов. Въпросът е принципен, или правим компромиси. За мен това олевяване на ДБГ е крайно нелогично, подчерта отново Зеленогорски и добави, че ще създава нова дясна формация.    Ще правя нов политически проект. Целта му е той да бъде мост за обединение на дясното. В тази посока винаги съм работил. Той ще бъде децентрализиран и като наш естествен партньор виждаме „Демократична България“, каза Найден Зеленогорски.", "date": "2019.09.13", "title": "Зеленогорски: С подкрепата на Манолова ДБГ извърши хладнокръвно самоубийство"}
{"url": "http://epicenter.bg/article/Hamid--Kurortite-po-Balgarskoto-Chernomorie-ne-tryabva-da-se-prevrashtat-v-starcheski-domove/192622/2/0", "text": "Преди броени минути ПГ на ДПС внесе в деловодството на Народното събрание Закон за изменение и допълнение на Закона за защита от шума в околната среда. Това каза народният представител от ПГ на ДПС Хамид Хамид пред журналисти в Народното събрание, предаде Агенция \"Фокус\".   \"С внесения законопроект целим да преустановим пълното унищожаване на голяма част от българския дребен и среден бизнес и по-специално на рестораньорския по Българското Черноморие. По данни на Асоциацията на ресторантьорите спадът това лято е над 40 %. Последните изменения, които бяха внесени от предходната сесия постигнаха пълно унищожаване на този бизнес и голям отлив от българските курорти. Някой целеше да вкара туристите по хотелите и те да не излизат навън. Ние не желаем българският туризъм да се превръща в пенсионерски или българските курорти да се превръщат в старчески домове. Искаме модерни курорти, които да бъдат посещавани от повече млади хора от цяла Европа, затова внасяме нашия законопроект, който връща стария режим на действия и предоставя в ръцете на общините контрола за шума на открито\", заяви още Хамид.   На въпрос дали ДПС очаква подкрепа от ГЕРБ, Хамид заяви, че който иска да подкрепя българския бизнес, ще подкрепи законопроекта.   \"Всички видяха и тези, които посетиха Черноморието, и от репортажите видяха празни заведения, а десетки заведения въобще на отвориха\", допълни още Хамид.  ", "date": "2019.09.13", "title": "Хамид: Курортите по българското Черноморие не трябва да се превръщат в старчески домове"}
{"url": "http://epicenter.bg/article/Zam-nachalnikat-na-otbranata-vitseadmiral-Eftimov-shte-uchastva-v-konferentsiyata-na-Voenniya-komitet-na-NA/192626/2/0", "text": "Заместник-началникът на отбраната вицеадмирал Емил Ефтимов ще вземе участие в годишната конференция на Военния комитет на НАТО, която ще се проведе на 14 и 15 септември в Любляна, Словения. Това съобщиха от пресцентъра на Министерството на отбраната.    В рамките на форума началниците на отбраната ще обсъдят актуални въпроси от дневния ред на Алианса, свързани с операциите и мисиите на НАТО, военната стратегия и новите концепции и инициативи за повишаване възпиращия и отбранителен потенциал на съюза.   Всяка година най-висшият военен орган на Алианса заседава във формат началници на отбраната два пъти в Главната квартира в Брюксел и още веднъж в една от страните-членки.  ", "date": "2019.09.13", "title": "Вицеадмирал Емил Ефтимов ще участва в конференцията на Военния комитет на НАТО"}
{"url": "http://epicenter.bg/article/Zaglushiha-izlachvaneto-na-programa--Horizont--v-tsyalata-strana-/192627/2/0", "text": "Кореспондентите на Хоризонт съобщават, че точно в 6 часа е спряно излъчването на програма ”Хоризонт” през УКВ предавателите в цялата страна.  Това бе съобщено във фейсбук страницата на БНР \"Хоризонт\".    Ето какво още написаха от националното радио:    Това е безпрецедентно. КОЙ ще обясни какво се случва и защо?    ЗАЩО Е ЗАГЛУШЕНО БНР?    КОЙ ЩЕ ПОНЕСЕ ОТГОВОРНОСТТА ЗА ТОВА????    Спирането на програма \"Хоризонт\" бе потвърдено от редица хора в социалните мрежи Някои от тх съобщават, че дори онлайн излъчването е било заглушено. Официалният мотив е \"техническа профилактика\" от 6 до 11 часа. От 6 до 10 часа в ефир е именно предаването на Силвия Великова, което днес се води от Диана Дончева.   Журналисти от много медии излизат днес на протест в защита на свободата на словото. Той ще е от 12 часа пред БНР.  Вчера в радиото бе сменен директорът на програма \"Хоризонт\" и скоростно бе взето решение известната водеща и съдебен репортер Силвия Великова да бъде свалена от ефир и да й бъде отнет съдебния ресор.    След като се разбра, че много журналисти са готови да не допуснат подобно посегателство над свободното слово, а колегите й излязоха с декларация в нейна защита, решението бе отменено.   ", "date": "2019.09.13", "title": "Заглушиха излъчването на програма ”Хоризонт” в цялата страна "}
{"url": "http://epicenter.bg/article/Irena-Anastasova--Uchitelite-ni-sa-demotivirani--a-vazrastnite-sa-po-obrazovani-ot-mladite/192628/2/0", "text": "  Заявявахме многократно, че целта ни е ученикът да стане център на образователната система. Казвахме, че учителят е важен, обърнахме парадигмата в образованието и тази мантра господства и днес. И какво се случи? Ученикът наистина стана център на системата благодарение на нормативните промени. Непрекъснато се стараем да обхванем всички деца в системата, на ученика да му е интересно в училище, а вместо това констатираме, че децата ни усвояват все по-малко знания и умения, че имаме 40% функционална неграмотност, че агресията в училище расте, а дисциплината катастрофално пада, че възрастните са по-образовани от младите.   Това заяви на брифинг пред журналисти в парламента Ирена Анастасова от БСП, предаде Novini.bg   ,,Дълги години се внушаваше, че училището няма възпитателни функции и това било идеологическа измислица на социализма. И сега се сетихме, че не е така и дори се разработи стратегия по въпроса. Твърдеше се, че ученическите униформи са социалистическа отживелица, а те са наследени от времето на монархията'', посочи тя.   ,,И така ученикът стана до такава степен център на системата, че от него започна да зависи благосъстоянието на всяко едно училище. Така тази цел беше изпълнена. А какво стана с декларацията, че учителят е важен за системата? Тя си остана просто една декларация, с хубави думи и фрази. И изведнъж стана ясно, че учителите са все по-възрастни, все по-уморени, все по-демотивирани и все по-обезверени не само от отношението към тях от страна на обществото, но и от институциите.   Почти половината учители ще се пенсионират след 7-8 години, като това е оптимистичният вариант'', подчерта още Анастасова.   ,,Последствията за качеството на образованието са ясни. Вдигат се заплатите, което е много закъсняло действие. Щедро се отпускат пари за квалификация, които отиват в някои доста съмнителни подготвителни организации'', каза тя.  ", "date": "2019.09.13", "title": "Ирена Анастасова: Учителите ни са демотивирани, а възрастните са по-образовани от младите"}
{"url": "http://epicenter.bg/article/Galya-Zaharieva--Politicheskite-ezhbi-nyamat-myasto-na-poleto-na-obrazovanieto/192629/2/0", "text": "Политическите ежби нямат място на полето на образованието - няма да допуснем подмяна на философията на Закона за предучилищното и училищното образование. Това каза народният представител от ПГ на ГЕРБ Галя Захариева в декларация от името на група, предаде Агенция \"Фокус\".   \"След броени дни започва новата 2019-2020 г. учебна година. Празник на новото начало, и всеобща надежда за по-добро образование и бъдеще на децата на България. Днес именно образованието е най-сигурната инвестиция за по-добър живот и успешна реализация. За нас от ГЕРБ това е национален приоритет\", подчерта още Захариева.   По думите й в основата на закона стои разбирането, че всяко дете има талант и отговорността е да се открие и развие. \"Подмяната на тази философия би означавало не само на успех на реформата, но и провал на идеята за приобщаващото образование. Няма да допуснем подобна хипотеза\", подчерта още Захариева.   \"Трябва да се обединим, за да превърнем българското училище в нашето училище и заедно да дадем шанс за равен старт на всяко дете. Отличният успех на всеки ученик, който след дни ще прекрачи прага на родното училище зависи бъдещето на държавата. Изключително горди сме, че българският еврокомисар Мария Габриел е ангажирана със създаването на нови перспективи сред младото поколение\", допълни още Захариева.   Депутатът от ГЕРБ изтъкна ,че следващите 5 години Мария Габриел ще има уникалния шанс да работи за утвърждаването на изследванията и иновациите за развиване на потенциала на Европа.   \"Приоритети, които всички ние споделяме. Затова продължаваме заедно своя ангажимент към българските родители и техните деца, да променим българското образование с нови учебни програми, да обхванем повече деца в детските градини и да увеличим възнагражденията на учителите и да им дадем свободата сами да избират как да преподават\", допълни още Захариева. Тя отчете, че в над 1000 училища са извършени ремонти.   \"В пленарната зала сред нас има много учители. Нека ги аплодираме, те заслужават това\", заяви още Захариева. \"Политическите ежби нямат място на полето на образованието. 15 септември трябва да е денят на новото съединение, което ще направи българското училище по-силно и готова да се справи с новите предизвикателства\", подчерта още Захариева.  ", "date": "2019.09.13", "title": "Галя Захариева: Политическите ежби нямат място на полето на образованието"}
{"url": "http://epicenter.bg/article/Premierat-inspektira-infrastrukturnite-obekti-v-Ruse--NA-ZhIVO-/192631/2/0", "text": "Министър-председателят Бойко Борисов инспектира реализираните инфраструктурни обекти в град Русе.   Заедно с кмета на града Пламен Стоилов, премиерът провери работата. \"Една от гордостите на града е ремонтираната спортната зала. Надяваме се, че ще домакинстваме големи първенства по волейбол\", каза градоначалникът.   Той благодари на премиера Борисов и правителството за подкрепата и финансовата помощ за реализиране на гоемите проекти на Русе.   Борисов посети професионалната гимназия по облекло \"Недка Иван Лазарова” в Русе. Той се огледа в уникално венецианско огледало, инкрустирано със седеф. \"Сигурно затова изглеждах по-красив\", пошегува се премиерът.   Министър-председателят коментира актуални въпроси, свързани с града.   \"Новият кей в Русе ще стане най-красивото място в града. За мост, настояват от Румъния. Обаче не съм оптимист за това\", призна Борисов.   \"Ще пуснем до Боаза, до пресичането с пътя Русе - Велико Търново. Търговище - Шумен се строи много усилено. Ако всяко правителство беше правено по една магистрала, сега нямаше да ме питате. Ние правим седем наведнъж. в същото време всеки ден се иска\", коментира той.   \"Доволен съм от вида на град Русе. Доволен съм от работата на Пламен Стоилов. Въпреки това няма да го подкрепя за нов мандат, защото искам да освежа партията. Никой от нас не е женен за поста си. Аз лично два пъти съм си ходил. Ние имаме кауза и се надявам че Стоилов ще стои до мен\", посочи Бойко Борисов.    ", "date": "2019.09.13", "title": "Премиерът инспектира инфраструктурните обекти в Русе: Никой не е женен за поста си! (Видео)"}
{"url": "http://epicenter.bg/article/BNR-s-pozitsiya-za-Silviya-Velikova--Prizovala-slushatelite-da-vzemat-uchastie-v-protest-/192632/2/0", "text": "Случаят с отстранената водеща в БНР Силвия Великова предизвика силен обществен отзвук, а нейни колеги изразиха ясна подкрепиха. Това накара и ръководството на радиото да излезе с официална позиция по случая. В нея се уточнява, че Великова не е уволнена, но в същото време се посочват и нейни грешки в ефир.   Самата Великова смята, че отстраняването й се дължи заради нейната критичност в ресора, който отразява - съдебният.      \"Управителният съвет на Българското национално радио покани и изслуша и.д. директор на програма \"Хоризонт\" Николай Кръстев във връзка със създалата се ситуация около журналиста Силвия Великова.    УС споделя становището на Николай Кръстев, че в програмата липсва обективно и безпристрастно отразяване на част от темите и препоръча на директора да предложи механизъм за осигуряване на плурализъм и всички гледни точки по значими за обществото теми.    Пред членовете на УС на БНР Николай Кръстев гарантира, че Силвия Великова не е свалена от ефир и продължава да работи като старши редактор в предаването \"Преди всички\" на програмата.    Във връзка с настъпилите промени в управлението на \"Хоризонт\" обаче са направени изменения в графика на водещите. Част от тези промени са следствие от издаденото на БНР наказателно постановление от Съвета за електронни медии от 28 август 2019. Мотивите за санкцията на СЕМ са изнесените в ефира на програмата лични данни на непълнолетно лице, което е нарушение на принципа за защита на личната неприкосновеност на гражданите - чл. 17, ал. 2, във връзка с чл. 10, ал. 1, т. 4 от Закона за радиото и телевизията. Част от съдържанието е изготвено от Силвия Великова.    Според Николай Кръстев промяната в графика на водещите в програма \"Хоризонт\" следва и от факта, че по време на годишния си отпуск Силвия Великова, в нарушение на Кодекса на труда, е участвала в предаването \"12+3\" като в ефир тя е призовала слушателите да вземат участие в протест. Публичното представяне на едностранна позиция в ефира на общественото радио е недопустимо и непрофесионално нарушение на журналистическите стандарти и етични норми.    За да бъде осигурен плурализъм на всички гледни точки, УС препоръчва на г-н Кръстев да бъде определен по още един журналист във всеки ресор с цел да се гарантира неприкосновеността на обществения интерес\".", "date": "2019.09.13", "title": "БНР с позиция за Силвия Великова: Призовала  слушателите да вземат участие в протест "}
{"url": "http://epicenter.bg/article/Fandakova--Zelen-ring-shte-svarzva-stolichni-kvartali-s-gradskite-parkove/192633/2/0", "text": "Зеленият ринг е с площ повече от 60 декара, дължина над 3 км. Това каза на пресконференция за представяне на проекта кметът на София Йорданка Фандъкова, предаде Novini.bg   Това е ключов, знаков, труден проект, който изисква цялостно взаимодействие с Министерство на транспорта и Национална компания \"Железопътна инфраструктура\", заяви Фандъкова.   Това е първият участък от Зеления ринг, който искаме да изградим. Целта е всички квартали, през които преминава Зеленият ринг, да имат връзка с парковете на града, посочи столичният кмет.   От доста месеци работим по тази инициатива, каза министърът на транспорта Росен Желязков. В момента се изготвя планът, който ще бъде представен за обществено обсъждане. След това Министерски съвет ще вземе решение, с което ще отнеме имота от Национална компания \"Железопътна инфраструктура\" и ще го предостави на Столична община, добави той.   Велоалеите ще бъдат основната функционалност на градската мобилност. 60% от тази територия ще бъде за озеленяване. На територията ще може да се развива концепцията за градска мобилност, за придвижване на всички немоторни превозни средства, които трайно се настаняват в столицата, каза транспортният министър.   Главният архитект на София Здравко Здравков уточни, че въпросният участък започва от бившата гара \"Пионер\", улица \"Самоков\", улица \"Тинтява\" и зад зала \"Арена Армеец\" стига до бившето транспортно училище Тодор Каблешков.   По проекта се работи още от 2016 година. Обектът е част от цялостно развитие за връзката с парковете. Крайната цел ще бъде създаването на Зеления ринг, който ще използва част от бившите жп линии и новите булеварди. Връзката ще става със Симеоновско шосе, където е изградено велотрасе. Успредно с това се развива и пешеходна връзка. Предвидено е изградено на спортни съоръжения и детски площадки. Целта е с велоалеи и пешеходно преминаване да се обвържат кварталите \"Слатина\" и \"Изток\", а впоследствие и други квартали, посочи арх. Здравков.   По думите му дори добра мобилизация реализацията на идеята може да се случи още следващата година.  ", "date": "2019.09.13", "title": "Фандъкова: Зелен ринг ще свързва столични квартали с градските паркове"}
{"url": "http://epicenter.bg/article/Prof--Neli-Ognyanova--Pornoto-za-otmashtenie-e-instrument-na-kulturata-na-straha-/192635/2/0", "text": "Разпространението на изображения със сексуален характер без разрешението на лица, без тяхно съгласие е много мощно, крайно средство за натиск. Това е позицията е на проф. Нели Огнянова, експерт и преподавател по медийно право в Катедрата по европеистика в Софийския университет \"Св. Климент Охридски\". Пред БНР тя коментира медийно-правния аспект на казуса с публикуването на интимно съдържание и лична информация за партньорката на един от кандидатите за кмет на София – арх. Борислав Игнатов.    „Мотивацията е различна: понякога тя е просто за отмъщение, за продължаване на връзката, понякога мотивите са с личен характер, но днес говорим за случай, в който става въпрос за опит за принуждаване към определено поведение, към отказ от участие в изборен процес. Това е един феномен, който има и социални измерения - това е изключително опасно, защото порното за отмъщение е инструмент на културата на страха“, посочи проф. Огнянова.    Трябва да се реагира много ясно и недвусмислено и обществото и медиите да се противопоставят на тази тенденция, смята Нели Огнянова. По думите й, за страната ни това е сравнително нов инструмент в арсенала от средства за притискане на хора и на публични фигури.    „Засега са използвани други средства, скрити записи, използване на малки лични тайни, средства от едни други времена – от машината на Държавна сигурност. Но тук натискът, заплахата идва от едно средство за масово информиране, каквото е сайтът „Пик“, подчерта проф. Огнянова.    В България правната процедура за подобни случаи на защита на човешкото достойнство не е ясно да е задвижена, но трябва да се отчете реакцията на политическо равнище, отбеляза още медийният експерт.    „Има отказ от партниране с този сайт по време на избори. Партии и кандидати обявиха позициите си. Има елементи на разграничаване, предвид легитимирането на сайта досега от едно масово, ако мога така да кажа, позиране на политици по време на събитията, на сайта.“    Според проф. Огнянова времето ще покаже дали това разграничаване е „моментно поради шоковия характер на публикацията или има трайна тенденция за въвеждане на стандарти в политическото поведение“.", "date": "2019.09.13", "title": "Проф. Нели Огнянова: Порното за отмъщение е инструмент на културата на страха "}
{"url": "http://epicenter.bg/article/Premierat--Darzhavata-shte-izkupi--Dunarit--ako-se-stigne-do-publichen-targ/192636/2/0", "text": "Ако се стигне до публичен търг за „Дунарит“, със сигурност държавата ще го изкупи. Това заяви премиерът Бойко Борисов пред журналисти в Русе, предаде Агенция „Фокус“.   „Гарантирам, го на 100 %. Толкова ми омръзнаха аферите около този важен, стратегически и работещ завод, че и отгоре ще дадем на търга и ще си го купим. Ще бъде на 100 % само държавен. Това мога да гарантирам. Докато съм някакъв и имам някаква власт, това ще стане“, коментира още премиерът.  ", "date": "2019.09.13", "title": "Премиерът: Държавата ще изкупи „Дунарит“, ако се стигне до публичен търг"}
{"url": "http://epicenter.bg/article/Neno-Dimov--Predstoi-nay-tezhkata-protsedura-po-otnemane-razreshitelnoto-na--Feniks-Dupnitsa-/192639/2/0", "text": "Предстои РИОСВ - Перник да започне най-тежката процедура по отнемане на разрешителното на \"Феникс - Дупница\", ООД. Това каза министърът на околната среда и водите Нено Димов в парламента. Това бе отговор на въпрос от народния представител от ПГ на „БСП за България“ Манол Генов във връзка с пожара при съхранение на отпадъци в сервитута на автомагистрала \"Струма\", предаде агенция \"Фокус\".  Въпросът на Генов бе дали са извършвани проверки на обекта, правени ли са предписания и има ли констатирани нарушения и наложени наказания, както и какви мерки ще предприеме МОСВ.  Нено Димов отговори, че дружеството в Дупница притежава разрешение за дейности по третиране на отпадъци, издадено от директора на РИОСВ - Перник съгласно разпоредбите на Закона за управление на отпадъците.  „С разрешението за две площадки дружеството може да извършва дейности по предварително третиране на отпадъци и дейности по приемане и съхранение на отпадъци по предварително третиране на отпадъци и дейности по приемане и съхранение на отпадъци. Извършените дейности са с отпадъци от черни и цветни метали, излезли от употреба моторни превозни средства, негодни за употреба батерии, акумулатори излезли от употреба, електрическо електронно оборудване\", изброи още министърът.  „За периода 2018 до месец август 2019 г. от експерти на РИОСВ - Перник са извършени общо 5 проверки на дружеството. За констатирани нарушения от инспекцията са предприети следните административно- наказателни мерки. През месец март 2018 г. е установено, че не се води отчетност. Издадено е наказателно постановление в размер на 2000 лв., наказателното постановление е влязло в сила. През месец ноември 2018 г. е констатирано съхранение на неопасни отпадъци на неразрешено за това място. Издадено е наказателно постановление в размер на 5000 лв. Към настоящия момент наказателното постановление е в съдебна процедура. През месец май 2019 г. е извършена планова проверка, при което е установено съхранение на отпадъци на неразрешено за това място. На дружеството е дадено предписание за преместване и почистване на всички отпадъци, разположени извън разрешените на дружеството площадки със срок 31 юли 2019 г. Дружеството е поискало удължаване на срока, но не е получило разрешение. Установени са две нарушения: първо неизпълнение на предписанието за почистване на отпадъците, дадено при предходната проверка от месец май и съхраняване на отпадъци за неразрешено за това място. За тези две нарушения са съставени 2 акта. Собственикът е отказал да ги получи. Съгласно Закона за административните нарушения и наказания двата акта са връчени чрез Община Дупница, която е успяла да му ги връчи на 3 септември тази година. След срока за обжалване предстои издаването на наказателни постановление. С цел предотвратяване и отстраняване на вредните последици за околната среда, вследствие продължаващата дейност по съхраняване на отпадъците, от компетентният орган РИОСВ Перник е издадена заповед на 11 септември, с която на дружеството е наложена принудителна административна мярка и предписало всички производствени неопасни отпадъци, които се съхраняват на неразрешени за това място и на места, неотговарящи на нормативните изисквания да бъдат отстранени до 15 октомври тази година и да се предприемат действия за възстановяване качеството на околната среда в срок до 30 октомври тази година\", подчерта още министърът.  Той обясни, че съгласно изискванията на Закона за управление на отпадъците компетентният орган отнема издаденото разрешително, когато за три години са извършени административни нарушения, за които лицето е било наказано два пъти с влязло в сила наказателно постановление. \"В тази връзка след приключване на съдебната процедура по издаденото наказателно постановление по проверката от месец ноември 2018 г. РИОСВ - Перник ще започне най-тежката процедура по отнемане на разрешителното на \"Феникс - Дупница\", ООД. Съгласно разпоредбите за Закона за управление на отпадъците и Закона за пътищата, собствениците на терени отговарят за почистването от отпадъци. В тази връзка РИОСВ Перник е издало две предписания. Едното на община Дупница до 19 септември да отстрани отпадъците от терени, които са общинска частна собственост и на областното пътно управление до 2 септември. От Областно пътно управление - Кюстендил имаме информация, че предписанията са изпълнени\", допълни министърът. ", "date": "2019.09.13", "title": "Нено Димов: Предстои най-тежката процедура по отнемане разрешителното на „Феникс-Дупница“"}
{"url": "http://epicenter.bg/article/Borisov-kategorichen--Nyama-da-dadem-pari-nito-na-PIK--nito-na-drugite-medii--Tochka--/192641/2/0", "text": "„На евроизборите ние сме дали на всички медии от партийната субсидия. По десет хиляди, по десет хиляди, както и на \"ПИК\". Сега ние няма да даваме на никой за политическа реклама, това съм разпоредил. Пари \"ПИК\" няма получи от нас за следващите избори, но няма да дадем и на другите медии, защото считам, че много от тях по същия начин прекаляват в много други сфери. В наше право е да не им отпускаме пари за политическа реклама. Точка“. Това заяви премиерът Борисов пред журналисти в Русе, коментирайки скандала  с гнусните снимки, които ПИК публикува за един от кандидат-кметовете на Софияи призива да не се дават пари на този сайт.   Премиерът допълни, че не може да спре министерствата да дават средства, защото това ще засегне бТВ и Нова телевизия.  „Тогава ще ми кажете, че ви оказвам влияние. Министерствата не мога да ги спра, това са европейски пари и ние по никакъв начин не им се месим“, добави той в отговор на журналистически въпрос, подчертавайки, че Министерският съвет няма договор с ПИК..   Попитан за скандала с „ПИК“, Борисов коментира, че той е същият като с „Биволъ“ и много други телевизии и радиа.    В отговор на въпроса - БСП застана зад Мая Манолова, кой ще спечели от това – Мая Манолова или БСП, Борисов оттговори:  \"Аз като знам Мая, когато я правихме омбудсман, какъв натиск имаше от БСП. Тя как хулеше БСП пред мен, ако са толкова двулични, да им е честито и на едните и на другите. Аз не казвам, че ГЕРБ сме идеални. Вижте с колко усилия полагаме да отстраним закостенели кметове с по 3 мандата. Така или иначе, ние ще освежим цялата партия и там, където са допуснати недъзи, Етичната комисия ги докладва и ние съответно ги отстраняваме\".   ", "date": "2019.09.13", "title": "Лидерът на ГЕРБ категоричен: Няма да дадем пари нито на ПИК, нито на другите медии. Точка! "}
{"url": "http://epicenter.bg/article/Tsatsarov-razporedi-proverka-za-spiraneto-na-programa--quot-Horizont-quot--po-BNR/192642/2/0", "text": "По повод спирането на излъчване на програма „Хоризонт“ на Българското национално радио на 13.09.2019 г., петък, в часовата зона между 06:00 и 11:00 часа, оповестено в 21.16 ч. на 12.09.2019 г. с обяснение за предварително планирана техническа профилактика и след получаване на писмо – справка от ДАНС за създадената по този начин опасност за застрашаване на националната сигурност, предвид статута на БНР като стратегически обект, главният прокурор Сотир Цацаров разпореди незабавно извършване на проверка за причините за това спиране. Това съобщиха от пресцентъра на Прокуратурата.   БНР е стратегически обект за националната сигурност по подпомагане и опазване на гражданите, в случай на необходимост от уведомяване и предупреждаване на населението при бедствия, аварии и кризи. Проверката е възложена на ДАНС, СЕМ и КРС и се извършва под прякото ръководство на зам.-главния прокурор Иван Гешев.   На всеки от тези органи са поставени конкретни задачи, като още в рамките на днешния ден органите на ДАНС е разпоредено снемане на обяснения от генералния директор на БНР. Определен е тридневен срок на проверката.", "date": "2019.09.13", "title": "Цацаров разпореди проверка за спирането на програма \"Хоризонт\" по БНР"}
{"url": "http://epicenter.bg/article/Toma-Bikov--Situatsiyata-v-BNR-ne-tryabva-da-vodi-do-kriza/192643/2/0", "text": "Председателят на медийната комисия в парламента Вежди Рашидов коментира случващото се в националното радио с думите, че всички лостове на управление са в генералният директор, който е избран законно. „Имате генерален директор. Той може да решава всички въпроси“, каза той.  Депутатът от ГЕРБ Тома Биков коментира, че ситуацията в радиото не трябва да води до криза. В момента се нуждае от ясна позиция на ръководството на БНР, а СЕМ трябва да се занимае със ситуацията.  „Със сигурност това, което трябва да има в тази ситуация, е много ясна позиция на ръководството. Тези неща трябва да се обясняват, каквото и да се случва, за да не остава никакво съмнение. Аз сега набързо прочетох позицията на ръководството и според мен те трябва да обяснят, СЕМ да вземе отношение и чак тогава ние тук в парламента, защото вземем ли ние някакво конкретно отношение това означава да се месим в работата на една обществена медия, което ни е забранено по принцип. Затова има СЕМ, затова има ръководство на радиото. Иначе аз в лично качество никога не съм се притеснявал от журналистически въпроси, на когото и да било\".   В декларация от трибуната на парламента лидерът на БСП Корнелия Нинова се обяви в защита на свободата на медиите и призова журналистите и гражданите да не спират да задават неудобните въпроси към властта.   Депутатът от ДПС Хамид Хамид подчерта, че ситуацията се нормализира с връщането на журналиста Силвия Великова в ефир: \"Четох, че имало промени, после четох, че са върнали госпожа Великова, така че не виждам някаква драма. Трябва ли да вземем някакво отношение? Всеки има право да протестира. Ние сме за свободната журналистика, но БНР и БНТ имат отскоро избрани ръководства, нека да си определят програмите. Разбрах, че няма драма със Силвия Великова. Тя е възстановена на работа\".   Източник БНР", "date": "2019.09.13", "title": "Тома Биков: Ситуацията в БНР не трябва да води до криза"}
{"url": "http://epicenter.bg/article/Maya-Manolova-/192605/2/0", "text": "Днес се срещнах с представители на гражданската организация „Сдружение за развитие на Панчарево и Кокаляне“. Това написа във \"Фейсбук\" страницата си кандидат-кметът на София Мая Манолова.    \"Хората се оплакват от липса на канализация, разбити улици, непочистено езеро, по думите им, от 35 г. и състоянието на градския транспорт, с който пътуват по час и половина до София.    Най-големият проблем за жителите на Кокаляне е подробният устройствен план на селото, който е зададен през 2014 г., но се задвижва едва през м. януари т.г. по време на обществено обсъждане за бюджета на столицата.    Според хората ще предстоят много нови проблеми и неуредици, тъй като новият ПУП трябва да се синхронизира с кадастрална карта от 2010 г. В момента има разминавания между кадастъра и регулацията, а това води до несъответствие на документите за собственост на имотите в селото и кадастралната карта.    Хората са категорични, че реално докато не се оправи казусът с подробния устройствен план, няма да бъде изградена канализация, а докато това не се случи, улиците също няма да се ремонтират, а отпадните води ще продължат да се изливат в езерото.    Груповата отговорност се превръща в групова безотговорност - думите на хората.  Във връзка с езерото на с. Панчарево те са се обръщали към Столична община – провели са две срещи с Йорданка Фандъкова, към областната управа, която назначава ведомствена комисия и отпуска 65 000 лв. за проект за частичното му почистване, към премиера Бойко Борисов и към Европейската комисия.    До момента резултат по проблемите на жителите от селата Панчарево и Кокаляне развитие няма. Бездействието на институциите е очевидно, ще проуча много внимателно ситуацията, за мен беше важно да си сверя часовника и да се запозная на място с проблемите на хората от този район. Няма да давам празни обещания преди да проуча много внимателно всички факти. Със сигурност обаче, това, което зависи от Столичната община, ще бъде направено\", написа още Мая Манолова.", "date": "2019.09.13", "title": "Мая Манолова се срещна с жители на Панчарево и Кокаляне: Липса на канализация, разбити улици..."}
{"url": "http://epicenter.bg/article/Gen-Atanasov--Shpionskiyat-skandal-e-absolyutna-predizborna-izmislitsa/192613/2/0", "text": "Шпионският скандал е план на управляващата олигархия да манипулира обществото чрез активно мероприятие, измислено и реализирано от властта, което се прави преди изборите за местна власт и избора на нов главен прокурор - за това става въпрос. Това заяви в ефира на Би Ти Ви ген. Атанас Атанасов, лидер на ДСБ.    Абсолютна предизборна измислица. ГЕРБ се опитват да задържат евроатлантическите си партньори, освен това се страхуват и от протестите, които се организират срещу избора на единствената кандидатура за главен прокурор на Иван Гешев, допълни генералът и подчерта, че Борисов се е опитал да се разграничи от доклада и службите.    Премиерът се опитва да се прави „на нито лук ял, нито лук мирисал“, при все, че той ръководи службите, изготвили този доклад. Затова не се поддавайте на тези манипулации, защото тежкият проблем у нас е тежката корупция и амбициите на властта да запази статуквото в държавата, призова лидерът на ДСБ.    Според ген. Атанасов избирателното изпускане на материали от едно дело може да създава погрешно впечатление, визирайки информацията, която стана публична по отношение на разследването на Николай Малинов за шпионаж. Генералът припомни и още няколко факта в подкрепа на тезата си за шпионския скандал.    Първо, с известно неудобство, искам да припомня, че аз съм човекът, който подписа през 2001 три заповеди за експулсиране на руски дипломати и затова зная добре как се работи в подобни случаи. Освен това общият брой на руските дипломати у нас са повече от тези на САЩ, Великобритания и Германия, и няма как те да не са обвързани с конспиративна дейност.    Да си спомним, че бяха изнесени публични данни, че опитът за преврат в Черна гора е подготвена от руски агенти, свързани с България. Освен това случаят „Скрипал“. И в двата случая никаква реакция на българските управляващи и служби срещу руския шпионаж на българска територия. ", "date": "2019.09.13", "title": "Ген.Атанасов: Шпионският скандал е абсолютна предизборна измислица"}
{"url": "http://epicenter.bg/article/Petya-Avramova--Tryabva-da-imame-izbran-izpalnitel-za-Kresnenskoto-defile-tazi-esen/192614/2/0", "text": " Нашите усилия са да приключим в този програмен период, като в него влиза и най-тежкият участък - Кресненското дефиле. Тази есен трябва да имаме избран изпълнител. Това заяви в ефира на БНТ Петя Аврамова, министър на регионалното развитие и благоустройството.  \"Що се отнася до пожара и нанесените щети на \"Струма\" в момента там се извършват строителни дейности и се укрепва самият виадукт.  , каза още тя. \"АМ \"Хемус\" също е сред приоритетите на правителството, министерството и АПИ. Надяваме се да пуснем още 10 км. Текат отчуждителни процедури, които са към края си. Изготвят се проекти, за да започнем строеж\", обясни още тя. Попитана за новите знаци и какви ще са те, Аврамова заяви, че основната идея е да се подобри пътната безопасност. \"Те ще осигуряват по-голяма информираност. Част от знаците са за въведените елавтомобили и автомобилите на водород, както и за ТОЛ таксите', обясни Аврамова. По думите ѝ 447 млн. лева са заделени за свлачища.", "date": "2019.09.13", "title": "Петя Аврамова: Трябва да имаме избран изпълнител за Кресненското дефиле тази есен"}
{"url": "http://epicenter.bg/article/Plevneliev-pak-napadna-Radev--atakuva-BPTs--Te-sa-providnitsi-na-hibridnoto-vliyanie-na-Rusiya/192615/2/0", "text": "\"Приветствам действията на българските институции по случая с \"шпионската афера\", защото много отдавна стана ясен размерът и силата на руската хибридна атака в България.   Така президентът на България (2012-2017) Росен Плевнелие коментира в студиото на \"Здравей, България\"  шпионския скандал.    \"Няма да забравя онзи критичен момент в деня на изборите през 2015 г., когато беше най-голямата кибератака срещу България, срещу българските институции и българската демокрация, отново със съдействие на Русия и руски организации. Така че размерът на руските атакти и амбиции на Русия към България е ясен. Въпросът за мен е - доколко наистина ще се влезе в дълбочината на тези мрежи, защото те са всеобхватни\", посочи президентът.    \"Русия действа с огромна мощ в България. Ще дам само още един пример. Спомнете си, че в една Черна гора Русия изгради такива мрежи на влияние, включително икономически и политически, че когато правитестлвото взе решение Черна гора да влезе в НАТО, бяха организирани бунтове, протести, включително и сваляне на правителството. Затова тези процеси, които се подготвят в България, са същите, както в много други държави. В момента в Черна гора има осъдени руски депутати, руски шпиони, рускозависими организации за опит да се промени геополитическата ориентация и насоченост на страната. Така че нещата в дълбочина са сериозни\", коментира още Плевнелиев.    \"Аз се притеснявам доколко на дълбочина и ширина ще се разпрострят действията на прокуратурата и институциите така, че тези мрежи да бъдат обхванати.\"    Според Росен Плевнелиев хибридните атаки и шпионажът са абсолютно еднакви неща. Хибератаката и така наречените хибридни действия на Русия са факт, документирани отдавна, те имат всички възможни инструменти, които можем да си представим и са много комплексни - от оглавяване на медии, създаване на нови медии, денонощно пускане в ефира на фалшиви новини. Факт е, че в България има много тежка дейност на руснаци, огромно количество руски разузнавачи, огромно количество мрежи на влияние и отново като че ли времето, в което българската държава реагира, не е най-точното. Но необходимостта от такива подобни действия беше отдавна ясна и категорична. България трябва да покаже характер. Естония, Литва, Черна гора, Македония се сблъскаха с такива проблеми и действаха адекватно бързо, ние отново забавено, но все пак слава богу става. Важно е да се стигне в дълбочина на тези връзки и влияния.    Росен Плевнелиев засегна и въпроса с действията на БПЦ. \"Българската православна църква се превърна във филиал на руската православна църква. Дотам го докарахме, че се срамувахме всички при посещението на папата в България. Вижте в Румъния как действа румънският патриарх и как действа българският патриарх под диктата на руската православна църква. Тези неща рано или късно ще станат обект на действията на българските институции с цел защита на националния интерес. Защото той е пробит в не една или две български институции.\"    Росен Плевнелиен свърза и изказването на Румен Радев по време на честванията на Деня на Съединението - 6 септември, с хибридното влияние на Русия. \"Българският президент излиза на 6 септември и заявява, че ние нямаме идеал. Нима това е така? Идеалът на българите го е дал още Апостола на свободата. Това е част от дезинформацията, за да изгубим цел и посока\", посочи Плевнелиев.   \"Впечатли ме умерената реакция на руското външно министерство. Аз очаквах доста по-остър тон. Това подава ръка към българските власти и очакване, че институциите наистина имат какво да докажат\", каза той.    \"Като президент се нагледах на протести и контрапротести и на какви ли не сценарии. Противопоставяха се млади хора и институции. Това мен дълбоко ме притесни, защото започва да липсват морал и устои. Много е жалко, когато няма човещина и разбиране\", заяви той по повод на плъзналите еротични снимки на изгората на кандидат за кмет от \"Демократична България\" и добави: \"Не съм гледал снимките, отдавна не влизам в такива кафяви медии. Ние с моята съпруга осъдихме достатъчно жълти медии. Установихме, че дори и това обаче няма значение за тях. Крайно време е да се сложи една разделителна линия между доброто и лошото\", смята Плевнелиев.    \"Когато една медия стигне толкова ниско, с толкова лъжи и гнусотии, превърне се в пропагандна машина, трябва да се вземат мерки. Много ги съдихме. С лекота печелихме делата, но санкциите и обезщетенията, които трябва да изплатят, са нищожни и не им действат като спирачка\", каза Плевнелиев.", "date": "2019.09.13", "title": "Плевнелиев пак нападна Радев, атакува и БПЦ: Те са проводници на хибридното влияние на Русия"}
{"url": "http://epicenter.bg/article/Pargov--Manolova-mozhe-da-sabere-mnogo-po-shiroka-podkrepa-ot-tova--koeto-BSP-mozhe-da-napravi-za-neya/192617/2/0", "text": "\"Мая Манолова има и потенциала, който е набрала и със своето присъствие в омбудсманската институция в последните години, с което тя промени тази институция. И тя може да събере много по-широка подкрепа - отвъд това, което БСП може да направи за нея\". Това каза пред БНР лидерът на Столичната организация на БСП Калоян Паргов.    \"Актът на номиниране е лично волеизявление на Мая Манолова. След като тя вече е издигната от Инициативен комитет, ние разгледахме възможността да я подкрепим, защото вече няма как ние да я номинираме, защото това вече е направено\". Така Паргов обясни решението на социалистите в София да подкрепят Манолова в надпреварата за кмет на столицата.   Той уточни, че Мая Манолова е била една от 18-те кандидатури, които партийните членове на БСП са посочили за потенциални кандидати. По думите на Паргов Пленумът на БСП на 15 септември не е решаващ, а е работен пленум, който трябва да определи \"поредната порция кандидати на левицата за кметове в страната\".    \"Считам, че един граждански кандидат има много повече потенциал да привлече избиратели\", коментира лидерът на столичните социалисти и заяви:    Според него БСП си остава една от основните политически сили в страната.    Паргов коментира в предаването \"Преди всички\" и случая с журналистката от БНР и дългогодишен водещ на предаването Силвия Великова като \"поредния прецедент, който говори за това, че започваме да имаме съмнение, че в България има свобода на словото\".   Той припомни, че Градската конференция на БСП в сряда, 11 септември, е приела нарочна декларация във връзка с шпионския скандал и отвеждането на журналиста и член на движение \"Русофили\" Юрий Борисов с белезници на разпит в спецпрокуратурата. \"Това поставя под съмнение и заплаха демократичните устои на държавата\", каза още той.", "date": "2019.09.13", "title": "Паргов: Манолова може да събере много по-широка подкрепа от това, което БСП може да направи за нея"}
{"url": "http://epicenter.bg/article/Ninova--Svobodata-nyama-tsvyat-i-za-neya-tryabva-da-voyuvame-vseki-den-zaedno-/192619/2/0", "text": "Свободата няма цвят и за нея трябва да воюваме всеки ден заедно. Това каза лидерът на БСП Корнелия Нинова в декларация от името на групата, предаде Агенция „Фокус“.   \"Сега ние от БСП за България\" призоваваме днес е денят, не ни е страх. Днес е денят всички да се противопоставим на вчера, когато беше свалена от ефир Силвия Великова. Днес е денят всички да се противопоставим на онзи ден, в който журналистът Юрий Борисов беше отведен с белезници на разпит като свидетел. Днес е денят да се противопоставим на 30 август, когато министър-председателят Бойко Борисов изключи микрофоните на журналистите в Министерски съвет.   Сега, уважаеми журналисти, се обръщаме и към вас и вие да не отразявате онези политици, които потъпкват свободата на изразяването, които нареждат да ви уволняват, за това, че сте неудобни и че задавате неудобни въпроси. Случаят от вчера е поредното посегателство върху свободата на словото. Преди това бяха Генка Шикерова, Милен Цветков и много и още редица не само журналисти, но и хора, които критикуват властта и имат различно мнение, бяха уволнявани от работа, техните семейства бяха притеснявани, на техния бизнес беше посягано.   Вчера беше опозицията, днес е журналистиката, утре кого, уважаеми управляващи и г-н Борисов, ще дискредитирате? На кого ще запушите устата, кого ще оковете с белезници и ще ни подкарате към следствието.   В 21 век, в сърцето на Европа, мракобесие и диктатура. Днес е денят за неудобните въпроси.   Ние призоваваме всеки българин, който има такъв да го зададе на премиера в социални мрежи, в интервюта, в имейли и писма до Министерски съвет. Докато не са ми изключили микрофона, защото и това ми се е случвало, ще питам няколко неща.   Вчера г-н премиерът заяви: \"Дойдоха толкова много инвеститори, че задръстихме пътищата. У нас се прави икономика, заводи, хиляди тирове с продукция напускат страната и износът расте. Той е такъв, какъвто не е бил за никое време\".   В същия ден работодателите, тези, които правят икономика, а не тези, които я говорят заявяват: \"За индустрията въпросът дали идва криза не стои, всъщност кризата дойде\". За юни статистиката отчете спад на износа с 6,4 %, за юни и юли отчете спад на индустриалното производство. Стопанската конюнктура за август за - 3,1 %\", заяви Нинова.  Тя попита кое е вярното - говоренето на премиера за икономиката и реалното състояние на страната. \"Друга важна тема Шенген. Борисов на 3 септември: \"Дори да съм опозиция, няма да приема влизане в Шенген\". На 12-ти: \"Аз не съм казал, че се отказваме от Шенген\", на 12-ти: \"Ние отдавна сме в Шенген\" и пак на 12-ти: \"Ние искаме в бъдеще да влезем в Шенген, но Холандия ни спира по егоистични причини\". В един ден\", каза Нинова.   \"Пак ни пречи Холандия, а не това, че в България има корупция, пробив в системите за сигурност и всички други пороци на политиката, заради които не ни приемат в Шенген\", посочи Нинова и попита премиера кое е вярно.   \"Продължавам с още една актуална тема - така наречения шпонският скандал. Г-н Борисов, заявихте: Аз нищо не знам, научих от медиите. Това изречение поражда поне два въпроса: ДАНС и МВР, които са провели разследването преди то да влезе в Прокуратурата са пряко подчинени на министър-председателя. Или ДАНС и МВР са ви информирали, защото са на ваше пряко подчинение, или излъгахте българския народ, или двете служби не са ви информирали. Въпросът е защо сте там\", допълни Нинова.   Лидерът на БСП завърши декларацията си с думите: \"Свободата няма цвят, ако не се обединим всички срещу мракобесието и диктатурата, които се налагат в страната. Те ще ни отнемат свободата без оглед на цвета, за нея трябва да воюваме всеки ден и заедно\", допълни още Нинова.  ", "date": "2019.09.13", "title": "Нинова към Борисов: Вчера беше опозицията, днес е журналистиката, утре кого ще дискредитирате?"}
{"url": "http://epicenter.bg/article/Momchilgrad-poluchi-priz-ot-Ministerstvo-na-turizma-za--Dinamichno-razvivashta-se-obshtina-v-turizma-/192620/2/0", "text": "На официална церемония в Централния военен клуб в София бе връчено отличие на Община Момчилград за „Динамично развиваща се община в туризма“. Признанието е отсъдено от Министерство на туризма, което отличи общини, инвеститори и мениджъри, допринесли за туризма в България. Това съобщиха от община Момчилград.   Отличието бе връчено на кмета на Община Момчилград Сунай Хасан, който благодари на организаторите за признанието и добави, че с традиционната среща „Момчилград винаги в сърцето“, която се провежа всяка година, събираща момчилградчани от всички краища на света, общината развива нов тип туризъм.   „ Много хора заминаха по света, но те знаят, че винаги в последната седмица на юли се прави нашата среща и се връщат за нея, това ние наричаме носталгичен туризъм“, заяви Сунай Хасан. Той беше приветстван от всички в залата за това, че целият екип на Община Момчилград е дошъл в София специално за събитието, което се провежда по повод световния ден на туризма. На церемонията присъства и Ерол Мехмед, депутатът от ДПС и бивш заместник кмет на общината, в чийто ресор беше туризма.   Община Момчилград е най-богатата на туристически обекти в Източните Родопи. Най-популярен е археологическият комплекс край с. Татул. Според една от последните хипотези на археолозите, след намирането на бронзова статуетка, тук се е намирал гробът на митичния певец Орфей. Комплексът се развива около мегалит с формата на пресечена пирамида, изсечена в монолитна скала. Първите следи от култови практики на Татул са от преди 5 000 години. При разкопки археолозите попаднаха на глинени олтари, както и изсечени в скалата над комплекса два саркофага и триметров кладенец, датирани от края на V пр. Хр. По това време Татул е използван като място за наблюдение на небесни явления, наблюдават се и геомагнитни аномалии.   В района на Татул може да се види още един комплекс, свързан с древните траки. Харман кая, известен като българския Стоунхендж, се намира в района на с. Биволяне. Обектът е един от най-мащабните скално-изсечени праисторически култови комплекси в Родопите. Развил се е около плато с пещера. Край нея има две площадки – Големият и Малкият харман. Тук могат да се видят саркофаг и шарапана - съоръжение, в което древните траки са правели свещеното вино за огнено-винените си ритуали. Комплексът на Харман кая е своеобразна астрономическа обсерватория, използвана за наблюдения на небесните тела.   Само на километър от Харман кая се намира алиевитския религиозен комплекс Елмалъ баба теке. Разделен е на 2 части - мъжка и женска. В мъжката част има 6 безименни гроба. В женското отделение има само един гроб. Смята се, че мястото е лечебно и има обичай по време на празник тук да нощуват болни и бездетни жени, с надежда да получат помощ. С легенди за изцерение се свързва и изворът Дамбалъ, където водата извира от самите скали. Всяка година на 5 срещу 6 май, когато се отбелязва Хъдърлез, хиляди се стичат край извора, за да се облеят с леденостудената вода. Вярва се, че в тази нощ тя добива целебна сила и помага при заекване, екземи, парези и други болести. Община Момчилград предлага незабравими преживявания и за любителите на природата. Дивечовъдният участък “Студен кладенец” е уникален с това, че животните са на свобода. Освен елени лопатари, от 5-6 години тук се развъждат и отглеждат и благородни елени. Могат да се видят европейски бизони, както и няколко табуна диви коне от вида тарпан, заселени след реализирането на съвместен проект с Холандия.  ", "date": "2019.09.13", "title": "Момчилград получи приз за „Динамично развиваща се община в туризма“"}
{"url": "http://epicenter.bg/article/Parlamentat-prie-promeni-v-Zakona-za-elektronnoto-upravlenie-na-parvo-chetene-/192621/2/0", "text": "Парламентът прие промени в Закона за електронното управление на първо четене, предаде Агенция \"Фокус\".   Измененията са внесени от Министерски съвет. \"За\" законопроекта гласуваха 105, \"против\" - 3 и \"въздържали се\" - 40, с което те бяха приети.   Законопроектът цели да осигури ефективност и сигурност при предоставянето на електронни административни услуги на гражданите и организациите предвид приетите изменения и допълнения в Административнопроцесуалния кодекс.   С първата група изменения се постига гаранция, че гражданите и организациите – потребители на електронни административни услуги, ще разполагат със сигурен, надежден и проследим канал за подаване на електронни документи и заявяване на електронни административни услуги.   Втората група изменения и допълнения се отнася до правомощията на председателя на Държавна агенция „Електронно управление“, целящи гарантиране на изпълнението на Стратегията за развитие на електронното управление в Република България, прилагането на архитектури по области на политики и бюджетен контрол върху разходите за е-управление и ИКТ.   Изграждането и развитието на електронното управление изисква съгласуваност, оперативна съвместимост и системна интеграция на споделените информационни ресурси при устойчив модел за дългосрочно управление.", "date": "2019.09.13", "title": "Парламентът прие промени в Закона за електронното управление на първо четене "}
{"url": "http://epicenter.bg/article/Borisov-kam-Valchev--Namerete-rabota-na-Margaritka--mayka-mi-beshe-sashtata-revla/192646/2/0", "text": "Запознах се с Маргаритка, която е учителка на директорката. Тя ме развълнува като се разплака, защото искала да работи в това училище. Пенсионирала се е като преподавател по БЕЛ и по Руски език. Дал съм задача на министъра на образованието и на директорката да ѝ намерят място. Това заяви премиерът Бойко Боросов от трибуната на ремонтираното училище в град Бяла, предаде Novini.bg. Заедно с него бе и министърът на образованието Красимир Вълчев и депутатът от ГРЕБ Пламен Нунев.   Минути преди да се качи на трибуната, разгледаха сградата на СУ \"П. Волов\" и ремонтните дейности в нея.   Премиерът заяви, че в Русе има 4 основно ремонтирани училища.\" За спортната зала половината пари ще ги намери правителството, а другата половина ще са от общината, за да спортуват децата и да расте здраво поколение\", отсече той.   Това, за което 33 години е чакано, ние сме го направили и изцяло обновената сграда на СУ „Панайот Волов\" в град Бяла е поредното доказателство. Миналата година правителството отпусна за ремонта на училището 3 680 000 лв. С питка и шарена сол, както повелява старата българска традиция, бяха посрещнати гостите.   Борисов се разходи из публиката, която го посрещна с бурни ръкопляскания. Сред нея бяха ученици на СУ \"П. Волов\" и много пенсионери. Премиерът се зарадва на децата, изкоментира брадата на едно от момчетата и прическите на момичетата. Там премиерът се запозна й с пенсионираната учителка Маргаритка, която се разплака и сподели, че от 33 години чака новото училище и е правила три първи копки на църквата в града. \"Аз съм живата история на този град\", сподели жената през сълзи. \"Майка ми беше същата ревла\", сподели премиерът на учителката и добави, че ѝ тя е реагирала така емоционално на събитията.    Пред всички насъбрали се, Бойко Борисов благодаря на отчетата и напомни, че без Господ нищо не може да се направи.  ", "date": "2019.09.13", "title": "Борисов към Вълчев: Намерете работа на Маргаритка, майка ми беше същата ревла"}
{"url": "http://epicenter.bg/article/-Pargov-registrira-v-OIK-koalitsiya--quot-BSP-za-Balgariya-quot--za-uchastie-v-mestnite-izbori/192647/2/0", "text": "Лидерът на столичните социалисти и водач на листата за общински съветници Калоян Паргов регистрира в Общинската избирателна комисия (ОИК) коалиция \"БСП за България\" за участие в местните избори, предаде репортер на Агенция \"Фокус\".   Заедно с него бе и заместник-председателят на ПГ на \"БСП за България\" Христо Проданов, както и народни представители, коалиционни партньори и кандидати за общински съветници.   Регистрацията в ОИК се налага, тъй като Изборният кодекс предвижда партиите и коалициите от партии, регистрирани в Централната избирателна комисия, както и образуваните местни коалиции от партии, които ще участват в изборите за общински съветници и кметове в съответната община, да се регистрират в съответната общинска избирателна комисия не по-късно от 55 дни преди изборния ден.     \"Днес се регистрира коалиция \"БСП за България\" за участие в местните избори в София. Тук сме с част от групата партньори, с част от групата общински съветници, които подредихме в сряда. Това е една нормална процедура\", каза още Паргов. Той посочи, че Мая Манолова е граждански кандидат и за нейната регистрация ще се грижи Инициативният комитет.   \" , каза още той.   На въпрос какви са очакванията му за кампанията, Калоян Паргов отговори:  \"  в тази кампания нека да се укротят малко, за да говорим за политики, реални проблеми на София и да търсим решения и нека софиянци сами да изберат кое от тези предлагани решения ще бъдат най- доброто за тях.    Имаме всички шансове, но трябва да ги оползотворим. Стратегията в тази кампания ще определи нейния ход и нейния край\", посочи още Паргов.     \", подчерта още лидерът на БСП - София.   Призовавам Йорданка Фандъкова да си уреди отпуската след тържествената сесия на 17-ти септември, за да бъдем с равен старт в кампанията, заяви лидерът на Градския съвет на БСП - София.   \"  Това е първата стъпка. Втората стъпка е да консолидираме обществото и всички, които искат промяна. Те са немалко\", заяви още Паргов.   На въпрос как ще съвместят приоритетите с Манолова, Паргов обясни, че това е въпрос на разговор и на обсъждане с всички тези, които ще формират мнозинство. \" Той изтъкна, че новоизбраният кмет трябва да формира мнозинство, да предложи програма за управление, около която да се формира то. \"Включително и г-жа Фандъкова без това мнозинство няма да направи нищо\", посочи още Паргов.    \"Ето сега използвам, че сте тук и  , посочи още Паргов.   Лидерът на БСП - София отчете, че ГЕРБ през този мандат е направила нещо уникално. \" , изтъкна още той.  ", "date": "2019.09.13", "title": "Паргов: Победата на Манолова, ще е победа за всички софиянци, които искат промяна "}
{"url": "http://epicenter.bg/article/Tri-zhertvi-vzeha-navodneniyata-v-Ispaniya/192645/7/0", "text": "Трима души са загинали в резултат на проливните дъждове в Испания, които предизвикаха наводнения в южната част на страната, предава Reuters, цитирана от агенция „Фокус“.   Брат и сестра загинаха в четвъртък, когато проливен дъжд повлече колата им. Третата жертва е мъж, който се е опитал да премине тунел с автомобила си.  Силните валежи в района на Валенсия и Мурсия принудиха евакуацията на стотици хора, включително заради наводнени магистрали, съобщиха местните власти. Летищата в Алмерия и Мурсия остават затворени, блокирани са и десетки пътища в засегнатите региони.", "date": "2019.09.13", "title": "Три жертви взеха наводненията в Испания"}
{"url": "http://epicenter.bg/article/Mirela-Kostadinova--Deteto-chudo-Nedyalka-Simeonova-izliza-na-stsenata-s-Chaykovski/192655/11/105", "text": "През една мразовита неделна утрин, на 2 декември 1901 г. в Хасково се родило момиценце. Понеже бебето изплакало в неделя, кръстили го Недялка. Бащата щом разбрал новината измърморил: „Момче трябваше да бъде!“ Той надувал тромпет в казармата, но и добре свирел на цигулка. Майката пеела стари български песни, които знаела от баща си, който бил кавалджия и гъдулар. Недялка растяла като палаво дете и само майчиният глас я тешал. Щом поотраснала започнала да подръпва струните на бащината цигулка, а когато той засвирел, детето притихвало поседнало на миндерчето.   През 1907 г. Симеонов е преместен в София и назначен като тромпетист в гвардейския полк, вечерно време свирел като водач на вторите цигулки в Операта. Един ден майката на малката Недялка видяла, че детето гласи пръстчета си върху инструмента и прави опит да свири. Изненадала се от мелодията. Вечерта помолила мъжа си да чуе Недялка, а той отрязъл: „Празна работа! От момиче става ли музикант?“ Тогава случаят дошъл на помощ. На репетиция в Операта виолистът Брожек, подпийнал се спъва и пада върху кутията с цигулката на Симеонов. Поправката е невъзможна. Виновният музикант, който няма и лев в джоба си, се извинил. На другия ден донесъл като обещетение половинка цигулка, с ярко червен лак, хубава изработка и звучна. Симеонов я занесъл в къщи, а малката Недялка изпаднала в минутно вцепление. Бащата се трогнал до сълзи и решил все пак да пробва шест годишното си момиченце ще стане ли цигуларка. Остава изненадан. Скоро доставил и школа за цигулка от Ян Малат. Детето напредва с всеки изминат ден, а той бди да не сбърка нещо в обучението си. Толкова е учуден от детето, че отхвърля мисълта да даде Недялка да учи при цигулар-академик. Страх го е да не сгреши с таланта ù. Продължава сам с уроцитe. След шест месеца тя свири „Мечта“ от Шуман, Менуета на Бокерини, някаква фантазия от „Травиата“ и Мадригала на Симеонети, руски романси. Особена слабост има към Менуета на Моцарт и „Пчелата“ от Шуберт. Талантът не може да остане скрит и всички в столицата искат да видят чудното дете.   По същото време на сцената на „Славянска беседа“ предстояло да представят детска оперетка. В първата част между декламациите, дуетите и детските вокални сола е включена и Недялка с „Троймерай“ от Шуман. Акомпанира Тодор Хаджиев – оперен диригент. Сред публиката е и самият Иван Вазов. Недялка е аплодирана силно от публиката, излиза на бис. Патриархът на българската литература е изключително впечатлен. В почивката иска да се срещне с цигуларката. Отива на сцената, взема я на коленете си и нежно я целува по челото: „Тези малки ръце ще прославят някога България“. После се обръща към баща ù: „Ще свири, ще напредва, но няма да занемарява играта. Ще оставите детето да играе“. С тези думи Вазов целунал отново момиченцето и се върнал в залата. Според изследователят Стефан Грудев това е първото публично представяне на Недялка Симеонова.   На другият ден в пресата е отпечатана и първата критика във в. „Камбана“. Недялка е обявена за дете-чудо.   Тя е в първи клас, когато баща ù кани най-големите музикални творци за времето в България – Добри Христов, Петко Наумов, Панайот Пипков, за да я прослушат. Всички са единодушни, че детето притежава голяма дарба и е обучавано правилно. Недялка свири след като научи уроците си, но не я лишават и от игра. Тя е чула вече за Саша Попов, който е по-голям от нея и иска да върви по стъпките му. Бащата решава, че тя трябва да направи самостоятелен концерт. Избира Хасково. Концертът е организиран в единствения салон, над градската баня. Недялка свири деветия концерт на Берио „Легендата“ от Виенявски, Гуно-Серенада, руски романси, полски мазурки. Изведнъж в залата се промъкват от прозореца няколко лястовички, започват да кръжат пред очите на цигуларката и весело да чуруликат. Засягат лъка ù. Но детето продължава да свири, докато бащата не я спрял. Той прогонил птиците и затворил прозорците. Концертът е силно аплодиран. След Хасково следват концерти в Ст. Загора, Бургас, Плевен, Лом, Видин. Придружава я на пианото Алтерман – концертмайсторът на гвардейския полк, цигулар и пианист. Навсякъде Недялка се представя с голям успех.   Завръща се в София - валят покани за участия. Когато веднъж Христина Морфова потропала на вратата на семейство Симеонови, за да потърси цигуларката за участие, на прага видяла босо момиченце с комат хляб в ръката. Казват ù, че това е цигуларката, а Морфова отвърнала, че търси цигуларката Недялка Симеонова. Втори, трети път обясняват, че тъкмо това е търсеното момиченце. Голямата певица недоумявала и отронила: „Ами тогава и бебетата с количките да започнат да излизат на сцената“. Скоро любвеобилната певица с възторг прегръща малкото момиценце и става приятел с нея.   Недялка Симеонова е търсеното дете-чудо от благотворителни дружества, свири на квартални вечеринки. Репертоарът ù непрекъснато се обогатява. Тя вече има три четвърти цигулка, купена за четиридесет лева и това повишава концертното ù самочувствие. Баща ù се обръща към тогавашното правителство за стипендия, но то отговаря, че понеже е момиче, утре ще се откаже от музиката заради семейство, а държавата не може да рискува средства.   Името ù се нарежда в културния афиш на София до имена като Морфова, Вулпе и Панайот Димитров. След един концерт на Недялка, тогавашния министър на просветата С. Бобчев кани в кабинета си баща ù. Предлага детето му да раздели освободената стипендия от Морфова с братя Владигерови. Симеонов отказва – с толкова малко пари тя ще гладува. Недялка е поканена от големия наш тенор Константин Михайлов-Стоян да изнесат самостоятелен концерт. В афиша е обявено, че ще участва най-стария и най-младия изпълнител в България. Успехът отново е голям.   Детето, което вече е запознато с класическото съвършенство, свири с часове без да може да се насити на музиката. Технически напредва бързо и сама, а баща ù повече не може да ù бъде учител. В концертите, които дава Симеонова е съпровождана от Холцшу, добър пианист, син на съдържателя на прочутата сладкарница „Роза“. Той е първият, който довежда у нас немска оперна трупа и запознава софийската публика с Вагнер.   Избухва Балканската война. Между благотворителните комитети и македонските организации се събират помощи. На един от представителите на една такава организация Дончо Атанасов, живял дълго в Америка, хрумва идеята да събере помощи в страната на зелените долари. Той съобразява, че ще бъде по-добре да тръгне с Недялка, за да не бъдат помощите само изпросени. Разговаря с баща ù, който се съгласява и през септември 1913 г. Атанасов, Симеонов и малката цигуларка Недялка заминават за Америка.   Параходът трябва да тръгне от Хамбург, но поради неизвестна причина тримата българи закъсняват и не тръгват с него. Със същият параход се случва нещастие, той изгаря на средата на океана. Майката на Неделка, която знае името му, прочита във вестник новината и обезумява от ужас. После става ясно, че детето и съпругът ù са живи.   Тримата българи пристигат в Ню Йорк, а от там заминават за Бостън. Шест месеца Недялка и представителят на македонската организация обикаля салоните и събират 600 000 лв., превеждат парите в България. Името ù гръмва във вестниците и става сензация. По това време Бостън е средище на музикалния живот в Америка, там работят най-добрите музиканти на Европа.   Недялка и баща ù общуват със семейства, в които гостуват знаменити музиканти. Едно от тях е семейството на д-р Микстър. В дома му всяка седмица има концерт. Сред гостите е критикът Хейл, който отказва първоначално да се срещне с нея. Накрая склонява – определя точен час и дава десет минути за прослушване. Щом я чува, не може да повярва, че пред него стои дете на дванадесет години. Пише статия и известява музикалните среди, че то трябва да учи при добър педагог.   В същото време в Бостън пристига световно известния цигулар Изаи. Уреждат ù среща с него. По време на свиренето, той също грабва своята цигулка. Накрая, след като е възхитен, казва на бащата, че детето непременно трябва да учи. „При Ауер“, отсича с метален глас. Недялка е всяка вечер на концерт и има възможност да се докосне до колосите на изкуството, но и не спира да репитира. В Нютон Сентър, предградие на Бостън, свири „Испанска симфония“. Тя е толкова мъничка, че трябва да се качи върху маса, за да я виждат всички. Преди концерта баща ù напомня: „Каквото да стане – никакво спиране!“ Представлението започва, всичко върви добре, до един момент, когато кордата я перва по брадичката. Недялка остава с три струни, но тя не спира и продължава след пианиста. Публиката направо избухва от ръкопляскания.   Популярността ù надхвърля Бостън. Валят предложения за концерти и ангажименти. Подушили богатите възможности на детето-чудо богаташи предлагат на Недялка големи суми. Съдържател на пътуващ театър ù дава 20 000 долара за сезона, за да свири по една пиеса на вечер. Но бащата не е забравил греха си спрямо детето – недоверието в таланта му. Твърдо е решил тя да учи.   След като е уредена стипендия за Недялка, те стягат куфарите за Дрезден, където Ауер организира двумесечен курс в лятната си къща, а през останалото време работи в Петербург. Той обучава детето на гами и постановка. На седмия, осмия урок, политическото положение става тежко, избухва Първата световна война и Ауер се връща в Петербург. С учението ù се занимава две години Раполди, първият след няколкото урока при Ауер, който е академик. От Америка спират стипендията ù, българското правителство също отказва пари. Тогава търговецът на тютюн Кудоглу, който живее в Дрезден, бездетен и богат като Крез, поема издръжката ù. Раполди, обаче повече говори за себе си, отколкото учи на нещо детето, а и е комерсиален човек. Бърза да ù подготви репертоар, с който да обикалят Саксония. Недялка се представя пред Дрезденската филхармония, свири в историческата Кьолнска катедрала с известната пианистка Ели Най. Тя прави концерти и в други градове, както и с други немски имена.   Разбира, че това не е правилния път за нейното истинско развитие и напуска Раполди. На изпроводяк той ù удря плесница.   Разказва всичко на Кудоглу, а той я пита къде иска да учи. Тя отговаря: „При професор Хавеман“ И той я изпраща при него. Започва отново сериозна работа по пет, шест часа. Свири Бах, Менделсон, Брух някои капризи от Паганини, достига до Чайковски. Отива, за да я прослушат в Дрезденската опера, веднага я одобряват.   На 17 октомври 1916 г. излиза на сцената с Чайковски концерт с Дрезденската филхармония, не спират концертите ù из страната, пресата гърми за успехите на детето чудо. Остава четири години при Густав Хавеман, за да се усъвършенства и това е важен етап от нейното развитие. Той ù дава широко и безкористно тя да покаже таланта си до край.   През пролетта на 1920 г. се връща в България, за да види близките си. Вече 18 годишна на 20 май 1920 г. в Народния театър с оперния оркестър под диригентството на Т. Хаджиев, след шест годишно отсъствие от родината си, тя представя музиката си. Свири Брамс концерт за първи път в България. След него е поканена да изнесе втори концерт. Във Военния клуб свири Менделсонов концерт, „Ла Фолиа“ на Корели, сол минорната соната на Тартини и „Гноментанц“ – фантастично скерцо от Бацини. Интересът към концерта е още по-голям от първия.   Повикана е жандармерията, за да удържи хората неуспели да си купят билет. На концерта присъства и тогавашния министър-председател Александър Стамболийски, който толкова е възхитен от изкуството на малката цигуларка, че я кани на вечеря. От него получава венец с цветя. При него тя има възможност да чуе гайдар-виртуоз. Удивена е от оригиналността на мелодията на българския музикален фолклор. Стамболийски я пита защо не е включила в програмата си поне една българска пиеса. По онова време няма български пиеси за цигулка за концертно изпълнение. Стамболийски нарежда Недялка да бъде включена в групата с български артисти, сред които е Петър Райчев, Ана Тодорова, които ще представят българското изкуство в Прага. През лятото тя заминава с първите ни певци. Покоряват публиката на Пражката филхармония.   Следват още концерти в Германия, Америка, България. Критикът Уорнс Смит я включва в трите най-големи цигулки на света. Слушат я американски милиардери. Вратите по цял свят вече са отворени за нейното изкуство. Пътува до Мароко, Алжир, Палестина, Сирия, Египет и Бразилия и Австралия. Покорява сцените в света.   Умира от рак в клиника във Франция. В края на живота си се опитва да продаде цигулката си „Галиано“, подарена от българин. Обръща се към свой приятел за помощ, но когато той идва в болницата, за да ù каже новината, тя си отишла от този свят.  ", "date": "2019.09.13", "title": "Мирела Костадинова: Детето-чудо Недялка Симеонова излиза на сцената с Чайковски"}
{"url": "http://epicenter.bg/article/-Nikolova--Mestnite-vlasti-shte-imat-poveche-vazmozhnosti-za-initsiirane-na-znachimi-investitsii/192656/4/0", "text": "Изпълнението на оперативна програма „Регионално развитие“ 2007-2013 г. допринесе за увеличение от 1% на Брутния вътрешен продукт на България. Със завършването на настоящата програма - „Региони в растеж“, очакваме този процент да бъде по-голям. Това отчете заместник-министърът на регионалното развитие и благоустройството Деница Николова по време на семинар на тема „Устойчиви инвестиции в устойчиво градско развитие“, съобщиха от пресцентър ана МРРБ.   Форумът се провежда в град Осиек, Република Хърватия, и се организира от Генерална дирекция „Регионална и градска политика“ на Европейската комисия и Мрежата за градско развитие, в сътрудничество с хърватското Министерство на регионалното развитие и фондовете на ЕС и Университета в Осиек. Заместник-регионалният министър отбеляза, че страната ни се готви усилено и за изпълнението на проекти за развитие на регионите през периода 2021-2027 г. В тази връзка България, Хърватия, Полша и Испания участват в пилотен проект за засилване на административния капацитет, изпълняван съвместно с Организацията за икономическо сътрудничество и развитие /ОИСР/. Според Николова подобряването на капацитета на държавните органи и местните власти, както и създаването на регионално ниво за вземане на решения, ангажирани с инициирането и избора на проекти, ще доведе до повече значими и с добавена стойност инвестиции, както и до намаляване на различията между регионите.   „Капацитетът на регионално ниво е от изключително важно значение, защото България е една от държавите в ЕС, която е с централизирано управление на всички секторни политики, включително регионалната, и предизвикателството да се делегират правомощия на регионално ниво е голямо. Сега имаме възможност чрез новите регламенти на ЕК за следващия програмен период да приложим политика, ориентирана към нуждите на регионите, чрез засилено участие на регионалните и местни власти. Те ще имат повече възможности чрез партньорства да участват в процеса за иницииране на значими за региона инвестиции, които да доведат до икономическо развитие и са ориентирани към нуждите и специфични потребности на територията“, заяви Николова.   Чрез изпълнявания съвместен проект с ОИСР, финансиран от ЕК, ще се зададе рамка за увеличаване на административния капацитет не само на Управляващия орган на програмата, но и на съществуващите междинни звена в страната, които подпомагат изпълнението й. С него ще се постави фокус върху изграждането на капацитет на регионално ниво. Вече е изготвена „пътна карта“, с която са идентифицирани заинтересованите страни относно прилагането, програмирането и изпълнението на териториалния подход за развитие.   \"През следващия програмен период имаме намерение средствата за регионално развитие да бъдат насочени основно към изпълнението на териториален подход за въздействие. Финансирането на инвестиции в изпълнение на интегрирани стратегии за развитие ще се поеме от бъдещата оперативна програма за развитие на регионите, като се очаква и останалите оперативни програми да имат принос към изпълнението на новия подход на регионалната политика”, коментира още зам.-министър Николова. Участие в семинара взеха и представители на общините Бургас, Благоевград, София и Варна, които представиха своите проекти за градско развитие и дискутираха възможностите за изпълнение на успешни практики, които да доведат до повишаване на стандарта и качество на живот в градските англомерации, привличането на инвеститори и възможностите за развитие на туризма. Успешни регионални политики и възможности представиха и от Националното сдружение на общините в Република България.", "date": "2019.09.13", "title": " Николова: Местните власти ще имат повече възможности за иницииране на значими инвестиции"}
{"url": "http://epicenter.bg/article/Avramova--Blizo-6-5-mln--lv--shte-badat-vlozheni-v-ukrepvaneto-na-srutishtata-po-patya-za-Rilskiya-manastir/192665/4/0", "text": "6 457 500 лв. ще бъдат вложени в укрепването на срутищата по пътя за Рилския манастир. С тях ще се финансират необходимите за целта проучвателно-проектантски дейности и строително-монтажни работи.   Средствата са заложени в аварийната програма на Агенция „Пътна инфраструктура“ за 2019 г. Това съобщи министърът на регионалното развитие и благоустройството Петя Аврамова при участието си в днешния парламентарен контрол, съобщиха от пресцентъра на МРРБ. Регионалният министър напомни, че през 2018 г. в засегнатите от срутища три участъка от третокласния път Кочериново – Рила – Рилски Манастир – Кирилова поляна от пътноподдържащата фирма са извършени аварийно-възстановителни дейности. През 2019 г. са одобрени допълнителни средства за аварийно укрепване на участъка и фирмата изпълнител стартира дейности по укрепване, които поради нестабилността на терена и активния стадий на развитие на срутищата са прекратени. С цел провери на актуалното им състояние ще бъдат извършени нови инженерно-геоложки и геотехнически проучвания за установяване на инженерно-геоложките условия в обсега на засегнатите участъци, изясняване на причините, обхвата и динамиката на проявилите се процеси и за получаване на достатъчно информация за свойствата на масива ще бъдат извършени. За участъка има изготвено задание за проектиране, което e утвърдено през м. август. Предстои изработване на технически проект, който трябва да бъде одобрен, и издаване на разрешение за строеж, за да могат да бъдат започнат строително-монтажни работи. Предстои да бъде обявена и процедура за избор на консултант. Министър Аврамова напомни, че на 4 септември правителството прие постановление, с което даде възможност на Министерството на регионалното развитие и благоустройството да поема ангажименти за разходи в размер до 447 100 000 лв. Така на Агенция „Пътна инфраструктура“ се дава възможност да възлага дейности по укрепване на за свлачища и срутища по републиканската пътна мрежа.   Отговорите на министър Петя Аврамова в парламентарния контрол могат да бъдат намерени в   на интернет страницата на МРРБ.", "date": "2019.09.13", "title": "Аврамова: Близо 6,5 млн. лв. ще бъдат вложени в укрепването на срутищата по пътя за Рилския манастир"}
{"url": "http://epicenter.bg/article/Sobstvenikat-na--quot-TAD-Grup-quot--Ivan-Todorov-ostava-v-aresta/192623/3/0", "text": "Собственикът на „ТАД Груп“ Иван Тодоров остава в ареста с обвинение и като ръководител на организирана престъпна група. Това съобщиха от Апелативната специализирана прокуратура. На 9 септември 2019 г. Специализираната прокуратура повдигна нови обвинения на привлечените към наказателна отговорност за кибертероризъм Иван Тодоров, Кристиян Бойков и Георги Янков. Те са обвинени за участие в организирана престъпна група за принуда на търговски дружества да стават клиенти на „ТАД Груп“ (престъпление по чл. 213а от НК). Като ръководител на групата е привлечен собственикът на „ТАД Груп“ Иван Тодоров. Днес, 13 септември 2019 г., тричленен състав на Апелативния специализиран наказателен съд потвърди определението на първоинстанционния съд, с което бе отхвърлено искането на Тодоров за изменение на мярката му за неотклонение „Задържане под стража“ в по-лека.    Апелативните съдии приеха, че са налице достатъчно данни, за да се направи обосновано предположение той да е звършил престъпленията за които е обвинен – в т.ч. и като ръководител на престъпна група, както и че може да извърши ново престъпление и да попречи на разследването.    Иван Тодоров единствен от обвинените служители на „ТАД Груп“ остава задържан в следствения арест.", "date": "2019.09.13", "title": "Собственикът на \"ТАД Груп\" Иван Тодоров остава в ареста"}
{"url": "http://epicenter.bg/article/Spetsprokuraturata--Nuzhdaeshtite-se-ot-organite-tryabvalo-da-platyat-po-60-000-evro/192644/3/0", "text": "Четири лица са подведени под наказателна отговорност след разбитата група за трафик на органи. Това каза ръководителят на Специализираната прокуратура Димитър Петров на брифинг във връзка с неутрализирането на организирана престъпна група за търговия с органи, предаде Канал 3.   Според изнесената от ръководителя на Специализираната прокуратура Димитър Петров и говорителя на СП прокурор Сийка Милева информация, разследващите знаят за категорично установени 5 случая, до сега. Между 2 и 3 хиляди евро получавало лице за намиране на донор.   Петров припомни, че групата е била разкрита на 10 септември в резултат на съвместната работа на ГДБОП и Специализираната прокуратура.   \"Групата се е занимавала с търговия с органи. Схемата е била следната: имало е двама души, които са организирали дейността на групата, като са свързвали донори с клиенти. Останалата част от групата се е занимавала с директното набиране на хора. Организаторите са изготвяли необходимите документи пред медицинските институции, където основното изискване за трансплантация е било лицата да са роднини.   \"Това не е било истина. Сумите, с които се е работело в тази връзка са 50 000 и 100 000 евро, като са били изплащани на части\", заяви още ръководителят на Специализираната прокуратура.   На границата с Турция във вторник са арестувани двама души, които са сочени за организатори и още двама, които са склонили да станат донори. Каналджиите набирали донори на бъбреци, които били продавани на тежко болни наши сънародници в Турция. Нуждаещите се от органите трябвало да платят по 60 000 евро. Трансплантациите се извършвали в Турция, където били представяни фалшиви документи за роднинска връзка между донора и реципиента. Операцията е струвала между 20 000 и 25 000 лева.   Останалата част от групата се е занимавала с директното набиране на хора. Те са изготвяли необходимите документи за Турция, където единствените условия са двете лица да са в роднинска връзка. Цената за тези услуги са били между 50 000 и 100 000 лева.   \"Изказваме голяма благодарност на ГДБОП за успешната акция. Касае се за трудноразкриваемо престъпление, при което недоволни няма, касае се за даряване на живот\". Това заяви Димитър Петров от Специализирана прокуратура по време на пресконференция, предаде репортер на Novini.bg.   При операцията са иззети мобилни телефони и международни паспорти.   \"Членовете на групата са четирима - трима мъже и една жена, криминално проявени. Случаят е интересен, тъй като няма недоволни. Разкриването на групата е било сложно. Лицата са с българско гражданство, едно от лицата с двойно. Въпреки, че лицата не са работили, те са демонстрирали висок стандарт на живот. Някои от лицата са закупили апетитни имоти на тяхно име. В Турция са се представяли фалшиви документи за роднинска връзка, както и удостоверения за такава. Ръководителите на групата лично са водили рецепиентите в клиника в България, където са се правили кръвни изследвания, като целта е била да съвпадат кръвните групи. В Турция се е правел тест за съвместимост. Има случаи, в които тестът е бил отрицателен. Тогава той се е връщал в България. Пари са се давали само след извършване на трансплантацията. Донорите са били хора от малцинствени групи с нисък социален статус и големи финансови задължения. Те са живеели в кварталите \"Филиповци\", \"Орландовци\" и \"Факултета\" в София\", разкри Сийка Милева от прокуратурата.   Не е изключено да се установи, че назад във времето и други лица са продавали органите си, чрез групата, добави Любомир Янев, който е зам.-директор на ГДБОП.   В медицинските заведения не са били наясно за престъпната схема, уточняват разследващите.   Работата по случая продължава.   ", "date": "2019.09.13", "title": "Спецпрокуратурата: Нуждаещите се от органи плащали между 50 000 и 100 000 лева на банда за трафик"}
{"url": "http://epicenter.bg/article/Asotsiatsiyata-na-prokurorite--Geshev-e-pravilniyat-i-razumen-izbor-za-glaven--Toy-shte-e-dostoen-i-uspeshen/192668/3/0", "text": "Асоциацията на прокурорите в България публикува днес в сайта си становище, в което изразява принципната си, убедена и категорична подкрепа за единствения номиниран кандидат Иван Гешев.    „  с опитите на някои среди настоящият избор да бъде превърнат в политически фарс и опорочен от инспириран уличен натиск и компроматна кампания.    и отговорност, като дебатът и процедурата се развиват само и единствено на „полето“ на професионалните критерии и законовите изисквания“, е подчертано в текста.    Посочено е, че единодушно номинираният от прокурорската колегия на ВСС кандидат г-н Иван Стоименов      „Напълно споделяме и се солидаризираме с масовата подкрепа за г-н Иван Гешев, изразена от стотици прокурори, следователи и служители от различните организационни структури и нива в Прокуратурата на Република България. Тази безпрецедентна подкрепа показва ясното желание на огромния процент от работещите в системата, за главен прокурор на Република България     който в кариерното си развитие е започнал от най- ниското ниво като прокурор на първоинстанционно ниво, за да достигне до заеманата от него към настоящия момент длъжност Заместник на главния прокурор, ще бъде огромен плюс в неговата бъдеща дейност.   Нещо повече, в качеството му на следовател и служител от системата на Министерството на вътрешните работи, г-н   и разкриването на престъпленията, което с оглед нуждата от координирана реакция срещу престъпността като обществен и социален феномен, е безценно и от изключителна важност.  й нива, на плюсовете и минусите, на специфичните й връзки с останалите държавни органи  от правоохранителния сектор, на действителните нужди, както на работещите в системата кадри, така и на българските граждани,   и към реализирането на очертаните от него стратегически приоритети в дейността на Прокуратурата на Република България.   Считаме, че освен чисто прокурорските си качества, с работата си като административен ръководител на Специализираната прокуратура и като Заместник главен прокурор,   административни и мениджърски умения и компетенции, както и способността да формира, развива, ръководи и мотивира способен и ефективен екип.   В своята досегашна дейност като редови прокурор, административен ръководител и член на Асоциацията на прокурорите в България,  следователи и служители. Вярваме, че тези качества са от решаващо значение за функционирането на Прокуратурата на Република България като  единен организъм. Създаването на нормална и спокойна работна атмосфера е от ключово значение за ефективността на всяка една система“, акцентират обвинителите.   и последователно да работим, като си партнираме и сътрудничим с главния прокурор“ и посочват в името на кои цели са готови:  -подобряване на условията на труд и на материалната база;  -гарантиране на адекватни за положения труд и усилия трудови възнаграждения;  -осигуряване на предвидимо и справедливо допълнително материално и нематериално стимулиране;  -разширяване възможността за ползване на ведомствени жилища и базите за почивка и отдих;  -подобряване на съществуващите застрахователни условия;  -доразвиване на съществуващата система на подпомагане на нуждаещите се колеги;  -изграждане на система за психологически грижи и помощ и т.н.     и ръководството на Прокуратурата на Република България за гарантиране на справедлива натовареност; за постоянно професионално усъвършенстване, квалификация и обучения; за равна, реална и базирана на справедливи критерии възможност за кариерно развитие и израстване; за прозрачност и обективност при провежданите процедури за избор на административни ръководители\".    Асоциацията на прокурорите припомня, че в своята концепция   на материалното и процесуално законодателство, която необходимост е осъзната и споделена от всички работещи в сферата на разследването и наказателното правораздаване професионалисти“.    И още: „  и доказал, че притежава волята, смелостта и необходимите качества да воюва за каузата на законността и справедливостта, като неотклонно защитава правата и интересите на българските граждани, общество и държава“.    Към края на текста обвинителите подчертават, че „на база на цялостната кариера и безспорните лични и професионални качества на г-н Иван Гешев, на база на изготвената от него концепция, на база на мненията на колегите прокурори, следователи и служители, на база на подкрепата от служителите от останалите държавни органи в сферата на противодействието и борбата с престъпността, на база на гражданската и обществената подкрепа, “.   \"Този кредит на доверие безспорно е израз на   очертава  очакванията на всички български граждани за бъдещо възходящо и позитивно развитие. Убедени сме, че г-н Иван Гешев ще бъде не главен прокурор на напразните обещания и празното говорене, а главния прокурор на решителните действия и постигнатите конкретни и реални резултати\", завършва декларацията на АПБ.", "date": "2019.09.13", "title": "Асоциацията на прокурорите: Гешев е правилният и разумен избор за главен! Той ще е достоен и успешен"}
{"url": "http://epicenter.bg/article/Kmetat-na-Yambol-izliza-kato-nezavisim-kandidat--podade-ostavka-ot-GERB/192653/2/0", "text": "Кметът на Ямбол Георги Славов обяви, че ще се кандидатира за доверието на съгражданите си като независим кандидат. Решението градоначалникът обяви във фейсбук, след като Изпълнителната комисия на ГЕРБ номинира като свой претендент областния управител на Ямбол Димитър Иванов.  Във фейсбук сегашният градоначалник излезе с емоционално обръщение към жителите на Ямбол:   Не зная какви са мотивите за тази рокада, случваща се в последния момент. По време на срещата ни не бяха представени логични аргументи. Въпреки това уважавам партийното решение.  В обръщението си Славов пише още, че е „благодарен на ГЕРБ за дългогодишната подкрепа“, за която „Ямбол се отплати за това с 10 победи за ГЕРБ на всякакви избори – европейски, президентски, парламентарни и местни.“ И още: „   С участието си в предстоящите избори Славов ще се бори за четвърти мандат. Той управлява града от 2007 година.  Припомняме, че в повечето областни градове ГЕРБ заложи на досегашните си кметове. Изключенията са Русе, Ямбол, Пловдив, Хасково, Плевен, Пазарджик. Новите кандидати са предимно сегашните губернатори на съответните области. ", "date": "2019.09.13", "title": "Кметът на Ямбол Георги Славов напуска ГЕРБ, излиза като независим кандидат: Жребият е хвърлен!"}
{"url": "http://epicenter.bg/article/Silviya-Velikova--Vrashtaneto-mi-na-efir-stana-sled-obazhdane-na-premiera-Borisov/192654/2/0", "text": "Това заява Силвия Великова, която вчера бе отстранена от предаването което води по \"Хоризонт\". Кръстев беше кореспондент на БНР в Белград и Москва, след това отиде в телевизия Bloomberg и в края на август се върна в \"Хоризонт\". Веднага след протеста на медиите срещу промените в \"Хоризонт\" Кръстев даде брифинг в сградата на Радиото. Той потвърди, че тази сутрин е депозирал оставката си.  Като причина за оставката си Кръстев казва: \"За отговорност за лоши действия\". Той обясни, че действията му спрямо Силвия Великова предизвикали \"вълна от недоумение\". Кръстев каза и, че за него било изненадващо, че е станал директор на програма \"Хоризонт\".    Преди месец гендиректор на БНР Светослав Костов заяви, че титулярният директор на \"Хоризонт\" Ивайло Савов е навършил пенсионна възраст, но ще излезе в пенсия около Нова година. Внезапното му отпращане в пенсия се дължи на отказа му да отстрани Великова, която се е включила на 9 септември в 12 плюс 3, за да съобщи за готвения протест срещу Гешев. Това разказаха източници от БНР.   По думите на Николай Кръстев случилото се с Великова не е било разтълкуван правилно. То било резултат от поредица от действия, които съвпаднали по неблагоприятен начин, но не заради цензура, а   Понеже един от хората, отговорни за това, била Великова, трябвало да ѝ бъдат снети писмени обяснения, с което новият ръководител я натоварил. Точно за да има време за тези обяснения, тя била освободена от ефира, стана ясно от думите на директора. Съставяйки новия график на предаването \"Преди всички\", той сложил друг водещ на предаването за днес, 13 септември.     Освен това наистина ѝ било предложена командировка в Стара Загора, където да обучава кореспондентите на БНР, но тази идея била стара и сега просто отново повдигнал въпроса.   На въпрос защо тогава   , Кръстев не коментира по същество разминаването, а само че за него въпросът бил заради случая със СЕМ. Той отрече, че въобще е говорено с Великова за избора на нов главен прокурор, но призна, че  Днес пък в официална позиция на ръководството се посочва, че Великова не е свалена от ефир, а е с променен график, защото призовала за протест в ефир по време на отпуска си и така нарушила Кодекса на труда. Освен това не зачитала плурализма и представяла едностранчиво темите. Цитиран е и случат с изнесените лични данни на непълнолетен.   Той обаче не можа да даде конкретен пример, можел да го направи, ако му се даде възможност изрично да потърси. \"Ако знаех, че ще ми искате примери, щях да се подготвя\", обясни директорът на \"Хоризонт\", който добави, че трябвало, като не може да осигури интервю с членове на ВСС за съответните предавания, да го каже. На питане дали не го е направила, Кръстев не можа да го потвърди.  Силвия Великова ще продължи да води, следващата седмица е в графика на \"Преди всички\" в сряда и четвъртък', обяви Николай Кръстев.    Запитан за спирането на сигнала на радиото, той коментира, че е бил уведомен за това вчера и попитал дали профилактиката може да бъде отложена, но нямало такъв вариант.    Междувременно от прокуратурата съобщиха, че по повод спирането на излъчване на програма „Хоризонт“ петък между 06:00 и 11:00 часа с обяснение за предварително планирана техническа профилактика и след получаване на писмо – справка от ДАНС за създадената по този начин опасност за застрашаване на националната сигурност, предвид статута на БНР като стратегически обект,", "date": "2019.09.13", "title": "Силвия Великова: Връщането ми на ефир стана след обаждане на премиера Борисов"}
{"url": "http://epicenter.bg/article/Svilenski--Za-poreden-pat-sme-svideteli-na-provala-na-pravitelstvoto-v-elektronnoto-upravlenie/192658/2/0", "text": "„За пореден път ставаме свидетели на провала на правителството в провеждането на политиката за електронно управление. Този закон започва да прилича на Закона за движение по пътищата, в който през няколко месеца ни се предлагат промени”. Това каза зам.-председателят на ПГ на „БСП за България” Георги Свиленски при обсъждането на промените в Закона за електронното управление.   Той припомни, че  държавата е похарчила 2 млрд. лв. за въвеждане на електронно управление и вицепремиерът Томислав Дончев, като отговорник за него, е идвал в парламента и е обяснявал на народните представители как в много бързи срокове то ще се случи, българските граждани ще бъдат дигитализирани, а политиците от БСП сме аналогови.   „В крайна сметка се оказа, че не БСП, а правителството е аналогово. Създаде се Държавна агенция „Електронно управление”, която да ускори процеса, всички подкрепихме това, защото електронното управление е единствената сигурна мярка за борба с корупцията. С корупцията, обаче трябва да се борим с дела, а не с приказки от пленарната зала или от министерския стол”, заяви Свиленски.   Народният представител коментира още,  че ставаме свидетели на това- вместо да се работи, да се отменят новите лични документи, в които е заложен електронен идентификатор. „Кога ще се случи въвеждането им, кога ще бъде обявена поръчката и българските граждани ще имат документ, с който могат да ползват услугите на електронното управление”, попита Свиленски. Той добави, че с промените се иска парламентът да извади функции от агенцията за електронно управление и да ги прехвърли в търговската фирма „Информационно обслужване”.   „Кой в тази държава, след като електронното управление не е приоритет на премиера, ще поеме отговорност и ще каже на българите- кога на практика то ще се въведе”, попита още Георги Свиленски.", "date": "2019.09.13", "title": "Свиленски: За пореден път сме свидетели на провала на правителството в електронното управление"}
{"url": "http://epicenter.bg/article/Gen--Andrey-Botsev--Balgarskata-armiya-obicha-smelite-si-i-dostoyni-voini-/192659/2/0", "text": "„Казват, съдбата обича смелите. Като началник на отбраната ще добавя – Българската армия обича смелите си и достойни воини!“. Това заяви днес, 13 септември, началникът на отбраната генерал Андрей Боцев на награждаването  на старши сержант Цвятко Делков от 61-ва Стрямска механизирана бригада. Началникът на отбраната отличи сержант Делков за проявен висок боен дух и себеотрицание при предотвратяване на престъпление, съобщават от МО.  . Защото българските граждани и нашата Родина това очакват от армията – да ги защити както по въздух, така и по море и суша!“, категоричен бе генерал Боцев.  Той връчи наградата на старши сержант Делков – бинокъл Б8x30, в присъствието на висшия команден състав на Българската армия. Генерал Боцев пожела на старши сержант Делков да продължава да прославя Българската армия и да издига нейния авторитет.    „Не трябва да бъдем пасивни без значение дали сме под пагон, или сме цивилни граждани“,  отбеляза старши сержант Делков.  Старши сержант Цвятко Делков е на служба в 61-ва Стрямска механизирана бригада от 1999 г.  От МО припомнят, че по време на домашен отпуск, на 9 август 2019 г. около 12.00 ч. по обяд в град Карлово, той чува викове за помощ от беззащитна жена, която току-що е била ограбена. Военнослужещият реагира незабавно и адекватно, проявява съобразителност и преследва извършителя на кражбата. Успява да го догони и задържи до пристигането на органите на МВР. С бързата си реакция старши сержант Цвятко Делков на практика успява да попречи на крадеца да предаде на своите съучастници откраднатите лични вещи, документи и портфейл на потърпевшата. ", "date": "2019.09.13", "title": "Ген. Андрей Боцев: Българската армия обича смелите си и достойни воини!"}
{"url": "http://epicenter.bg/article/Lyubomir-Bonev--Predlagat-ni-se-promeni--koito-shte-dovedat-do-harchene-na-poveche-pari-/192660/2/0", "text": "„Предлагат ни се поредните законови промени, които по принцип трябва да решават проблемите в административното обслужване на гражданите и фирмите, но в Министерския съвет има дълбоко неразбиране по цялостната идеология на електронното управление”, заяви народният представител Любомир Бонев, съобщиха от пресцентъра на БСП.   Той коментира, че за пореден път се предлагат законови промени, които не само че няма да променят начина на работа на държавната администрация, но и ще доведат до харчене на повече пари.   „Създаването на единен системен оператор се отменя, а на търговска фирма – „Информационно обслужване” се вменява задължението да извършват интеграция на системите, но не става ясно как ще се определят възнагражденията за тази работа и кой ще поддържа системата на Държавна агенция „Електронно управление”.   Съществен пропуск в предлаганите промени е, че не е предложена разпоредба, която да определи електронната форма на документите като доминираща над хартиената”, каза още Бонев. Той обясни, че в случая държавната администрация не знае дали след като електронната кореспонденция е в сила, хартиената отпада.   „Така се стига до абсурда, след като документ се изпрати в електронен формат, същият да се изпрати повторно на хартия. Това, освен че е нелепо, води до чисто технически проблеми при обработката на документите. Затова ПГ на „БСП за България” ще предложи конкретни промени в коригирането на тези проблеми и абсурди и ще се въздържим от гласуване на този етап”, заяви Любомир Бонев.", "date": "2019.09.13", "title": "Любомир Бонев: Предлагат ни се промени, които ще доведат до харчене на повече пари "}
{"url": "http://epicenter.bg/article/Zafir-Zarkov--GERB--Za-10-godini-Sofiya-se-prevarna-v-dinamichen-i-razvivasht-se-grad/192661/2/0", "text": "За 10 години София се превърна в динамичен и развиващ се град. Това каза в ефира на Bulgaria ON AIR общинският съветник от ГЕРБ-София Зафир Зарков. Той уточни, че нарастването на населението на града ясно показва неговата привлекателност.   Проектът бележи много сериозен ръст и е даван за пример в много европейски институции като обект, който се изгражда с добри темпове и добро качество“, добави Зарков.   Той припомни, че преди малко повече от 10 години метрото е било с дължина едва 10 километра от Люлин до центъра, а в момента предстои пускане на третата негова линия. „До края на октомври трябва бъде готово изпълнението на обекта, след което започват първите тестове с мотрисите и когато всяка една от тях e готова за експлоатация, то ще започне да функционира“, каза още Зарков. „Модернизацията на транспорта върви със сериозни темпове. С над 90% е обновен паркът на автобусите и тролейбусите. Стартира подмяна на трамвайните мотриси, подменени са близо 30, в момента тече процедура за още 20. Всички тези действия водят до по-голям комфорт и сигурност, добави общинският съветник. „Важно е да се работи в посока общественият транспорт да става все по-привлекателен и от там да бъде предпочитан пред личния автомобил. Продължаваме с оптимизиране на разписанието на градския транспорт и намаляване на интервала на движение при обслужването на линиите на наземния градски транспорт“, каза още Зафир Зарков. „Новата система ще даде възможност еднократното пътуване ще се заплаща по изминато разстояние или време. Предвижда се в началото на следващата година да започне и функционирането на така наречените довеждащи линии. Тяхната цел ще бъде да се движат редовно в кварталите и да осигурят на живущите бързи придвижване до най-близката метростанция“, добави Зарков Той допълни, че основните артерии на града са в много добро експлоатационно състояние благодарение на цялостна реконструкция, която гарантира един дълъг гаранционен период. Според него последните години Столична община предприема сериозни мерки, които да доведат до намаляване на замърсяване на атмосферния въздух. Една от последните о тях насочена към поставяне на филтри на комините на сгради, които се отопляват на твърдо гориво.   По отношение на  Зафир Зарков уточни, че в цял свят навлизането им е изпреварило съществуващата нормативна база, както в редица други градове в Европа", "date": "2019.09.13", "title": "Зафир Зарков, ГЕРБ: За 10 години София се превърна в динамичен и развиващ се град"}
{"url": "http://epicenter.bg/article/BSP-kam-uchitelite--Imayte-samochuvstvie--ot-vas-tragva-badeshteto/192662/2/0", "text": "15 септември в нашата страна отдавна, макар и неофициално, е ден от националния празничен календар. В първия учебен ден ще има много тържества, ще е празнично и в душите ни, особено за тези, които са посветили живота си на най-отговорната професия – учителството. Върнах се във времето назад и проследих десетки декларации на парламентарни групи. Прекрасни пожелания, декларирана отговорност, осъзната приоритетност на образованието, обосноваване на необходима реформа. Години наред! Едно и също! И докъде стигнахме? Заявявахме многократно, че целта е ученикът да стане център на образователната система. Казвахме, че учителят е важен. Обърнахме парадигмата в образованието. Не, че го измислихме ние! Прекопирахме го! Тази мантра господства и до днес. И какво се случи? Ученикът стана център на системата, благодарение на нормативните промени, благодарение на променящите се нагласи в обществото, благодарение на целенасочените усилия на много институции, включително и на НС, години наред. Непрекъснато се стараем да обхванем всички деца в системата, на ученика да му е интересно в училище, а констатираме, че децата ни усвояват все по-малко знания и умения, че имаме 40% функционална неграмотност, че агресията в училище расте, а дисциплината катастрофално пада, че възрастните са по-образовани от младите. Дълги години се внушаваше, че училището няма възпитателни функции и това било идеологическа измислица на социализма. Сега се сетихме, че не е така и дори се разработва Стратегия по въпроса.   Твърдеше се, че и униформите са социалистическа отживелица, допускам – от малообразовани „експерти” , които не са разбрали, че ученическите униформи в България са от времето на монархията. И така ученикът до такава степен стана център на системата, че от него започна да зависи благосъстоянието на всяко училище! Така беше изпълнена тази цел. Какво стана с декларацията, че учителят е важен за системата! Тя си остана просто една декларация! Думи! Хубави фрази, благодарности и дълбоки мисли по повод 15 септември или 24 май!   Ние, работещите години наред в системата, отдавна предупреждавахме, че денят, в който цялото общество ще прогледне, приближава неумолимо! Е, той настъпи – и не сега, преди 5,6,7 години.   Изведнъж  стана ясно, че учителите са все по-възрастни и все по-уморени, все по-демотивирани и все по-обезверени от отношението към тях не само на обществото, но и на институциите, които са призвани да се грижат за тях, да облекчават труда им, да им създават необходимите материални условия за това, за да могат те спокойно да ограмотяват и образоват децата ни.   Изведнъж стана ясно, че почти половината учители ще се пенсионират до 7-8 години. И това е оптимистичният вариант. Изведнъж стана ясно, че  за учители учат не най-добрите ученици, а обратното. Последствията за качеството на образованието са ясни!   И какво последва? Вдигат се заплатите. Много закъсняло действие!  Щедро се отпускат пари за квалификация, но те отиват в някои доста съмнителни обучителни организации – проблем, за който многократно сме питали министъра в тази зала! И така учителите преминават през съответната квалификация, получават съответните кредити, защото според нормативната уредба от това зависи кариерното им развитие и атестирането им, но получават ли необходимите нови знания – по-често – не! Но въпросните организации получават парите си. От година-две се обещава непрекъснато  свобода на преподаването и разтоварване от бумащината, която е затрупала учителите.  Ако някой вярва, че това се случва – значи той няма нищо общо със системата и не е стъпвал в българско училище, освен когато самият е бил ученик. Като пример за административно разтоварване непрекъснато чуваме, че отпадат, като елемент на контрол, задължителните годишни тематични разпределения. Не че учителите няма да ги правят, защото няма как да преподаваш без план през годината. Но за сметка на това веднага създаваме нов ангажимент - екипи за превенция на отпадащите от училище, състоящи се от учители и служители в училищата  и детските градини, които ще извършват ежедневно незабавни посещения по домовете на отсъстващите без уважителни причини деца и ученици. Ще установяват своевременно причините за отсъствията и ще прилагат конкретни мерки за предотвратяване отсъствието на децата и учениците.   Към тях ще се включват по график до два пъти седмично /т.е. може и един път/ представителите на общината, Министерството на вътрешните работи и дирекция „Социално подпомагане“. Точно тези, които имат ангажименти по обхвата на децата. Те, а не учителите, имат този ангажимент. И когато учители организират протест срещу това, че не искат да ги превръщат в пощальони, полицаи или социални работници – започват да ги притискат по всякакъв начин. За съжаление в тази акция срещу учителите застанаха и работодателските им организации, и синдикатите. Грозно! На въпрос към министъра дали счита тези функции за присъщи на училищата и детските градини, той отговори, че проблемите с отпадащите от системата деца са толкова тежки, че нещо трябва да се направи. Ами направете го, г-н министър, но не гърба на учителя.   Ангажирайте наистина и с действия, а не само за поредния ПР, министрите, отговарящи за другите институции с отношение към проблема. А иначе – длъжници сме на учителите и на децата, защото: -                        Не се случи олекотяването и осъвременяването на учебното съдържание, ако изключим безумното осакатяване на изучаването на българската история и литература, което обаче трудно можем да наречем осъвременяване, защото по-скоро е идеологизирано изкривяване; -                        Не се случва приоритетното развитие на професионалното образование, което няма как да стане с насилствено рязане на паралелки от профилираните гимназии, вместо с активна грижа, помощ и ресурс, заедно с бизнеса, за превръщане на професионалните училища в желани; -                        Не се случва в правилната посока и подновената стара функция на образованието- да възпитава, защото от изброените в Стратегията социални, граждански екологични, мултикултурни ценности се губят човешките; -                        Не се случва спокойствието, сигурността, предвидимостта в системата. За три години от действието на закона имаме над 30 промени в Наредбите за 19-те стандарти, произтичащи от закона. Променени, отменени, издадени нови такива, отново променени – някои по 5 пъти вече. Мислите ли, че има здравомислещ човек, който да не си направи извода, че при това положение хаосът в системата е неизбежен. Не беше спазено дори изискването на чл. 251 от закона – на всеки две години да се внася в Народното събрание доклад за прилагането на принципите и за изпълнението на целите на предучилищното и училищното образование в съответствие със закона. -                        Не се случват още много необходими действия в системата.   Нашата парламентарна група е поставяла тези проблеми нееднократно. Време е да ни чуете.    Ако не нас, чуйте думите на един български учител:   „...Вие, които обяснявате по всякакви тивита и радиа какво „трябва“, дайте един разумен, прагматичен, надежден отговор за разрешаване на проблема. Не наставяйте „трябва“, а дайте пример „как“. Споделете личния си опит за разрешаване на проблема. На терен, не според измислени общозаробващи документчета. Аз питам загрижено като редови български учител и класен ръководител.   И не съм сам. Такива като мен са десетки хиляди.   Но не питам от тяхно име. За себе си питам.   Защото въпреки абсурдите искам да бъда учител и класен ръководител.   И заради това питам.   Защото вярвам във вашата добронамереност и загриженост за българското образование.   Надявам се не вярвам напразно във вас…”     Тази надежда няма партиен цвят. Това е надеждата на един човек, посветил се на децата на България! И такива са много! За мен – това е тежка отговорност! Надявам се – и за вас!   И понеже първият учебен ден наистина е празник нека пожелаем на всички ученици – здраве и  ползотворни усилия в учебната и извънкласна работа, на вас колеги - учители – здраве и увереност, защото с вас е знанието, а знанието е сила! Имайте волята да отстоявате позициите си, защото вие сте знаещите и отговорността, и правото са ваши! Имайте самочувствието, че учителството е най-важната професия, защото от вас тръгва бъдещето на този свят!  Честит първи учебeн ден! На добър час! 13.09.2019 г. гр. София  ", "date": "2019.09.13", "title": "БСП към учителите: Имайте самочувствие, от вас тръгва бъдещето"}
{"url": "http://epicenter.bg/article/Krasimir-Karakachanov-shte-otkrie-utre-vtoriya-Natsionalen-sabor-na-zapasnoto-voinstvo/192663/2/0", "text": "Министърът на отбраната Красимир Каракачанов ще открие утре втория Национален събор на запасното воинство.  На 14 септември в 11.00 ч. той ще бъде посрещнат с почетен караул от 61-ва Стрямска механизирана бригада в местността  „Крънска кория”  - град Казанлък, където ще се проведе съборът, съобщават от МО.  Организатор на събитието е Съюзът на офицерите и сержантите от запаса и резерва със съдействието на Министерството на отбраната и община Казанлък. В Националния събор на запасното воинство ще участват представители на военно-патриотичните организации в страната. В различните прояви по време на събора на 14 и 15 септември ще се включат военнослужещи от 68-а бригада „Специални сили“ и 61-ва Стрямска механизирана бригада. В първия ден военнослужещите от Специалните сили ще демонстрират способности при изпълнение на военни ръкопашни техники, стрелба с маркиращи боеприпаси, както и в директна акция за освобождаване на заложници и инфилтриране по парашутен способ с парашутна система тип „Летящо крило“. На 15 септември военнослужещите от 61-ва механизирана бригада ще представят образци военна техника и оръжия.  Участниците и гостите на събора ще могат да разгледат и изложбите на военно облекло, старинно оръжие и символи, на самолетни и корабни модели, както и водолазно оборудване.  В художествената програма на събора ще участва Представителният ансамбъл на Въоръжените сили.", "date": "2019.09.13", "title": "Красимир Каракачанов ще открие утре втория Национален събор на запасното воинство"}
{"url": "http://epicenter.bg/article/Manol-Genov-kam-ministar-Neno-Dimov--Ochakvame-da-poemete-otgovornost-za-pozhara-na-AM--Struma--/192664/2/0", "text": "„Очакваме да поемете повече осъзната отговорност за пожара на АМ „Струма“, защото той е скандален.\" С тези думи се обърна народният представител от ПГ на „БСП за България“ Манол Генов към министъра на околната среда и водите Нено Димов, съобщиха от пресцентъра на БСП.   Той припомни, че при съхранение на полиетиленови отпадъци в сервитута на АМ „Струма“ при пътен възел Дупница е възникнал пожар на 12.08.2019г., който е увредил пътното съоръжение.   „Извършвани ли са проверки от регионалната инспекция по околната среда и водите, направили ли са предписания, има ли констатирани нарушения, има ли наложени наказания и какви мерки е предприела и ще предприеме МОСВ? Какви ще бъдат бъдещите ви действия, за да бъдат изпълнени изискванията на Закона за управление на отпадъците да не се допускат повече подобни инциденти?“, попита социалистът.   Манол Генов подчерта, че явно вината ще бъде прехвърлена върху фирми. По думите му истината е, че цялата политика по отпадъците, която се води в монета, си е чист отпадък, опакован в модерната опаковка на загриженост към екологията и изпълнението на евродирективи. „Провалът беше първо при АМ „Струма”, а след това при италианските отпадъци, изгонени от Румъния с много сериозни аргументи“, обясни той.   По думите му от журналистическо разследване разбираме, че инвеститорите на италианските отпадъци се хвалят, че българските власти учудващо не им правят никакви спънки. Според него щом под една магистрала се стоварват отпадъци, които бизнесът да оползотворява, какво би станало, ако някой стовари муниции някъде и каже, че са утилизирани.   „Време е при такива инциденти българската прокуратура да насочи острието си към държавните институции, защото при този случай поне две ведомства трябваше да попаднат под ударите на закона. Всичко това показва слабостта на държавата“, заключи Манол Генов.", "date": "2019.09.13", "title": "Манол Генов към министър Нено Димов: Очакваме да поемете отговорност за пожара на АМ „Струма“ "}
{"url": "http://epicenter.bg/article/139-voynitsi-poluchiha-udostovereniya-za-zavarshen-kurs-po-nachalna-voenna-podgotovka-/192666/2/0", "text": "139 войници получиха удостоверения за завършен курс по начална военна подготовка днес, 13 септември, на строевия плац на Единния център за начална подготовка (ЕЦНП) – Плевен. На тържествения ритуал командирът на ЕЦНП полковник Николай Бешев в словото си изрази увереност, че новоназначените войници ще се впишат достойно в новите си колективи, с действията си ще допринесат за издигане престижа на военната служба и авторитета на българския войник у нас и зад граница. Това съобщиха от пресцентъра на Министерство на отбраната.    „Придобитите тук знания и практически умения ще ви дадат основание с уважение да си спомняте за вашите командири и инструктори. Пожелавам ви още по-големи успехи във военната служба, длъжностно развитие и достойно изпълнение на задълженията ви като защитници на Родината ни!”, каза полковник Бешев.", "date": "2019.09.13", "title": "139 войници получиха удостоверения за завършен курс по начална военна подготовка "}
