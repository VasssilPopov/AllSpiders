{"url": "http://epicenter.bg/article/Vandali-otkradnaha-chast-ot-kolednata-ukrasa-v-Sofiya--VIDEO--/200552/2/0", "text": "Откраднаха част от коледната украса в София. Задигнати са и табелките с послания на дарителите на \"Елхите на таланта”, разположени в градинката пред НДК.    Средствата от коледната инициатива ще помогнат на талантите на Фондация “Стоян Камбарев”, както и на 10 даровити деца и техните многодетни семейства в нужда.    35-те дръвчета бяха поставени на 1 декември, а целта е след 15 януари да бъдат засадени.    „Да изчезнат табели и част от украсата е абсурдно. Над 7000 играчки сме връзвали 3 денонощия специално с кабели, за да не бъдат откъснати. Смятам, че това е един безобразен акт. Има видеонаблюдение и ще разберем кой е извършителят”, каза актрисата Деси Тенекеджиева.   ", "date": "2019.12.03", "title": "Вандали откраднаха част от коледната украса в София (ВИДЕО) "}
{"url": "http://epicenter.bg/article/Radev--Balgariya-ima-vazmozhnost-da-se-utvarzhdava-kato-faktor-na-stabilnost-v-Yugoiztochna-Evropa-/200486/2/0", "text": "Срещата на държавните и правителствените ръководители на страните-членки на НАТО в Лондон дава възможност България да се утвърждава като фактор на стабилност в Югоизточна Европа и да отстоява своя национален интерес.   Това заяви президентът Румен Радев пред журналисти днес, преди да отпътува за срещата на върха на НАТО в Лондон.   На форума на високо равнище в британската столица ще бъде отбелязана и 70-годишнината от създаването на Алианса. Това съобщиха от прессекретариата на държавния глава.    „България не трябва да пропуска историческата възможност да охранява въздушното пространство на Република Северна Македония“, подчерта държавният глава. По думите му, докато разговорите в тази насока са били отлагани от българска страна за „светлото бъдеще“, когато ще имаме ескадрила нови самолети, Гърция е сключила споразумение за тази мисия.   „С днешните ни възможности можем да изпълняваме пълноценно тази задача без никакви допълнителни разходи, защото тя се носи от базата за постоянно базиране \"Граф Игнатиево\"“, посочи Румен Радев.    Президентът припомни срещите си с министър-председателите Кириакос Мицотакис и Зоран Заев през изминалите месеци, на които беше постигнато съгласие за провеждане на среща между министъра на отбраната и началника на обраната на България с техните колеги от Гърция и Република Северна Македония за включването на България в охраната на въздушното пространство на югозападната ни съседка. „Това е не само в наш национален интерес, но и дълг към братска Република Северна Македония и израз на отговорност“, каза още държавният глава.    Помолен да коментира темите от разговорите на българския министър-председател в САЩ за по-голямо присъствие на силите на НАТО в Черно море и създаването на военноморски координационен център във Варна, Румен Радев заяви, че когато се обсъждат и обявяват такива теми, е много важно да се използва точната терминология.   „Това не е нито база, нито е логистична. Решенията не се вземат нито във Вашингтон, нито в Лондон, те се вземат в централата на НАТО в Брюксел. България отдавна е заявила своята позиция“, добави президентът.    Държавният глава отбеляза в отговор на въпрос дали „НАТО е в мозъчна смърт“ по думите на президента Макрон, че ЕС има амбицията да бъде фактор на световната сцена и търси своето място, заедно със САЩ, Русия и Китай. За да се реализира тази амбиция обаче, ЕС следва да има собствен отбранителен потенциал, бързи механизми за изпълнение на тяхното решение, да подхожда не само от позицията на общ пазар, но и на общ политически блок.    Изграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на срещата на върха.    В рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи.    В делегацията, водена от българския държавен глава, ще бъдат Екатерина Захариева, заместник министър-председател по правосъдната реформа и министър на външните работи, и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.03", "title": "Радев: Да не пропускаме историческата възможност за охрана на небето на Северна Македония"}
{"url": "http://epicenter.bg/article/Borisov--V-nachaloto-shiehme-sedalki-i-tabla-za-avtomobili--sega-veche-pravim-elektronika-/200489/2/0", "text": "„В началото започнахме да шием седалки, табла, в последствие минахте на най-умното нещо, което може да се направи в един автомобил – електрониката и софтуера, хардуера“.   Това заяви министър-председателят Бойко Борисов по време на представянето на революционния 3D i-Cockpit, разработен от „Вистеон България“, съобщиха от правителствената информационна служба.    Премиерът отчете, че темповете, с които се развива автомобилния сектор у нас, са много добри и даде за пример новооткритите заводи за производство на автомобилни части и софтуер в Пловдив, Димитровград и Русе. Министър-председателят Борисов изтъкна и необходимостта от съвместната работа с университетите, за да има достатъчно квалифицирани инженери.    „Преди месец открихме в Пловдив завод на „Мерцедес“, който произвежда фаровете, мигачите, стоповете, в Димитровград са кабелите, в Русе са дистанционните управления. А сега на най-специалната кола на „Мерцедес“, ние сме направили най-важното. Най-интелигентното, най-доброто. Съжалявам, че на фона на всички негативни новини, които се изливат, българите не могат да се зарадват на това как всъщност тези красиви дизайни се пишат от български инженери, технолози. Много е важно, ние с университетите работим, да се разкриват паралелки за инженерни специалности, които да добавят още инженери в този клъстър. В четвъртък идват оръжейни компании, имаме среща, за съвместното производство в България. Виждам много добра възможност и в бронираните машини, танковете“, допълни министър-председателят.    „Аз съм убеден, че когато президентът Тръмп дойде, ще го докарам тук. Защото те бяха много добре информирани колко много инвестиции имат американските компании в България и колко умни са българите. Поемам този ангажимент“, каза още Борисов. „Вистеон Електроникс“ е водещият световен автомобилен доставчик на дигитални инструментални клъстери. Развойният център на „Вистеон Електроникс“ в София е най-големият за компанията в света. В него работят над 800 инженери, които разработват високотехнологичен софтуер с технологии за автомобилите на утрешния ден.    ", "date": "2019.12.03", "title": "Борисов: Убеден съм, че Тръмп ще дойде в България (ВИДЕО)"}
{"url": "http://epicenter.bg/article/Krasimir-Valchev-preduprezhdava--Imame-golyam-spad-v-mezhdunarodnoto-izsledvane-PISA-za-Sofiya/200524/2/0", "text": "Учениците в България влошават резултатите си, стана ясно от брифинг в министерството на образованието, на който бяха представени данните от международно изследване.   Международното изследване PISA оценява постиженията на 15-годишните ученици в три области - четене, математика и природни науки. То е проведено в 79 страни и региони в света.  В България в изследването са участвали 6900 ученици в 9 клас.  PISA изследва не просто знанието за четене и писане, но и как се прилага като умение - търсене на информация, откриване на противоречия. В тази област резултатът на българските ученици е значително под средният. За България той е 420 точки. Първи по среден резултат са децата в Китай с 555 точки.       Има голям спад на резултатите на учениците от София, участвали в международното изследване PISA през 2018 г., а се повишават резултатите на учениците във Варна, Бургас, Пловдив, Стара Загора и Русе, посочи министърът на образованието и науката Красимир Вълчев. Министър Вълчев обобщи, че се влошават резултатите на учениците ни с по-високи постижения, а учениците с по-ниски резултати ги подобряват - или се намаляват разликите между тях.   Освен това министърът предупреди, че се увеличават учениците у нас, които са от семейства с ниско образование и са без интерес към ученето.   В градовете с над 100 000 жители се увеличават постиженията на учениците в изследването от 447 на 465 точки по четене, от 450 на 475 точки - по математика, и от 459 на 466 точки - по природни науки. В най-малките населени места - до 3000 жители, се увеличават резултатите на учениците по четене от 315 на 344 точки, по математика - от 359 на 368 точки, по природни науки - от 348 на 355 точки, информира министър Красимир Вълчев. Той заяви, че най-трудно се мотивира интересът за учене на учениците по природни науки и по математика.    Резултатите от международното изследване за нас не са изненадващи, защото те са подобни на тези от националното външно оценяване и от държавните зрелостни изпити, на които в последните години ограничихме преписванията, заяви министър Вълчев.    Той отбеляза обаче, че тези резултати са и разочароващи заради усилията в системата в последните години, както и заради многото промени и инвестиции в нея. Проблемът на българската образователна система е в трудността да се трансформират знания в умения, а PISA мери в много по-голяма степен уменията, коментира министър Вълчев.    Той припомни, че новите учебни програми бяха променени, но учениците, полагали тестовете в изследването, са учили по старите учебни програми, и това не е атестация за новите програми. В изследването са участвали с 8 процента повече ученици на 15 години от професионалните гимназии - или от 41 на 49 процента са се увеличили тези ученици, участвали в извадката, а те по принцип са с по-ниски образователни резултати в училище. Проблем е, че се запазва високият процент на ниските резултати на учениците ни от PISA, заяви министър Вълчев и добави, че трябва да се въведе ефективно компетентностният подход в образованието ни. Нашите изпитни формати трябва да се приближат до тези на PISA, каза образователният министър.  Вълчев говори и за продължителността на учебното време у нас и коментира, че в България 12 години се равняват на средно десет години и половина спрямо средноевропейското учебно време, и нашите ученици учат около 14 процента по-малко заради повечето почивни дни и дългата лятна ваканция. В същото време часовете по математика у нас са 15 процента, като 15-16 процента са те средно и в ЕС, но ние имаме недостиг на време за упражнения. В новите учебни програми заложихме 40 процента за активно учене и упражнения, но и това време не достига, отбеляза министърът.     ", "date": "2019.12.03", "title": "Катастрофални резултати в образованието си показват българските ученици! 47% са неграмотните"}
{"url": "http://epicenter.bg/article/Ekaterina-Zaharieva--NATO-e-uspeshen-sayuz--imame-nuzhda-ot-analiz-za-badeshteto/200525/2/0", "text": "НАТО е успешен съюз, имаме нужда от анализ за бъдещето, коментира пред журналисти вицепремиерът и външен министър Екатерина Захариева, която е в делегацията, водена от държавния глава Румен Радев за срещата на върха на алианса в Лондон.    Захариева определи предстоящата среща като много важна, защото не само отбелязва 70 години НАТО, но и след изказването на френския президент Еманюел Макрон, по думите й, е очевидно, че има леко напрежение в съюза. Много се надявам тази среща и декларацията, която е подготвена и се надявам да бъде одобрена от лидерите, да бъдат стъпка в изглаждането на недоразуменията, посочи Захариева.    Ще се обсъжда и нещо друго важно - предложението на Германия, имаше такова и от Франция, за създаване на работна група, съвет, под ръководството на генералния секретар, за стратегически политически преглед. Такъв е правен преди повече от 10 години и, като всеки съюз, е време да бъде направен такъв преглед, каза Екатерина Захариева. Нейните очаквания са за силна позиция за единството в НАТО. Дали съюзът е успешен, според Захариева, фактите говорят сами - повече от 70 години от създаването му на територия на държава съюзник не е имало военно действие, нападение. Съюзът е успешен. Дали имаме нужда от анализ за бъдещето - да, имаме, коментира Захариева, която изрази надежда съюзниците да излязат единни след форума.    Не е неочаквано, че ще бъде направен преглед на изпълнението на ангажиментите на държавите от НАТО за отделяне на 2 процента от БВП за отбрана, каза още външният министър. България тази година постигна 3,1 процента от БВП за модернизиране на армията, отбеляза Захариева, която посочи, че президентът на САЩ Доналд Тръмп ще даде обяд само за държавите, постигнали тези 2 процента. 70 години, 15 години на България като съюзник в НАТО, надявам се, въпреки различията, да търсим повече нещата, които ни обединяват, обобщи Екатерина Захариева.    На въпрос за съвместна охрана с Гърция на въздушното пространство на Република Северна Македония, Захариева каза, че България отдавна предлага това. Министерството на отбраната, съгласувано с МВнР, е изпратило проект на договор на гръцката страна за осъществяване на тази съвместна операция. Очакваме техните коментари. Смятам, че това е добър знак към целия регион - точно България и Гърция да охраняват въздушното пространство на Република Северна Македония, коментира българският външен министър.", "date": "2019.12.03", "title": "Екатерина Захариева: НАТО е успешен съюз, имаме нужда от анализ за бъдещето"}
{"url": "http://epicenter.bg/article/Eva-Maydel--Feysbuk-da-dokazhe--che-polzva-dannite-ni-spored-zakona-/200527/2/0", "text": "„Фейсбук има място на масата за преговори за това как регулираме дикиталната икономика, но трябва да докаже, че заслужава да го запази. Неоходимо е да даде убедителни доказателства, че първо данните на потребителите се събират и съхраняват съгласно GDPR и второ, че работи за премахването на нелегално и зловредно съдържание в платформата си.” Това заяви българският евродепутат Ева Майдел, която бе домакин на среща между технологичния гигант и членове на Европейския парламент. Срещата се проведе във вторник, 03 декември 2019г., в Брюксел, съобщиха от пресцентъра на ГЕРБ.    Специалният гост бе бившият вицепремиер на Великобритания и понастоящем вицепрезидент с ресор международна комуникация във Фейсбук Ник Клег. Основен фокус на дискусията бяха обявените наскоро промени в работата на компанията, които целят да се премахнат т.нар. фалшиви профили, да се се проверява истинността на информацията публикувана в платформата, новият проект Либра, както и защитата и обработването на потребителските данни.    В последната година трима вицепрезиденти на компанията, както и Марк Зукърбърг посетиха Брюксел, за да обясняват за проблемите, с които се сблъска Фейсбук.    „За нас е важно да създадем добра среда за гражданите да се изразяват и да бъдат свързани със света. Вярвам, че бихме могли работим за обща кауза – безопасност и защита на потребителите”, добави Майдел.  ", "date": "2019.12.03", "title": "Ева Майдел: Фейсбук да докаже, че ползва данните ни според закона "}
{"url": "http://epicenter.bg/article/Georgi-Mihaylov--Vodenata-politika-v-oblastta-na-zdraveopazvaneto-ne-e-odobrena-generalno-ot-EK/200528/2/0", "text": "\"След като преди две години съвсем откровено заявихте, че системата е болна, защо, г-н министър, през следващите две години всеки следващ бюджет, който ние приемаме за Закона за НЗОК, няма никаква съществена промяна в своята структура?\" Така се обърна Георги Михайлов, народен представител от ПГ \"БСП за България\", към здравния министър. \"Водената политика от Министерски съвет в областта на здравеопазването не е одобрена генерално от доклада на Европейската комисия, който излезе преди броени дни. В този смисъл, по-скоро заглавието на този закон на практика би могъл да звучи така: Закон за прекопиране на разходите на НЗОК и наливането на нови средства без промяна във философията на управлението на здравеопазването в Република България\", каза той.    Михайлов уточни още, че публичните средства, които се отделят за здравеопазването в България, отстъпват значително на тези, които се отделят в целия Европейски съюз. \"Това го каза и вашият управител на НЗОК - че едно е да се казва, че се дават пари, а друго е да се каже, че се дават достатъчно пари\", заяви народният представител.  ", "date": "2019.12.03", "title": "Георги Михайлов: Водената политика в областта на здравеопазването не е одобрена генерално от ЕК"}
{"url": "http://epicenter.bg/article/Tsatsarov--Edva-7--ot-sluzhitelite-na-KPKONPI-se-zanimavat-pryako-s-protivodeystvie-na-koruptsiyata-/200530/2/0", "text": "Комисията за борба с корупцията, конфликт на интереси и парламентарна етика на Народното събрание проведе изслушване на кандидатите за нов председател на Комисията за противодействие на корупцията и за отнемане на незаконно придобито имущество (КПКОНПИ). Претендентите са двама – депутатът от \"Воля\" Симеон Найденов и настоящият главен прокурор Сотир Цацаров, предложен от ГЕРБ, \"Обединени патриоти\" и Атака.    Генерално място в изслушването очаквано зае представянето на \"обвинител №1\" Сотир Цацаров. \"При всички случаи нямам самочувствието, че, ако бъда избран, работата на тази Комисия тепърва ще започне. Всички изградени досега практики, въпреки спорните мнения относно резултатите на Комисията, трябва да бъдат отчетени на глас\", започна изложението си Цацаров, като допълни, че в бъдеще е необходимо да се обособят конкретни задължения, свързани с работата на членовете на комисията, като предлага индивидуална преценка на подхода за това.    Намаляване на централизацията по звена – това е вторият акцент в концепцията на Цацаров, който той представи пред народните представители. \"Комисията е колективен орган и работата на членовете й не бива да бъде пренебрегвана. Участието им, а и отговорността им, не бива да се свеждат само до участието им в Общите събрания на Комисията\", посочи Цацаров и допълни, че вижда броя на членовете на администрацията в Антикорупционния орган като \"прекалено раздут\", а модела, по който е \"закрепен\" щатът като неефективен и не даващ възможност за реорганизация. Всички тези недостатъци, според главния прокурор, могат да бъдат отстранени с пренаписването на правилника за дейността на Комисията. Акцент в концепцията на Сотир Цацаров е поставен и на методите за проверки за почтеност и интегритет, обучения и подбор на служителите.    Специално внимание настоящият главен прокурор постави на съгласуването на предлаганите от законодателя законопроекти и оценяването на корупционния риск. \"Предвиждам създаването на Консултативен съвет към Комисията, в който да са привлечени експерти и юристи, които да подпомагат тази дейност\", изложи още той.    Единен регистър на всяко от предложенията на Комисията, както и реакцията на изпълнителната власт и резултатът, постоянен медиен мониторинг при напълно равно третиране на всички медии, иска още Цацаров. \"По закон този медиен мониторинг се приравняват на сигнал по силата чл. 47 ал. 2 от закона. Разбира се всичко това ще наложи промени в състава на дирекция \"Превенция на корупцията\", каза Цацаров като посочи още, че ще работи и за активна комуникация и обмен на информация както с останалите органи на местно ниво, така и на международно.    По отношение на декларациите, които стоящите по върховете на властта попълват, настоящият главен прокурор се изказа критично. \"Кое се попълва, кое не - не е ясно. Това води до немалък брой технически грешки. Второто \"но\" е по отношение на електронната форма на попълване на тези декларации\", посочи главният прокурор.    Той планира още нови образци за сигнали, които да дават възможност за подаването им онлайн по електронна поща. Предвиждат се и мерки за защита на подателя на сигнала. \"Отбелязвам необходимостта от кадровата обезпеченост на дирекция \"Конфликт на интереси\" с обучени юристи\", заяви още Цацаров, като уточни, че не предвижда увеличаване на абсолютната стойност на щатовете в Комисията, а планува реорганизацията им през трансформация на такива. \"Едва 7% от служителите на КПКОНПИ се занимават пряко с противодействие на корупцията.   При всички случаи броят на служителите трябва да бъде увеличен, дирекция \"Антикорупция\" трябва да бъде подсилена за сметка на администрацията и да има изнесени работни места в страната. Важно е създаването на териториални поделения на дирекция \"Антикорупция\". Тя работи със Специализираната прокуратура, на територията на цялата страна, но няма никъде в страната изнесени работни места. Териториалните дирекции на комисията се занимават само с производствата по отнемана не незаконно придобитото имущество.\", каза още той.    Цацаров подчерта, че трябва да се запази добрата комуникация с прокуратурата, МВР и службите, като е необходим и електронен обмен на информация за улесняване на съвместната дейност. Той беше категоричен и, че КПКОНПИ се нуждае и от популяризиране и по-активна медийна политика, както и от промяна на визията на електронната страница. \"Необходимо е сайтът да бъде допълнен с действаща информация, като единственото изключение следва да бъде това по отношение на класифицираната информация\", каза още настоящият главен прокурор.    Кристина Сидорова попита Цацаров какво е становището му относно необходимите промени в закона. \"Евентуалните промени в закона са ваше правомощие. Най-общо, ако тръгнем по хронологията на закона – на мен ми се струва, че кръгът от лица, заемащи \"висши публични длъжности\" е прекалено широко дефиниран. Отсъстват едни за сметка на други. За никой не е тайна, че параграф 2 на практически не работи. Той създава отговорност за деклариране на огромен брой лица и служители, система за проверка, която не работи, публичен регистър, който почти не съществува. Тоест, за мен този параграф в настоящия му вид се нуждае от коренна промяна.   Премахването изцяло на задължението на общинските съветници да декларират не е подходящия модел. Второто ненормално е изискването за опит и стаж на членовете на комисията. Следващият момент, по който, според мен, е нужна промяна е парламентарният контрол. Има и други елементи, като например – лицата, които са в брак, фактическо съжителство и фактическа раздяла\", посочи Цацаров.    На въпрос относно визията му за обученията на деца и студенти във връзка с антикорупционното законодателство и двамата кандидати се обединиха, че такова не е необходимо, тъй като децата трябва да се възпитават в \"други ценности\". \"Нека не бъдем по-католици от Папата\", коментира Цацаров.    \"Неправилен е подходът да се мери какво един държавен орган \"поглъща\" и какво дава. КПКОНПИ не е търговска компания и смятам, че Комисията е ефективна във връзка с отнемането на незаконно придобитото имущество на фона на ресурса, с който разполага. Комисията трябва да бъде събудена не защото е неефективна, а защото от един момент тя остана без ръководство и изпадна в, така да се каже, административно замиране. Ще дам всичко от себе си да постигна резултати\", каза настоящият главен прокурор на въпрос на Инициатива \"Правосъдие за всеки\", които очаквано се изявиха с поредица от провокативни въпроси.    След продължилото около два часа изслушване, Комисията за борба с корупцията, конфликт на интереси и парламентарна етика ще изпрати стенограмата от представянето до всички народни представители, като се очаква гласуването за двете номинации да се проведе през идната седмица.", "date": "2019.12.03", "title": "Цацаров: Едва 7% от служителите на КПКОНПИ се занимават пряко с противодействие на корупцията "}
{"url": "http://epicenter.bg/article/Otlozhiha-razglezhdaneto-na-myarkata-za-neotklonenie-na-sobstvenika-na--quot-TAD-Grup-quot--/200482/3/0", "text": "За 5 декември отложиха разглеждането на мярката за неотклонение на собственика на \"ТАД Груп\" Иван Тодоров. На днешното заседание на Апелативния специализиран съд обвиняемият не се яви в съда, съобщи novini.bg.  Тодоров, който е обвинен в подбудителство за кибертероризъм за атаката срещу НАП, се намира в ареста с най-тежката мярка за неотклонение от лятото досега.  Другото му обвинение е за организирана престъпна група с користна цел, на която е ръководител. В нея участници са търговският директор на фирмата Георги Янков и служителят Кристиян Бойков.    През юли 2019 г. стана ясно, че базите с лични данни на НАП са пробити от хакери. При тази атака, за която не бе съобщено кога е станала, изтекоха ЕГН-та, имена и адреси на над 5 милиона българи.  След това бе арестуван 20-годишен компютърен специалист от частната фирма ТАД груп, който след това бе освободен.    На 25 юли стана ясно, че обвинения за хакерската атака в НАП са получили трима души - Кристиян Бойков, изпълнителният директор на фирмата Георги Янков и собственикът на \"ТАД Груп\" Иван Тодоров. Обвинението е за тероризъм. Бяха проверени и всички бивши служители на тази фирма.    Собственикът на тази фирма - \"Тад груп\" - Иван Тодоров, бе арестуван на летището при пристигането си в България от задгранична командировка.  Проверката от кога и как са изтекли данните от НАП започна на 15 юли 2019 г.    В края на месец август Комисията за защита на личните данни глоби Националната агенция по приходите с 5,1 млн. лв. От своя страна НАП оспори наказателното постановление.  В парламента беше създадена Временната комисия за проверка на източването на данните от приходната администрация.", "date": "2019.12.03", "title": "Отложиха разглеждането на мярката за неотклонение на собственика на \"ТАД Груп\" "}
{"url": "http://epicenter.bg/article/SASht-zaplashiha-Frantsiya-s-mita-zaradi-digitalniya-danak/200465/4/0", "text": "Службата на постоянния търговски представител на САЩ излезе с оценка, че данъкът на Франция върху дигиталните услуги дискриминира американските компании, и предлага като ответна мярка да бъдат въведени допълнителни мита в размер до 100 процента за някои френски стоки, предаде ДПА.   \"Френският данък върху дигиталните услуги е необоснован, дискриминиращ и обременява американската търговия\", заяви службата.   \"Разследването на Службата на постоянния търговски представител на САЩ установи, че френският данък върху дигиталните услуги дискриминира американските компании от дигиталния сектор като Гугъл, Епъл, Фейсбук и Амазон\", допълва тя.   В тази връзка обект на мита може да станат десетки френски стоки на стойност около 2,4 милиарда долара, заяви службата. Предложената ответна мярка се поставя за обществено обсъждане до началото на януари, когато ще започнат изслушванията по нея. Освен това Службата на постоянния търговски представител на САЩ \"проучва\" дали да започне разследвания и във връзка с данъците на Австрия, Италия и Турция върху дигиталните услуги.   Сред френските стоки, срещу които може да бъдат наложени мита, са шампанското, дамски чанти, козметични продукти, стоки за бита и сирена, предаде Ройтерс.", "date": "2019.12.03", "title": "САЩ заплашиха Франция с мита заради данъка върху дигиталните услуги"}
{"url": "http://epicenter.bg/article/Greta-Tunberg-obyavi-voyna-na-belite-mazhe-/200479/11/33", "text": "„Зеленото безумие“, което обхвана западния свят, вече има сериозни икономически последствия. Но има всички основания да се предполага, че в бъдеще ще стане още по-интересно. Особено предвид това, че двете главни символически фигури на „зеленото движение“ Александрия Окасио-Кортес и Грета Тунберг свалиха маските си на еко-активисти и твърдо обявиха реалните си политически цели. Ако те получат своето, светът вече никога няма да бъде същия, а Русия и Китай, най-вероятно, ще останат последните острови на здравия разум в свят, който предпочита да забрави за здравия разум. Това пише Иван Данилов в материал за РИА Новости, представен от Агенция \"Фокус\" без редакторска намеса.    Грета Тунберг, в съавторство с още две радикални активистки, публикува програмна статия със заглавие „Защо протестираме отново“, в която авторките честно си признават, че тяхната борба за „спасение на планетата“ изисква унищожението на съществуващата политическа и икономическа системна.    „Това действие трябва да бъде мощно и широкомащабно. В края на краищата, климатичната криза не засяга само околната среда. Това е криза на правата на човека, справедливостта и политическата воля. Тя бе създадена и захранвана от колониалната, расистка и патриархална система на угнетяване. Трябва да я демонтираме“.    За тези, които не са запознати със специфичния език на радикалните „зелени“ активисти, е нужен превод на някои ключови понятия, които се използват в този манифест. В техния понятиен апарат, „патриархална система на угнетяване“ е всяко общество с традиционни ценности, в които мъжът е мъж, жената – жена, а семейството е съюз между мъж и жена и осигурява възпитанието на следващото поколение земляни. Между другото, еко-активистите от този род често призовават за въздържание от раждане на деца – също в името на спасението на климата. При това сред младежите в англосаксонските страни, където тази пропаганда работи с пълна мощност, тези възгледи стават все по-популярни.    „Расистките и колониални системи“ са тези общества, в които някои етнически или расови малцинства получават по-малка средна заплата от мнозинството. Прекрасен пример за тази псевдологика е Европа, където е силно разпространена следната позиция: единствената причина, поради която мигрантите извършват по-често престъпления и заработват по-малко от местните жители е расизмът и ксенофобията на самите местни жители. Именно с тях, според логиката на Грета и нейните колеги, трябва да се борим за спасението на климата на планетата. Струва си да отбележим невероятния цинизъм на този род активисти: много трудно (макар и понякога да е възможно) е да видим техни протести за това, че значителна част от кобалта - металът, необходим за батериите на толкова любимите им електромобили, като Tesla, се добива от африкански деца в робски условия. Този всеизвестен факт по никакъв начин не влияе на това, с какво упорство привържениците на „зеленото безумие“ настояват на замяната на автомобилите с електромобили.    Манифестът на Грета Тунберг е в унисон с друг важен документ, който вече е включен по един или друг начин в програмата на един от кандидатите за президент на САЩ от Демократическата партия - Новият зелен курс на младия социалист от Конгреса Александрия Окасио-Кортес.    Публикуването на този документ предизвика страхотен скандал в САЩ, защото в придружаващите материали щабът на младия и перспективен политик честно си признава, че това не е екологична програма за спасяване на климата, а политическа програма под прикритието на екологията. Нещо повече, сред най-запомнящите се идеи, отразени в документа, са такива перли, като „забрана на говеждото“ (авторите на плана съжаляват много, че за десет години няма да успеят да ликвидират популацията от крави в САЩ напълно), фактическа забрана за използване на самолетен транспорт (съставителите са много притеснени и за това, че няма да успеят да се отърват от самолетите, заедно с кравите, за 10 години), гарантиран доход (достатъчен за живот и „икономическа сигурност) за тези, които „не могат или не искат да работят“, както и преминаване на „100-процентова зелена енергетика“ – т.е. отказ от въглищата, петрола, природния газ и атомните електроцентрали.    В САЩ все още не са пристъпили към реализация на тези планове заради Доналд Тръмп, който въобще намеква: колкото повече демократите налагат идеите за забрана на месото, самолетите и нефта, толкова по-големи са шансовете избирателите отново да гласуват за него.    Европейският съюз все още няма свой Тръмп, а политици, които искат да прегърнат „зелената идея“ – има, и резултатите от тези действия са видни дори сега, а в бъдеще тези последствия само ще се засилват, защото новият председател на Европейската комисия Урсула фон дер Лайен вече промотира своя собствена версия на „Зеления курс“.    За да оцените последствията от вече взетите решения е достатъчно да погледнете какво пишат европейските медии и уважавани консултантски компании. Последствията от абсолютно безумната стратегия за въвеждане на „зелена енергетика“ в германската енергийна система описва известна американска консултантска компания, цитирана от Forbes: McKinsey отправя най-сериозно предупреждение, когато става въпрос за все по-ненадеждното енергоснабдяване на Германия заради нейната силна зависимост от непостоянната слънчева и вятърна енергия. \"В течение на три дни през юни 2019 година германската енергийна система беше близо до спиране на тока“.    Миналия месец France24 съобщи за масови протести на германските фермери, които блокират магистрали и пътища заради това, че новите „климатични ограничения“ ги лишават от препитание, пари и надежди за бъдещето.    „Хиляди фермери докараха своите трактори в германските градове, за да протестират срещу новата селскостопанска политика на правителството, която, по техните думи, ще унищожи поминъка им и ще ги направи изкупителни жертви на изменението на климата. Дългите колони от трактори спираха движението по време на големите протестни акции в Берлин и Бон, където се намират федералните правителствени учреждения, а хиляди други трактори свиркаха с клаксоните си и блокираха пътищата към градове, като Мюнхен, Хановер и Щутгарт“.    „Зеленото безумие“ засегна и най-големия скъпоценен камък в индустриалната корона на Германия – нейните автомобилни концерни.    „Собственикът на Mercedes-Benz, компания Daimler, и Audi (собственост на Volkswagen) обявиха, че са загубили повече от 20 хиляди работни места, което стана първия реален признак за огромните човешки жертви, които ще има при преминаването на отрасъла от двигатели с вътрешно горене към електромобили“, съобщава Finandcial Times.    „Daimler обяви, че в близките два месеца ще съкрати повече от десет хиляди работни места и по този начин собственикът на Mercedes-Benz добави към пагубната серия загуби на работни места в германската автомобилна индустрия. Стойността на инвестициите в електромобилите и натискът от страна на спадащите продажби и печалби стимулират сериозно преструктуриране на цялата индустрия. През тази година е обявена загубата на 50 хиляди работни места“.    В новата „зелена икономика“, която сега се изгражда в Европа (и, може би, ще се опитат да изградят в САЩ), е трудно да се намери място за атомни физици и петролни работници, в нея ще е трудно да живеят и автомеханиците и фермерите. В такава икономика практически няма да има място за традиционни ценности и за обичащите да хапват месо.    Но в тази псевдоекологическа икономика ще се намерят привилегировани места за нелегалните мигранти, за борците за предимства на най-различни малцинства и получатели на най-различни субсидии: от нерентабилните електромобили и икономически неконкурентноспособните ветрогенератори, които не могат да обезпечат непрекъснат приток на ток към енергийните системи.    Ако нещата продължат така и в бъдеще, то към Русия може да тръгне най-парадоксалният приток на туристи от ЕС, защото само в Русия (и в Китай, но Русия е по-близо) ще можеш спокойно да ядеш истинско (а не соево) месо и да карате ръмжащ бензинов спортен автомобил без туристът да бъде измъчван от съвестта или да бъде порицаван от „екологично-моралната полиция“ в лицето на активистите в социалните мрежи.    Това, разбира се, е такава шега, в която може да има сериозен и доста горчив дял от истината за жертвите на „зелена лудост“.  ", "date": "2019.12.03", "title": "Грета Тунберг обяви война на белите мъже "}
{"url": "http://epicenter.bg/article/Lili-Ivanova/200464/6/0", "text": "  \"Почитателите ми могат да заповядат на моите концерти. Те са на 8-ми, 9-ти и 10-ти декември в зала 1 на НДК. Мисля, че са останали билети само за последния\", казва певицата и добавя: \"В голяма част от песните ѝ преобладаващата тема е любовта. “Без любов човек не може да постигне никакви успехи в живота си”, категорична бе певицата    Свременните конкурси са свързани с журито и са предрешени“, добави тя.    По думите й на „Златния орфей“ нещата по-рядко са били предрешавани, а колкото до нейно участие в жури, обясни, че е била поканена само веднъж.    “Гледам мачовете от първенството, стига да са интересни и да съм си вкъщи. Не гледам футбол с приятели, обичам самотата. Искам емоцията да бъде само за мен. Докато съм сама дори си позволявам да употребявам някои думи, които иначе не ползвам”, признава певицата.    И допълва: “Симпатизирам на Левски. Левски е Левски, Левски е България”, твърди емблематичният глас на българската музика. “Никога не съм била на футболен мач, вероятно защото има твърде много хора”, допълни тя.     “Още от детската градина децата трябва да се учат на гимнастически упражниения и да спортуват”, добави Иванова.   Примата дори си пожела отново да преживее незабравимите мигове от Световното първенство в САЩ през 1994 г. “Не искам да гледам в миналото. Бъдещето ме интересува. Знам, че не съм на 20 години, но гледам в бъдещето”, твърди естрадната певица.  “Пожелавам на националите ни много здраве и най-големия успех. Успехът ще ви донесе щастие!” Това бяха думите на Лили Иванова към националния отбор, преди важния мач с Унгария. В заключение певицата отправи и поздрави към фенове на Левски. “Само Левски”!", "date": "2019.12.03", "title": "Лили Иванова: Не гледам футбол с приятели, обичам самотата. Искам емоцията да бъде само за мен!"}
{"url": "http://epicenter.bg/article/Kamen-Kostadinov--Povedenieto-na-Yordan-Lechkov-be-neuvazhitelno-/200506/8/0", "text": "Членът на Изпълнителния комитет на БФС Камен Костадинов потвърди, че именно той е предложил да бъде освободен Йордан Лечков от поста вицепрезидент на последния Изпълком. Юристът бе гост в BTV, където разкри причината затова свое действие, като сподели, че разследването за евентуални злоупотреби в БФС продължава.    \"Освободихме Йордан Лечков, предложението бе мое, защото е некоректно неговото държание.  Поведението на Лечков е некоректно и обижда всички останали членове, които излязоха като узорпатори, като лъжци, като хора, които са фалшифицирали неговия подпис. Аз считам, че трябва да има възможно най-бързо Конгрес, защото има обществено напрежение. Лечков каза, че няма нужда от Конгрес, защото новите хора ще оберат успеха, ако България се класира за Европейското първенство през 2020 година. Михаил Касабов управлява БФС, вписан е в Търговския регистър и няма две мнения по въпроса\", заяви Костадинов.    \"Онзи ден имахме заседание на Изпълнителния комитет и към 16:30 ч. Михаил Касабов каза: \"Колеги, да се ориентираме към приключване, защото към 17:00 ч. запечатват сградата\". Не разбрах дали това се случва всеки ден - сутрин я отпечатват, а през нощта я запечатват и трябва да има охрана с цел да не бъде изнесено нещо. До колкото знам всеки ден има разследващи в сградата, които извършват съответните действия. Полицията търси каквото е необходимо. Не съм запознат детайлно с проверката, но считам, че каквото е необходимо, ще бъде проверено. Сигурен съм, че заключенията ще бъдат обективни и се надявам те да бъдат в полза на хората, които работят във Футболния съюз, да не се установят злоупотреби, защото другото би било много кофти.    Не смятам, че някои е злоупотребил, защото имам доверие на колегите си и като юрист вярвам в Презумпцията за невиновност.  Сигурен съм, че ще бъдат обективни и ще е в полза на БФС. Надявам се проверката, която Министерство на спорта извършва, да установи това. Не ми се ще да вярвам, че някои е злоупотребил с пари за екипи, защото правителството на господин Борисов е първото от 30 години, което отделя пари и финансира футболната централа. За първи път от толкова години се дават пари за екипи, за масов спорт. И ако някой си позволява да бърка в кацата с меда, в малкото канче с меда, би било много жалко.    Познавам колегите от БФС, надявам се никой да не си е позволил такова нещо. Не подозирам, но чакам с интерес да приключи проверката. За мен е важно дали екипите са доставени, дали са качествени, дали са на конкурентна търговска цена и дали са стигнали за своето предназначение. Познавам огромна част от колегите, които се занимават с доставките. Те са хора с ценности, които не биха си позволили да откраднат пари от детски екипи\", защити колегите си Костадинов.", "date": "2019.12.03", "title": "Камен Костадинов: Поведението на Йордан Лечков бе неуважително "}
{"url": "http://epicenter.bg/article/Donald-Tramp-e-zabravil-zhena-si-/200467/10/99", "text": "Доналд Тръмп е забравил съпругата си Мелания Тръмп?    Това гласи заглавие на материал с видео, публикувани от американската телевизия Фокс 10. На кадрите се вижда как президентът на САЩ върви към хеликоптер. Той спира приблизително на половината от пътя си, за да изчака своята жена. Първата дама на Америка притичва към половинката си, целува мъжа си и двамата се качват на борда на вертолета.  \"Вероятно стопанинът на Белия дом е забравил съпругата си\", коментира медията по повод отпътуването на президента и неговата съпруга за Лондон. Британската столица е домакин на срещата на върха на НАТО.    Материалът на Фокс 10 е предизвиквал критики. \"Нашият президент е истински джентълмен. Той е изчакал дамата на сърцето си\", е написал коментатор в страницата на телевизията. \"Мелания вероятно е закъснявала. Всеки мъж би се изнервил\", е написал друг потребител.", "date": "2019.12.03", "title": "Доналд Тръмп е забравил жена си? (Видео)"}
{"url": "http://epicenter.bg/article/Melaniya-Tramp-katsna-v-London-v-ogneno-cherveno--Snimki-/200504/10/84", "text": "Съпругата на президента на САЩ Мелания Тръмп е смятана за една от най-стилните дами в света. Вчера тя го доказа отново.    Двамата с Доналд Тръмп пристигнаха в Лондон за двудневна среща на върха на лидерите на НАТО.    При слизане от самолета те бяха снимани от много фотографи и световни медии, а Мелания прикова погледите на всички с огнено червен тренчкот малко под коленете с колан, черна изчистена рокля и черни секси обувки на висок ток.    Първата дама на САЩ избра да вдигне яката на червеното палто, за да се предпази от силния английски вятър, докато слизаше по стъпалата на самолета.", "date": "2019.12.03", "title": "Мелания Тръмп кацна в Лондон в огнено червен тоалет (Снимки)"}
{"url": "http://epicenter.bg/article/Nostradamus--2020-g--shte-opredeli-badeshteto-na-sveta/200536/10/0", "text": "Астролог от Русия дешифрира предсказание на Мишел Нострадамус за 2020 г., което звучи повече от невероятно. Според Дмитрий Зима в предсказанията на големия френски пророк има строфи, в които се говори за обединение на републики, влизали в състава на бившия Съветски съюз, съобщава struma.bg.    Процесът трябвало да започне още през следващата година. По думите на изследователя, през 2020 г. ще започне началото на “новия Златен век”, по време на който ще бъдат изтрити границите между държавите.    Преди това обаче бившите съюзни републики отново ще се обединят. Астрологът е направил предсказание и за Китай.    Според него ролята на тази държава в бъдеще събитията няма да бъде толкова голяма, въпреки нарастващата й финансова и политическа мощ. По думите на Зима, в предсказанията на Нострадамус има ясни индикации за нарастващ конфликт между англосаксонците и руснаците. В крайна сметка тази конфронтация ще определи бъдещето на цялото човечество.    Освен това ролята на Европа в този конфликт е толкова малка, че няма да може да повлияе на него по никакъв начин. Оказва се, че следващата година ще определи бъдещето на целия свят. Някои изследователи смятат, че конфликтът между Русия и Великобритания вече се усеща на дипломатическата арена. Единствено продължителният процес на излизане на страната от ЕС не позволява този конфликт да се разгори още повече.", "date": "2019.12.03", "title": "Нострадамус: 2020 г. ще определи бъдещето на света"}
{"url": "http://epicenter.bg/article/Zhurnalistka--Melaniya-i-Tramp-ne-delyat-edna-spalnya--tya-dori-obichava-sobstven-etazh-/200544/10/0", "text": "В края на месец октомври, по време на частно събитие за набиране на средства в \"Trump Hotel\", Доналд Тръмп се пошегува, че ако бъде прострелян, то съпругата му няма да пророни и една сълза за него. \r\n \r\n Изказването му даде повод за множество коментари. Едни бяха на мнение, че първата дама на САЩ просто няма да даде външен израз на евентуалното си страдание, а други - че нея изобщо не би я било грижа, ако на мъжа ѝ се случи нещо лошо. Везните, обаче, определено натежава в полза на второто твърдение.   Сега, сякаш в подкрепа на тази теза, идва и интересен факт от Белия дом, включен в предстоящата книга \"Free Melania\" на журналистката Кейт Бенет, която предоставя информация и събития за последните три години от живота на Мелания.   В нова статия, базираща се на изданието, Бенет засяга няколко различни теми, а една от тях касае личните взаимоотношения между г-н и г-жа Тръмп. В нея става въпрос за договорката им относно нощния сън...   От доста време се говори, че двамата не делят едно легло, но днес журналистката не само потвърждава тази информация, а и допълва, че те дори не споделят един и същ етаж. В публикацията пише, че Мелания предпочита да разполага с един от огромните апартаменти в резиденцията само за себе си.   Въпреки че явно обича да страни от съпруга си, когато са под един покрив, тя много добре знае, че има задължения, които трябва да изпълнява. Ето защо стопанката на Белия дом е неотлъчно до мъжа си на всяка официална визита.   Вчера тя придружи президента на Америка в Обединеното кралство за двудневната среща на върха на лидерите на НАТО, като, слизайки от самолета, примерно го хвана за ръка.   За пристигането си в Лондон г-жа Тръмп заложи на стилен червен шлифер, който бе прибран в талията от широк колан. Под него се подаваше черна пола, пасваща цветово на обувките на висок ток, които бе решила да сложи.   Източник: Дир.бг", "date": "2019.12.03", "title": "Журналистка: Мелания и Тръмп не делят една спалня, тя дори обитава собствен етаж "}
{"url": "http://epicenter.bg/article/Krasen-Kralev-nagradi-otlichilite-se-fehtovachi-prez-2019-g--/200509/8/0", "text": "Министърът на младежта и спорта Красен Кралев награди фехтовачите Йоана Илиева и Галин Генов с почетни плакети на ММС за успехите им през годината, съобщиха от пресцентъра на ММС.    Йоана Илиева спечели бронзов медал от Световното първенство за кадети и младежи, което се проведе през месец април в полския град Торун и стана носител на Световната купа на сабя за 2018/2019.    През тази година още един млад български състезател демонстрира своя потенциал. Галин Генов беше отличен от министър Кралев за бронзовото отличие от Европейското първенство за младежи до 20 г., на което домакин беше италианският град Фоджа.    За принос към успехите на нашите състезатели почетен плакет на ММС беше връчен и на треньора Ивайло Воденов. Той сподели плановете за подготовка на състезателите ни от националния отбор в олимпийската 2020 година. Целта пред Йоана Илиева е спечелване на квота за игрите в Токио. Министър Красен Кралев отличи и Васил Миленчев, който през тази година беше избран за най-добър съдия за четвърти път.    По време на срещата Кралев и президентът на Българската федерация по фехтовка Величка Христева коментираха възможностите пред младите ни състезатели.    Своите впечатления от тяхното представяне сподели и световният шампион на сабя от 1983 г. Васил Етрополски. Етрополски коментира, че България в момента разполага със силно младо поколение във фехтовката, което не бива да се губи за спорта, а да се развива в следващите години.  ", "date": "2019.12.03", "title": "Красен Кралев награди отличилите се фехтовачи през 2019 г. "}
{"url": "http://epicenter.bg/article/Na-kosam--Mesi-samo-7-t--pred-Van-Dayk-za-Zlatnata-topka/200510/8/0", "text": "Спечелилият рекордна шеста Златна топка Лионел Меси дължи успеха си на минималните 7 точки преднина пред втория в класирането на „Франс футбол“ Върджил ван Дайк, разкриха от списанието. Това е победата му с най-малък аванс от всичките 6 досега. Лионел Меси получи 686 точки, а холандският защитник на Ливърпул Върджил ван Дайк - 679, третият Кристиано Роналдо остана с 476.   \"Това бе една от най-оспорваните анкети за Златната топка на \"Франс футбол“ в историята“, отбеляза френското специализирано издание, което в днешния си брой публикува пълната статистика и резултати от класацията. Ето кой колко точки получи в челната десятка. Общо 176 души гласуваха в анкетата за Златната топка за 2019 г. Ван Дайк получи най-много първи места – 69, с 8 повече от Меси (61). Роналдо и Садио Мане, съответно трети и четвърти в класацията, имат по 17 първи места в анкетните листове на гласувалите.   Представителят на Шри Ланка – журналистът Хафз Марикар, не улучи нито един от първите пет в крайното класиране, за разлика от него представителите на Сейшелите и на Нова Зеландия са единствените, улучили всичките в топ 5 и то по реда им в крайното класиране: Меси, Ван Дайк, Роналдо, Мане, Салах. Гласуващият от Финландия уцели първите трима – Меси, Ван Дайк и Роналдо, но след тях сложи Тадич (20-ти в класацията) и Сон (22-ри).   В анкетния лист, изпратен от представителя на Гватемала, Меси изобщо го няма в топ 5, в който начело е вратарят Алисон Бекер, следван от съотборника си от Ливърпул Ван Дайк.   Меси бе фаворитът на гласувалите от следните континенти – Южна Америка, Океания, Африка, Северна Америка и Карибите, а Ван Дайк – на Европа и Азия.   Номинираните Жоао Феликс, Маркиньос и Ван де Беек не получиха нито една точка в анкетата.   Източник: Канал 3", "date": "2019.12.03", "title": "На косъм: Меси само 7 т. пред Ван Дайк за Златната топка"}
{"url": "http://epicenter.bg/article/Putin-zabrani-prodazhbata-na-smartfoni-bez-ruski-softueri-i-prilozheniya/200471/7/0", "text": "Русия забранява продажбата на смартфони и на компютри без предварително инсталирани конкретни руски софтуери и приложения. . Правителството ще изготви списък на засегнатите от закона устройства, както и списък на приложенията, които трябва да бъдат предварително инсталирани от производителя. . Тези мерки са част от затягането на .   Източник: Дарикнюз", "date": "2019.12.03", "title": "Путин забрани продажбата на смартфони без руски софтуери и приложения"}
{"url": "http://epicenter.bg/article/Izraelskiyat-premier-Netanyahu-ofitsialno-e-obvinen-v-koruptsiya-i-zloupotreba-s-doverie/200475/7/0", "text": "Глaвният прoкурoр нa Изрaeл Aвихaй Мaндeлблит oфициaлнo внece oбвинитeлния aкт cрeщу прeмиeрa Бeнямин Нeтaняху, oбвинeн в кoрупция и злoупoтрeбa c дoвeриe. Пo cлучaя в cъдeбнaтa зaлa щe бъдaт призoвaни дa cвидeтeлcтвa нaд 300 души, cрeд кoитo и извecтeн брoй дoбрe пoзнaти бизнecмeни, прeдaдe fakti.bg    Cрeд 333-тe пoтeнциaлни cвидeтeли, пocoчeни в oбвинитeлния aкт нa Мaндeлблит, ca бaзирaният в Хoливуд изрaeлcки филмoв мaгнaт Aрнън Милчън и aвcтрaлийcкият мaгнaт Джeймc Пaркър.    Твърди ce, чe Нeтaняху e приeл oт тях cкъпи пoдaръци в зaмянa нa уcлуги. Cрeд cвидeтeлитe ce cпoмeнaвa и кaзинo мaгнaтът и милиaрдeр Шeлдън Aдeлcън, кoйтo дългo врeмe бeшe пoддръжник нa Нeтaняху, кaктo и cъocнoвaтeлят нa кoмпaниятa Oрaкъл Лaри Eлиcън.    Cрeд cвидeтeлитe e и Рoн Лaудър, нacлeдник нa кoзмeтичнaтa динacтия Лaудър и дългoгoдишeн cъюзник нa Нeтaняху. В cпиcъкa e и aмeрикaнo-бритaнcкият милиaрдeр Лeн Блaвaтник. В cпиcъкa имa и дeceтки пoлитичecки прeдcтaвитeли и бивши cътрудници нa Нeтaняху, включитeлнo и някoлкo, кoитo ca приeли дa ca cвидeтeли нa oбвинeниeтo cрeщу прeмиeрa.    Cрeд имeнaтa в cпиcъкa ca тoвa нa Тaмир Пaрдo, бивш шeф нa шпиoнcкaтa aгeнция Мocaд, кaктo и някoлкo влиятeлни пoлитици, cрeд кoитo и cъюзници, и прoтивници нa прeмиeрa. В Тwittеr Нeтaняху кaзa, чe кoгaтo имa иcтинcкo oбвинeниe, тo чoвeк нe ce нуждae oт 333 cвидeтeли, зa дa гo дoкaжe, a кoгaтo нямa, тo 333 cвидeтeли нямa дa ca oт пoмoщ.", "date": "2019.12.03", "title": "Израелският премиер Нетаняху официално е обвинен в корупция и злоупотреба с доверие"}
{"url": "http://epicenter.bg/article/2019-g--e-edna-ot-trite-nay-topli-godini-ot-1850-g--dosega/200485/7/0", "text": "2019 година ще бъде една от трите най-топли години, регистрирани след 1850 г., се казва в изявление, публикувано от ООН на Конференцията по климата (COP25) в Мадрид. Тази година ще обхване десетилетие на „извънредна топлина“, станало време на горски пожари, суши и топлинни вълни. Между януари и октомври средната световна температура е с около 1,1 градуса по Целзий по-висока, отколкото в периода 1850-1900 г., сочат данни на Световната метеорологична организация. Поради това 2019 г. е на второ или трето място след най-горещата година – 2016 г. – чиито високи температури тогава допринесоха за природния феномен на Ел Ниньо. Десетилетието 2010-2019 г. „абсолютно сигурно“ ще бъде най-горещото, регистрирано някога, твърдят от Световната метеорологична организация.   Източник: БГНЕС", "date": "2019.12.03", "title": "2019 г. е една от трите най-топли години от 1850 г. досега"}
{"url": "http://epicenter.bg/article/Tramp--Kazanoto-ot-Makron-e-mnogo-obidno--NATO-sluzhi-na-golyama-tsel/200488/7/0", "text": "Президентът на САЩ Доналд Тръмп заяви, че критиката на френския му колега Еманюел Макрон към НАТО като намираща се в \"мозъчна смърт“ е много обидна. , каза Тръмп на съвместен брифинг с генералния секретар на съюза Йенс Столтенберг, преди срещата на върха на съюзниците. , каза стопанинът на Белия дом за коментара на Макрон, като го нарече \"много, много гадно изявление за 29 държави\".  за отбрана благодарение на неговия натиск. И предупреди, че може да види как Франция се откъсва от съюзниците, след като Макрон в интервю критикува ръководството и стратегията на НАТО.   , каза Тръмп и добави: \"За тях това е много опасно изявление.\"    Източник: Дарикнюз", "date": "2019.12.03", "title": "Тръмп: Казаното от Макрон е много обидно, НАТО служи на голяма цел"}
{"url": "http://epicenter.bg/article/Parlamentat-glasuva-kandidaturata-na-Denitsa-Sacheva-za-nov-sotsialen-ministar/200451/2/0", "text": "Кандидатурата на Деница Сачева за нов министър на труда и социалната политика ще се гласува днес в парламента. Предложението за кадровата смяна в правителството е на премиера Бойко Борисов, след като в петък той поиска и прие оставката на министър Бисер Петков.     Преди това темата за рокадата в състава на правителството ще се обсъжда на заседание на Съвета на управляващата коалиция ГЕРБ и Обединени патриоти, съобщиха от парламента. Според ВМРО обаче Съветът на управляващата коалиция  е  насрочен за утре от 8.00 часа.   Обединените патриоти се жалват, че рокадата не е била обсъдена с тях.    Мотивите на премиера да поиска оставката на Бисер Петков са комплексни и свързани с бавните темпове на работа в министерството по ключови реформи.    „Те не са само хората с увреждания в социалното министерство - там са и пенсионерите, там са и точно тези уродливи явления, копито се срещат в ТЕЛК-ове, болнични и където контролът трябва да се направи“, заяви преди дни премиера Бойко Борисов и обяви, че постът на социален министър ще заеме Деница Сачева.    „Отговорността е моя - мисля, че с Деница Сачева ще имаме по-добри резултати, а и съм го консултирал с колегите, като Валери Симеонов, с когото първи говорих“, заяви преди два дни министър-председателят.    Сачева вече е била заместник в социалното ведомство в кабинета Борисов 2, а в третия настоящ управленски мандат зае поста на заместник-министър в образователното министерство.    Очаква се Бисер Петков да предаде поста министър на труда и социалната политика на Деница Сачева днес на церемония в Министерството на труда и социалната политика.  ", "date": "2019.12.03", "title": "Парламентът гласува днес Деница Сачева за социален министър. Борисов: Отговорността за нея е моя!"}
{"url": "http://epicenter.bg/article/Radev-i-Borisov-letyat-zaedno-za-London-na-sreshtata-na-varha-na-NATO-/200460/2/0", "text": " На срещата на върха ще бъде отбелязана 70-годишнината от създаването на Алианса.   В 11 часа президентът ще даде изявление пред българските медии на летище Софиия.     научи      \" \", написаха от МС.   Изграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на срещата на върха.   В рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги.   В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Радев ще участва и на специалния обяд, даван от президента Тръмп. Очаква се по време на форума президентът Румен Радев да проведе и двустранни срещи.   След края на Студената война страните членки намалиха бюджетите си за отбрана, но след руската анексия на Крим, съюзниците се съгласиха да спрат с бюджетните съкращения и да увеличат средствата за отбрана. Целта е до 2024 г. те да достигнат 2 процента от БВП на всяка страна членка. За девет страни се прогнозира, че ще изпълнят целта тази година и това са САЩ, Гърция, Великобритания, България, Естония, Литва, Латвия, Полша и Румъния. Според нови данни, публикувани в петък, европейските съюзници и Канада ще отпуснат освен това допълнителни 130 милиарда долара за бюджетите си за отбрана до края на 2020 г., като 20 процента от това увеличение ще се пада на Германия, критикувана от Тръмп, че не харчи достатъчно за отбрана. Очаква се до 2024 г. да бъдат добавени допълнителни 400 милиарда долара. Освен националните бюджети НАТО има и малък бюджет от 2 милиарда долара за поддържане на работата на централата си в Брюксел и финансиране за военни операции по света. Миналия четвъртък генералният секретар на алианса Йенс Столтенберг каза, че САЩ ще плащат по-малко за този бюджет, а Германия ще помогне да се запълни разликата, като двете страни ще плащат по около по 16 процента. Досега САЩ плащаха 22 процента от тази сума. Други европейски съюзници също са се съгласили да плащат повече, без Франция, която отказа. В навечерието на срещата на върха съюзниците са разединени по редица въпроси, сред които Афганистан и Сирия. Месец преди форума в Лондон френският президент Еманюел Макрон заяви, че НАТО е в мозъчна смърт и поиска алиансът да започне разговори накъде върви организацията, кои са нейните истински противници, как да се справи тя с тероризма и какво да прави с непредсказуеми съюзници като Турция, а също и как да се подобрят отношенията с Русия. Броени дни преди срещата напрежението ескалира и между Макрон и Турция. Турция обвини френския президент, че подкрепя тероризма заради това, че се е съгласил да разговаря със сирийски кюрдски политик, за когото Анкара твърди, че е част от екстремистка група. А в отговор на критиките на Макрон срещу турската операция в Северна Сирия Ердоган препоръча на френския президент да провери дали той самият не се намира в състояние на мозъчна смърт.", "date": "2019.12.03", "title": "Радев лети за  Лондон за срещата на върха на НАТО.  В 11.00 часа дава изявление за медиите"}
{"url": "http://epicenter.bg/article/Pogrebvat-Stefan-Danailov-do-lyubimata-mu-Mariya/200473/2/0", "text": "Един от най-обичаните български актьори ще бъде погребан днес в тесен семеен кръг. В понеделник колеги, ученици, приятели, роднини и фенове си казаха последно \"сбогом\" със Стефан Данаилов. Той ще бъде положен днес в частния гробищен парк в кв. “Бояна” до своята обичана съпруга Мария, кояго го остави непрежалим преди 6 г. Това е била неговата последна воля.    Той оставя след себе си над 150 роли в театъра, киното и телевизията. В градинката пред Народния театър, където Данаилов изигра последната си театрална роля, се изви огромна опашка от хора, които дойдоха да уважат големия български актьор. Той почина миналата седмица на 76-годишна възраст.   Източник: Канал 3  ", "date": "2019.12.03", "title": "Погребват Стефан Данаилов до любимата му Мария"}
{"url": "http://epicenter.bg/article/Borisov-testva-revolyutsionen-3D-i-Cockpit--proizveden-v-Balgariya-/200474/2/0", "text": "Премиерът Бойко Борисов тества революционен 3D i-Cockpit, произведен в България. Той пусна предаване на живо на живо във Фейсбук от теста.          \"Дано черната котка, която мина да е за добро“, каза говорителката му Севдалина Арнаудова, която се возеше на задната седалка на колата и снимаше на живо.    Натискайки газта на джипа, премиерът с изненада заяви: „Ускорява добре! Оборотите вдига, всичко! Широко е, дори и за мен. А този софтуер е измислен от българи. Това ни нарежда на челни позиции в Европа“.    „Вчера джипките изглеждаха като нормални коли, като старите, а са електрически“, допълни премиерът, който направи теста на електроавтомобила с една от директорките на компанията.   Ние сме готови за заводи за автомобили, в момента дори са няколко големите компании, които се колебаят коя да дойде. Аз съм убеден, че с всичко това, което правим, догодина вече ще имаме инвеститор, каза премиерът в изявление след представянето на революционния 3D i-Cockpit, предаде Агенция \"Фокус\".    „Преди месец открихме в Пловдив завод на „Мерцедес“, който произвежда фаровете, мигачите, стоповете, в Димитровград са кабелите, в Русе са дистанционните управления. А сега на най-специалната кола на „Мерцедес“, ние сме направили най-важното. Най-интелигентното, най-доброто. Съжалявам, че на фона на всички негативни новини, които се изливат, българите не могат да се зарадват на това как всъщност тези красиви дизайни се пишат от български инженери, технолози. Много е важно, ние с университетите работим, да се разкриват паралелки за инженерни специалности, които да добавят още инженери в този клъстър. В четвъртък идват оръжейни компании, имаме среща, за съвместното производство в България. Виждам много добра възможност и в бронираните машини, танковете“, допълни министър-председателят.    „Аз съм убеден, че когато дойде президентът Тръмп, защото те бяха много добре информирани колко много инвестиции имат американските компании в България и колко умни са българите. Поемам този ангажимент“, каза още Борисов.   ", "date": "2019.12.03", "title": "Борисов тества революционен 3D i-Cockpit, произведен в България "}
{"url": "http://epicenter.bg/article/Protestirashti-v-Malta-poprechiha-na-premiera-da-napusne-sgradata-na-parlamenta/200453/7/0", "text": "В Малта, няколко хиляди протестиращи, които искат незабавната оставка на малтийския премиер Джоузеф Мускат, попречиха на него и депутати от неговата партия да напуснат сградата на парламента, предаде Асошиейтед прес.    Мускат обяви по-рано, че ще подаде оставка през януари догодина. Той беше подложен на обществен натиск във връзка с разследването за извършеното през 2017 г. убийство на разследващата журналистка Дафне Каруана Галиция.  Миналата седмица бивш помощник на Мускат беше разпитан във връзка с убийството на Каруана Галиция. Влиятелен бизнесмен беше обвинен в организиране на убийството й.    Малтийският президент Джордж Вела призова нацията към спокойствие, като изтъкна, че ситуацията не е нормална.  ", "date": "2019.12.03", "title": "Протестиращи в Малта попречиха на премиера да напусне сградата на парламента"}
{"url": "http://epicenter.bg/article/Donald-Tramp-pristigna-v-London-za-sreshtata-na-liderite-na-NATO/200455/7/0", "text": "Доналд Тръмп пристигна в Лондон за срещата на лидерите на НАТО, седмица преди изборите във Великобритания, на които ще бъде решено кога и как най-накрая ще се излезе от Европейския съюз, пише европейската редакция на списание Politico, цитирана от \"Фокус\".   По време на престоя на президента, както управляващите консерватори, така и опозиционната Лейбъристка партия се подготвят за почти неизбежната намеса на Тръмп в британската политика. „Ако (Тръмп) си тръгне, без да причини много щети, ще бъдем много щастливи. Но възможността за неприятности е по-голяма от възможността за полза“, сподели високопоставен служител на консерваторите. Данни от анкета, проведена от YouGov показва, че 67% от британците имат отрицателно мнение за президента на САЩ, докато 18% имат положително. Доналд Тръмп вече представи своите предпочитания при предстоящите избори. В неотдавнашно телефонно интервю държавният глава сподели, че Борис Джонсън е „фантастичен“, докато Джереми Корбин „ще бъде лош избор“ за Великобритания.  ", "date": "2019.12.03", "title": "Доналд Тръмп пристигна в Лондон за срещата на лидерите на НАТО"}
{"url": "http://epicenter.bg/article/Zapochva-sreshtata-v-London-za-otbelyazvane-na-70-godini-ot-uchredyavaneto-na-NATO/200456/7/0", "text": "Днес в Лондон започва двудневна среща за отбелязване 70-тата годишнина от учредяването на НАТО или Организацията на Северноатлантическия договор. Ще присъстват държавни глави и ръководители на всички 29-страни членки на военния блок, сред които и българският президент Румен Радев.    НАТО е смятан за най-големият и мощен военен съюз в историята. Паметната годишнина обаче идва в труден момент за организацията и е помрачена както от напрежение между страните-членки, така и от сериозните предизвикателства, пред които е изправена като гарант на мира и сигурността.    Дискусиите, встрани от протоколното събитие, се очаква да бъдат фокусирани върху променящите се геополитически отношения и трудните въпроси около единството на съюза и неговото бъдеще.    Френският президент Еманюел Макрон разгорещи страстите миналата седмица с изявление, че „НАТО е в мозъчна смърт“ и че „трябва да се пробуди“. Операциите на Турция, която е член на НАТО, в Северна Сирия, които не срещат одобрението на много страни, както и отношенията с Русия са сред най-наболелите проблеми и вероятно ще бъдат обсъдени на допълнителни срещи в рамките на срещата.    Президентът Румен Радев, освен че ще произнесе кратко слово по време на срещата на ръководителите на страните-членки, ще има и двустранни разговори с двама лидери - със словашкия президент Зузана Чапутова и с испанския премиер Педро Санчес.    Британски медии отбелязаха в навечерието на срещата, че България е станала последната от само 9 от общо 29-те страни-членки на НАТО, които са изпълнили критерия да заделят 2 процента от Брутния вътрешен продукт за отбрана.  ", "date": "2019.12.03", "title": "Започва срещата в Лондон за отбелязване на 70 години от учредяването на НАТО"}
{"url": "http://epicenter.bg/article/Erdogan-varna-zakonoproekt--predvizhdasht-vavezhdane-na-danak-za-prestoy-v-hoteli-v-stranata/200463/7/0", "text": "Турският президент Реджеп Тайип Ердоган върна за доработване законопроект, предложен от турския парламент, предвиждащ въвеждане на данък за престой в хотели на територията на страната. Това съобщи администрацията на турския президент, цитирана от ТАСС и Новини.бг    Президентът върна за доработване в парламента законопроекта за налагане на данъци за някои услуги, тъй като го е сметнал за неуместен, се казва в изявлението.  Въпросният проектозакон предвижда въвеждане на различни данъци, включително за производителите на електроенергия. Именно затова президентът връща документа за доработване.    През ноември турският Меджлис разгледа възможността за въвеждане на данък за живеене в хотели в Турция. Инициатор за промяната е управляващата Партия на справедливостта и развитието (ПСР) на Ердоган.", "date": "2019.12.03", "title": "Ердоган върна законопроект, предвиждащ въвеждане на данък за престой в хотели в страната"}
{"url": "http://epicenter.bg/article/Tomislav-Donchev-predstavi-Denitsa-Sacheva-pred-NS--Tya-otgovaryashe-za-edni-ot-nay-uspeshnite-politiki-/200477/2/0", "text": ", подадена миналата седмица и кандидатурата на нов социален министър - досегашния зам.-министър на образованието Денича Сачева, предложена лично от премиера Бойко Борисов.   Рокадите в правителството са включени като първа извънредна точка от дневния ред, който предвиждаше само дебати по приемането на второ четене на бюджета.     от социалното ведомство съобщиха, че тя ще встъпи в длъжност на официална церемония днес от 12 часа. Парламентаристи се възмутиха от нарушаването на институционалния ред, който предвижда първо депутатите да одобрят кандидатурата като първа власт в републиката. А депутатът от ГЕРБ Георги Марков заяви, че това е лудост и че за 30 години демокрация не е имало такова крещящщо погазване на парламентаризма.    а това не се е случило. От ДПС ще гласуват против кандидатурата на Сачева.   Заради вота за Сачева в пленарна зала присъстват и част от министрите от кабинета,    Депутатите гласуваха предложението на Цвета Караянчева за вкарване на извънредната точка  и Сачева бе допусната в залата.        Десислав Чуколов от \"Атака\" обяви, че партията не е била поканена на коалиционния съвет и   \"  Ние настояваме Закона за социалните услуги да бъде отменен, защото с него социалната сфера се превръща в поредната далавера\", заяви Чуколов и настоя Сачева ясно и категорично да обясни какво е становището й за Истанбулската конвенция, тъй като от биографията й ставало ясно, че я подкрепя.    В залата са вицепремиерите Томислав Дончев и Марияна Николова, социалният министър Бисер Петков, министрите Младен Маринов, Ангелкова, Нено Димов, Десислава Танева.    Очаквайте подробности", "date": "2019.12.03", "title": "Томислав Дончев представи Деница Сачева пред НС: Тя отговаряше за едни от най-успешните политики!   "}
{"url": "http://epicenter.bg/article/Opozitsiyata-VS-Sacheva--Izbirame-ministar-na-dzhendar-ideologiyata--za-kogoto-tursko-robstvo-ne-e-imalo/200487/2/0", "text": "Кандидатурата на Деница Сачева влезе извънредно и по спешност в пленарната зала, където бе представена от вицепремиера Томислав Дончев ведно с предложението за освобождаване на Бисер Петков като социален министър, съобщава DarikNews.    От опозицията заявиха, че няма да я подкрепят за министър. Заявиха го от БСП, ДПС и \"Атака\".    От \"Атака\" и БСП се противопоставиха и на това, че не са обявени мотивите за освобождаването на Петков, но и срещу самата личност на бъдещата министърка.    Заради снимки със сирийски граждани, после \"изгонени от ДАНС, Десислав Чуколов попита: \"Ние социален министър за бежанците ли ще имаме, или за българите?    Чуколов каза, че депутатите на Сидеров ще гласуват против нея, а може да размислят, ако тя отмени закона за социалните услуги. Националистите държат Деница Сачева, която е защитник на Истанбулската конвенция, да отговори на въпроса дали ще я лансира.  \"В крайна сметка, ние ще изберем министър, за когото не е имало турско робство, а османско присъствие\", обобщи Драгомир Стойнев, зам.-шеф на ПГ на левицата, след като изреди всички критики за липса на реформи в социалната сфера.    \"Няма да имате право да се представяте като борци срещу джендър идеологията, защото подкрепяте един от най-ярките на джендър иделогията\", предупреди депутатите на ВМРО и НФСБ Георги Гьоков.    От ДПС не спестиха острите си критики първо към процедурата и спешността, с която дневният ред на парламента се променя, а след това и защитиха Бисер Петков от хулите, че не бил разбран от колегите му министри. \"Министър Петков говори на експертен език, неговите колеги най-вероятно не са разбирали неговия език\", каза шефът на социалната комисия. \"Нищо извънредно не налага тази точка да бъде включена в дневния ред\", констатира депутатът от ДПС. Д-р Адемов припомни, че проблемите са системни. \"Смяната на принципи - \"стани да седна\", няма да реши проблемите. Социалното разслоение е това, което дразни всички български граждани\", обърна се той към управляващите.    \"Някой говори силно и вика, когато няма какво да каже\", отвърна на критиките вицепремиерът Томислав Дончев, за чието протеже минава Деница Сачева.    \"Министър Дончев да не прави забележки като класен ръководител\", опонира му Ирена Анастасова от БСП. Бившата директорка на 25 СУ напомни какво е работила Сачева като зам.-министър на образованието. \"Учителите най-добре знаят каква тежест имат на гърба си, защото това е реформа, и в началото трябваше да има основа на тази реформа. Имаме липса на ресурсни учители. имаме липса на психолози. Нямаме кабинети, нямаме подходящо оборудване\", разкритикува работата й в ресора на МОН. Като изключим пиар акциите на министерството, в този механизъм за връщане, ще видим, че отново училищата бяха оставени в 90% от случаите сами. Ако сега бъде избрана, може би пък ще задейства социалните служители, за да помогнат на учителите\", иронизира Анастасова.    И тя, и останалите депутати от трибуната напомниха за тъй наречената \"джендър анкета\" в училищата, разпоредена от Сачева в качеството й на зам.-министър на образованието. \"Тази анкета бе разпространена след решението на Истанбулската конвенция, а след това. Казвам всичко това, защото, когато един човек решава, че може да поеме един такъв сериозен пост, той трябва да е диалогичен с всички останали министерства и да съблюдава законовите норми в страната\", заяви педагожката, като обяви, че няма да гласува за Сачева.    Валери Симеонов пък намери, че се случва нещо съвсем естествено със смяната на един министър с друг и това си е право на управляващите. \"Защо е тази истерия? Този негативизъм, това отрицание? Имам чувството, че избираме Папа!\", възкликна лидерът на НФСБ. \"Не му вменявайте да извършва мащабни, вселенски злодейства като Дарт Вейдър!\", защити той Сачева. Симеонов изтъкна родолюбието на баща й, проф. Евгений Сачев, който нямало как да не възпита детето си в патриотизъм.    \"Дебатът за смяна на министри е като дебата за избиране и сваляне на кабинет - да го кажа на тези които изобщо не са в час и няма как да влязат в час. Преди всичко е политически. Става въпрос за политика, за реформи, за натрупани проблеми в сектора. Кога, ако не при тази тема, трябва да се дискутират политики\", репликира зам.-председателят на ПГ на ДПС Йордан Цонев. \"Прави ли ви впечатление, че в този мандат най-много са протестите в този сектор. Защото няма фокус на реформите. Реформите са на принципа - има протест, приемаме, правим нещо.    Реформите са като \"тука има, тука няма\". \"Ние от ДПС още веднъж акцентираме върху това - кои са реформите и как ще изглежда този сектор до края на мандата?\", попита Цонев. Той настоя да се чуят причините за оставката на Бисер Петков.    \"Вчера се появи прессъобщение, че в 12 часа новият министър ще приема поста. 12 часът мина, оправете си часа\", включи се в дебатите и Корнелия Нинова. Тя укори управляващите, че потъпкват парламентаризма, след като са били толкова сигурни, че към определения час Деница Сачева вече ще е избрана. \"Г-н Борисов руши институциите в България. Унижава парламентаризма\".    Тя възкликна, че в проекторешението няма мотиви. \"Искаме всеки един от присъстващите министри да излезе и да обясни защо не може да работи с Бисер Петков?\", обърна се соцлидерката към присъстващите членове на кабинета.", "date": "2019.12.03", "title": "Опозицията VS Сачева: Избираме министър на джендър идеологията, за когото турско робство не е имало"}
{"url": "http://epicenter.bg/article/Stoynev-za-Sacheva--Shte-izberete-ministar--za-kogoto-ne-e-imalo-tursko-robstvo--a-osmansko-prisastvie-/200490/2/0", "text": "„Днес обсъждаме отстраняването на един и назначаването на друг социален министър. Поредната рокада във властта за вас е традиция, но за нас е много сериозен симптом за блокаж на управленски системи. Смяната на министър е признание за провал в сектора. Знак за управленска безизходица в справянето с определен проблем или поредица от проблеми“.   Това заяви зам.-председателят на ПГ на „БСП за България“ Драгомир Стойнев по време на обсъжданията на кандидатурата на Деница Сачева за социален министър. Той посочи проблемите в системата – разбита система за социално подпомагане, огромни социални неравенства, милион и половина пенсии под прага на бедността, изкуствено създадения проблем с болничните на трудещите се и провалът на деинституционализацията. „Смяната на министър подсказва криза в управленския екип и държи отворена вратата към политическа криза“, категоричен бе Стойнев. Смяна ма министър е категорично доказателство, че не работят много повече от една системи. Социалната политика е онази невралгична точка, която събира в едно финансовата стабилност, икономическата жизненост, демографската политика, състоянието на здравеопазването и образованието, малцинствените проблеми, нивото на бедност. Смяната на министъра сега означава и признание, че всички тези теми в България буксуват. Имаме системен проблем. За три мандата ГЕРБ не проведе нито една успешна реформа. Вие от ГЕРБ разбихте цели системи“, каза още народният представител от левицата. Той изтъкна, че управляващите са се провалили и в електронното правителство, въпреки че са изхарчени близо 2 милиарда лева.    „Стигнахме дотам, че започнахме да превеждаме „Под игото“. В крайна сметка ще изберете министър, за когото не е имало турско робство, а „османско присъствие“, коментира още Стойнев по повод кандидатурата на Деница Сачева за нов социален министър. Той посочи и други сериозни слабости на правителството, сред които състоянието на здравната система.    „За три мандата не бе променено остарялото разбиране, че всичко добро идва отвън, че трябва да вземаме готови „демократични модели“, че снимки със силните на деня външни фактори ще ни донесат просперитет. Загубихме характер и авторитет. Превърнахме се в територия за внесени експерименти. За съжаление социалната система е сред най-пострадалите системи“, заяви Стойнев. Той коментира кандидатурата на Сачева, която по думите му започва от „тъмносиньото“ на Иван Костов и стига до европейското синьо ГЕРБ. Народният представител посочи още, че в кариерата й има няколко скандални казуса – с вкарването на т.н. „джендър идеологии“ в средното образование. „Дали сега в качеството си на социален министър няма да продължи да го прави чрез инструментите на социално включване, подплатени с много средства“?, попита още Стойнев.        „За оставката на социалния министър винаги има поводи, не ме изненадва оставката на социалния министър, изненадва ме, че цялото правителство не си подава оставката. Защото икономическата и социалната политика е катастрофална за държавата. Икономиката е в криза и се управлява от все по-малко, но близки до властта до хората. Неравенствата достигат до все по-високи прагове, бедността се увеличава“.   Това заяви народният представител от ПГ на „БСП за България“ Георги Гьоков по време на обсъжданията на кандидатурата на Деница Сачева за нов социален министър. По думите му в момента управляващото мнозинство няма визия за социалната сфера и не само, че не може да решава проблемите, но и ги задълбочава. Той изтъкна още, че българинът има много проблеми, но над всички най-много се открояват недопустимата високата степен на бедност, ниските доходи, демографския проблем, бързо застаряващо население, комерсиализирано здравеопазване, неадекватно образование, несправедлива социална система, сериозни регионални различия, липса на работна ръка.      \"Биографията на г-жа Сачева наистина е впечатляваща. Аз мога да споделя впечатления от работата й като зам.-министър на образованието. В нейния ресор бяха проблемите на приобщаващото образование - много тежък проблем за българското училище. Проблем, който е добре разработен в новия Закон за средното образование, въпреки забележките ми към него. Лошото е, че за 3 години от действието на закона, на практика нямаме почти никакви резултати. Отделно от това, в рамките на приобщаващото образование и на политиките за него, беше разработен и механизма за обхват на децата и за задържането им в училище, за което също отговаряше г-жа Сачева. Но като излкючим тогавашните ПР акции на министерството, отново училищата бяха оставени в 90% от случаите сами. Когато един човек решава, че може да поеме този много сериозен пост на социален министър, той трябва да е диалогичен с всички останали министри, да защитава законовите норми в страната и да си дава сметка, че работи предимно с хора\". Това каза Ирена Анасасова, народен представител от ПГ \"БСП за България.  \"За социалния сектор ние говорим пред народа, в който милион и половина души живеят под прага на бедността, в този народ, в който огромна част от него гледат към социалното министерство като единствен източник на надежда. Не е без значение кой ще оглави това министерство и каква е неговата политика. В това министерство няма никаква идея какво трябва да се случи утре\".   Това каза Крум Зарков, зам.-председател на ПГ \"БСП за България\" във връзка с избора на нов социален министър.  ", "date": "2019.12.03", "title": "Стойнев за Сачева: Ще изберете министър, за когото не е имало турско робство, а османско присъствие!"}
{"url": "http://epicenter.bg/article/Ninova--Iskame-ministrite-da-ni-zapoznayat-s-motivite-si--zashto-ne-mogat-da-rabotyat-s-Biser-Petkov/200491/2/48", "text": "Искаме всеки един от присъстващите министри да ни запознае защо не може да работи с министър Бисер Петков. Това каза лидерът на БСП Корнелия Нинова по време на дебата по рокадите в кабинета, предаде репортер на Агенция \"Фокус\".    \"Уважаеми колеги, какво се случи от вчера до днес, откакто беше обявена смяната в кабинета. Първо, вчера се появи прессъобщение, че днес в 12 ч. новият министър ще приеме. 12 ч. мина. Отменете си прессъобщението. Това е дребен детайл към голямото. За пореден път правителството казва на нас, дано да ви е неудобно това, но и на бъгарските граждани - парламентът е нищо. Аз решавам, аз назначавам, аз въвеждам 12.00 ч. Няма никакво значение, че няма такава точка в дневния ред на парламента. Системно в три правителства наред руши институциите\", каза още Нинова.    \"Колеги, вие дали прочетохте решението за смяната на министри. Някъде да сте видели мотиви. Тук няма нито една дума - мотиви. Единствените думи на премиера за смяната са, че никой министър в кабинета не иска да работи с Бисер Петков. Уважаеми г-н Дончев, по-страшно нещо от високия тон в политиката е мълчанието в политиката. Вашата група мълчи вече час и половина. Г-жо председател, искаме всеки един от присъстващите министри да ни запознае с мотивите си, защо не може да работи с министър Бисер Петков\", призова Нинова.    Лидерът на БСП попита дали управляващите са броили колко промени имат в този кабинета. \"Осмината от 19 министри. Почти половината кабинет за три години се превъртя. Осем промени, в предишните имаше мотиви. Бяха или за корупция, или поради некомпетентност. Какво означава това? Половин министерски съвет сменен за три години поради съмнения за корупция. Това означава - некадърност на този екип, която поражда нестабилност в държавата. Вие ги сменяте тези министри като носни кърпи. По този начин се опитвате да отпушите напрежение, за да не стигне въпросът до първия, но първия винаги носи отговорност\", каза Нинова. Според нея проблемът не е в кадрите, а системен.   \"Той е в това, че цели системи са в колапс в България. Като Кирил Ананиев смени Николай Петров какво се промени в здравеопазването към по-добро. Освен, че последният месец започнаха да затварят болници. Здравната реформа я няма никаква. Какво се промени? Става по-лошо? Какво стана, когато Росен Желязков смени г-н Московски - тол системата е в пълен провал\", попита още Нинова.    \"Какво значение имат кадровите промени, когато е сбъркан моделът\", заяви Нинова. \"Казвате управляващите, че тя ще изпълнява програмата на правителството. Тогава е излишно да ви питам - ще има ли преизчисляване на пенсиите. Няма да има, защото правителството на Борисов го няма в програмата си. Ще се направи ли минималната пенсия 300 лв. Не, няма, защото в програмата го няма. Пише ли в програмата на ГЕРБ, че ще въвеждате противоконституционната джендъридеология. Не, но тя я въвеждаше като зам.-министър на образованието. Пише ли, че ще прехвърляте част от грижите за нашите даца на НПО срещу тлъсто заплащшане. Не, не пише. В Конституцията пише, че това е грижа на държавата. Във вашата програма не го пише, но тя го правеше. Въпросът е риторичен, отговорът вие ще си го дадете\", заяви Нинова.    Лидерът на БСП подчерта, че поредната кадрова промяна не решава нито един проблем, а се прави за да се изкара мандата. \"Кадровата промяна е агония за правителството. По-лошо, тя е несигурност за страната, колапс за цели системи и агония на българския народ\", завърши изказването си Корнелия Нинова.                    ", "date": "2019.12.03", "title": "Нинова: Какво значение имат кадровите промени, когато е сбъркан моделът!"}
{"url": "http://epicenter.bg/article/Denitsa-Sacheva--Dzhendar-anketata-beshe-vavedena-predi-pet-godini-ot-BSP-i-otmenena-ot-GERB-/200493/2/0", "text": "Това каза кандидатът за министър на труда и социалната политика Деница Сачева от парламентарната трибуна, предаде репортер на Агенция „Фокус“. Тя взе думата по време на дискусията в пленарната зала по нейната кандидатура и критиките, които бяха отправени по нейн адрес. „Благодаря за доверието и на хората, които ме подкрепиха днес. Разбира се, благодаря и за критиките, които получих. Много добре съзнавам мащаба, отговорността и трудностите, които са свързани със социалната полиптика. Както беше споменато в изказванията на народните представители, това е комплексна политика, кяото включва и задължително трябва да ангажира познания както в областта на здравеопазването, образованието и финансите“, каза Сачева. Тя посочи, че в тези области има опит. „Що се отнася до политиките, които ще изпълнявам. Да си министър означава да си част от изпълнителната власт. Ясно е, че управленските приоритети на това коалиционно правителство са вече разписани и са ясни и са факт. Не би следвало да има изненади в това отношение“, заяви още Сачева. „Ще отговаря на критиките и мащабната дезинформационна кампания. Изненадана съм от задълбочените познания на моята биография, но изтъкнатите тук информации са основно събирани в интернет търсачките. Анкетата, за която се споменава толкова широко, е анкета, която е въведена пет години преди аз да бъда заместник-министър. Анкетата е въведена по времето на министър от БСП, който беше кандидат за кмет“, заяви още Сачева. Тя посочи, че истината е, че правителството на ГЕРБ е отменило тази анкета.   Полът се определя биологично - против съм насилието срещу жени и деца и съм за традиционното семейство между мъж и жена, каза още Деница Сачева. Деница Сачева подчерта, че джендър идеологията не е въвеждана и не е подкрепяна. „Това го твърдя категорично. Твърдо вярвам, че полът се определя биологично“, заяви още Сачева. Тя подчерта, че е против насилието срещу жени и деца и е за традиционното семейство между мъж и жена. Тя гарантира, че ще провежда диалог с всички заинтересовани страни. \"Важно е да се отчитат притесненията на хората, но използвам възможността, тъй като днес е Международния ден на хората с увреждания да отбележа, че няма да отстъпя от това, което е постигнато\", каза Сачева по отношение на искането на \"Атака\" за отмяна на Закона за социалните услуги. \"Думите, които ме характеризират, са диалогичност, баланс и добронамереност. Това мога да обещая. Фалшивите новини да ги оборваме с факти\", каза Сачева.  ", "date": "2019.12.03", "title": "Деница Сачева: Джендър анкетата беше въведена преди пет години от БСП и отменена от ГЕРБ!"}
{"url": "http://epicenter.bg/article/Denitsa-Sacheva-stana-ministar-sas-114-glasa-ot-GERB-i-VMRO/200494/2/0", "text": "  Гласуването в пленарната зала стана след драматични разисквания, продължили повече от два часа.   \"За\" персоналните промени в Министерския съвет гласуваха 114 народни представители, „против“ бяха 106 , а трима се въздържаха. Партия \"Воля\" на Марешки спаси избора на Деница Сачева за социален министър. Въпреки, че от парламентарната трибуна \"Воля\" заяви, че няма да подкрепи Сачева, при гласуването само трима гласуваха \"въздържал се\", а останалите намалиха кворума като не гласуваха.        \"въз основа на натрупани във времето основания\". В неделя министър-председателят обяви, че никой от министрите не искал да работи с Петков и каза, че за поста му е определена Деница Сачева, до този момент зам.-министър на образованието. \"Връзката между образователното и социалното министерство трябва да бъде търсена и занапред. Управленските приоритети са вече разписани и не би трябвало да има изненади в това отношение\", каза Сачева след като положи клетва като министър.    По думите ѝ тя е изненадана от задълбочените познания по нейната биография.      Кандидатурата на Деница Сачева за социален министър предизвика бурни дебати в парламента.      От своя страна Десислав Чуколов от \"Атака\" припомни, че те настояват за отмяната на Закона за социалните услуги и попита Сачева дали ще е социален министър на бежанците или на българите.    , но уточни, че ако тя изпълни искането им да бъде отменен Законът за социалните услуги могат да преосмислят решението си.    . Драгомир Стойнев призна, че Сачева има качества, но подчерта, че е допуснала груби грешки като една от тях е свързана с подкрепата ѝ на прокарването на джендър идеологията в България.    Томислав Дончев репликира Стойнев като му каза, че някой говори силно, когато няма какво да каже.        Той коментира мотивите на премиера, с които Борисов е поискал оставката на Петков и подчерта, че социалният министър не се е ползвал с подкрепа, затова реформите в сферата са боксували. Адемов посочи като недостатък в работата на Петков, това че той е говорил експертно, а не на разбираем език.    \"Няма да подкрепим рокадите в кабинета - смяната на министър на принципа \"стани да седна\" няма да реши проблемите\", каза ощ Адемов.    Йордан Цонев подчерта, че дебатът е политически и че точно сега е моментът да се дискутират политиките. Той посочи, че в тази сфера са най-много протестите и това се дължи на липсата на фокус в реформите, които се случват под натиска на недоволните.      \"Аз имам чувството, че присъствам не на избор на министър, а папа\", коментира разразилите се дискусии в зала Симеонов и добави, че Деница Сачева ще изпълнява програмата на коалиционното правителство.    Стоян Мирчев от БСП се възпротиви на призива на Симеонов, депутатите да ѝ гласуват доверие.    \"  заяви Стоян Мирчев и обвини Сачева, че е подкрепяла влизането на бежанци, заобикаляйки граничната ограда.        \"Искаме всеки депутат да ни запознае с мотивите си да искат оставката на Бисер Петков\", призова Нинова и каза, че досега половината Министерски съвет е бил сменен за 3 години.    и добави, че с тези действия ГЕРБ се опитват да закърпят положението.    ", "date": "2019.12.03", "title": "Деница Сачева стана министър \"на ръба\" със 114 гласа от ГЕРБ и ВМРО"}
{"url": "http://epicenter.bg/article/Kalfin--Obvinyavat-Biser-Petkov-za-neshta--za-koito-e-otgovoren-ministarat-na-zdraveopazvaneto-/200502/2/0", "text": "Мисля, че разговорът в Коалиционния съвет по отношение смяната на министър Петков е предрешен. Това каза за БНР бившият вицепремиер и министър на труда и социалната политика Ивайло Калфин, който подаде оставка през 2016 г. Често обвиняват Бисер Петков за неща, за които отговорен е министърът на здравеопазването Кирил Ананиев, изтъкна той.    „Включително в съобщението на премиера, когато каза, че освобождава Петков, спомена болничните, ТЕЛК-овете. И болничните, и ТЕЛК-овете са проблеми на здравната система, първоначално. Там, където има измама, където има недобра преценка, тя идва от медицинската преценка и това не е в ресора на социалния министър. Напоследък виждам, че много неща се приписват на социалния министър, а той не e толкова всевластен или всеотговорен… Бисер Петков направи нещо, което е полезно - след две години преговори с пенсионните фондове да уточни начина, по който се изплаща допълнителният източник – нещо, което беше важно, защото преди 20 години, когато е приет вторият стълб, въобще много неща са оставени отворени и въобще не е обмислено правилно как точно ще работи и как ще се изплаща. Това трябва да му се отчете като постигнат успех! Но някаква цялостна, голяма реформа, не може да се направи само от министъра. Тя трябва да се направи в съдействие с останалите. Той не може да работи сам,“ заяви Калфин.    Истинските аргументи за тази оставка    Петков е бил избран на поста именно в качеството си на експерт, припомни Калфин в предаването \"Преди всички\" по \"Хоризонт\". Според него изтъкването на недоброто комуникиране на посланията на министъра не може да бъде повод за смяната му.    „Смяната на един министър е политически въпрос. А ние виждаме – той се сменя, с извинение, като градинаря в Министерския съвет. Не виждам политическите причини, по които се сменя един министър, а това може да бъде само политическо решение…. Ако не управляващите, поне опозицията да си отвори устата и да каже кое не е свършил Бисер Петков и кое ще свърши Деница Сачева, за да разбере обществото защо се сменя министър. Това са сериозните аргументи! Другото не е сериозно,“ коментира бившият социален инистър.    Приоритетите в социалната сфера    „Има много неща, които трябва да се направят. Едно от най-спешните е свързано с енергийните помощи и либерализацията на пазара на електроенергия. Системата на ТЕЛК-ове за мен е болка, защото бях предложил концепция как да се промени…Въобще отношението към хората с увреждания трябва да е по-различно. В социалната сфера има още много други теми, които трябва да се преразгледат. Социалната политика не замества доходите от труд, нито нещо подобно - тя е солидарност на обществото към хората, които временно или дългосрочно имат проблеми с нормалната интеграция в обществото. Тези критерии имам чувството, че са загубени,“ заяви още Ивайло Калфин.  ", "date": "2019.12.03", "title": "Калфин: Обвиняват Бисер Петков за неща, за които е отговорен министърът на здравеопазването "}
{"url": "http://epicenter.bg/article/Valeri-Simeonov-zashtiti-Denitsa-Sacheva--Shte-spazva-programata--nyama-da-ima-nikakvi-zalitaniya--/200503/2/0", "text": "Деница Сачева ще спазва програмата на мнозинството, никакви залитания няма да има. Това каза лидерът на НФСБ Валери Симеонов по време на дебатите по рокадите в кабинета.    Имам чувството, че присъствам не на избор на министър, а на папа. Защо пак тази истерия? Защо е този негативизъм? Защо е това отрицание? В края на краищата министърът е представител на една от управляващите партии и той е длъжен да изпълнява програмата за управления. Не му вменявайте чак такива възможности да извършва мащабни вселенски злодейства като Дарт Вейдър, каза още Симеонов.    България се управлява от две сили - ГЕРБ и \"Обединени патриоти\". Нормално е министърът да бъде одобрен. По тази причина сме го одобрили, след като сме направили съответните консултации. Не виждам защо трябва предварително да сме толкова убедени, че този човек, че тази госпожа няма да си свърши работата. Акцентувате върху отделни моменти в нейната биография - нейни изказвания, които аз не съм проверил.    Тя ще бъде министър и ще спазва задължителните изисквания, които са заложени в програмата на това министерство. Тя ще изпълнява решението, което се взима точно от тази политическа коалиция.  Искам да успокоя колегите от БСП и ДПС, че никакви залитания няма да има. Може да бъдете сигурни. Най-малкото поради тази история на \"Обединени патриоти\", в която фигурират две партии. Едната с история повече от 100 години.  Ние като коалиия променяме действителността, защото както българите са държавотворен народ, така патриотите са държавотворна политическа сила. На първо място - интересите на държавата, каза Симеонов.    В края на 90-те години никой не говореше за ценностна система, традиции, фолклор, патриотите са водили своята трудна и неблагодарна битка. Към настоящия момент, доколкото забелязвам, всички партии в този парламент са патриоти. Включително и ДПС. И това доживяхме. Патриотите променят реалността в България. Умеят да наложат това, което трябва да наложат. Същото се отнася и към нашия по-голям партньор ГЕРБ.  Приказваха се какви ли не глупотевини. Някой може ли в този момент да отрече, че г-н Томислав Дончев е един истински патриот? Не може.    Така ще бъде с г-жа Сачева. Искам да ви обърна внимание на един малък детайл в нейната биография. Тя е израсла в семейството на един истински патриот, който е положил неимоверни усилия да събере всички исторически сведения от най-дълбока древност и да напише книгата \"Българите са в основата на човешката цивилизация. Такъв баща няма как да не възпита в патриотизъм своите деца, каза още Симеонов.", "date": "2019.12.03", "title": "Валери Симеонов защити Деница Сачева: Ще спазва програмата, няма да има никакви залитания! "}
{"url": "http://epicenter.bg/article/Izslushvat-Sotir-Tsatsarov-v-NS-za-shef-na-KPKONPI/200452/2/0", "text": "Сотир Цацаров ще бъде изслушан в парламентарната антикорупционна комисия днес. Това се налага, тъй като той е един от двамата кандидати за шеф на Комисията за противодействие на корупцията и за отнемане на незаконно придобитото имущество (КПКОНПИ).    Цацаров е предложение на ГЕРБ и „Обединени патриоти”. За поста се бори и Симеон Найденов, издигнат от партия „Воля”.", "date": "2019.12.03", "title": "Изслушват Сотир Цацаров в НС за шеф на КПКОНПИ"}
{"url": "http://epicenter.bg/article/Ochakva-ni-oblachno-vreme--na-mnogo-mesta-shte-vali/200454/2/0", "text": "Днес времето ще е облачно и на много места ще има валежи. С умерен северозападен вятър ще нахлува студен въздух. Още преди обяд, главно в Североизточна България и планинските райони дъждът ще преминава в сняг и там на много места ще има заледявания. В Предбалкана и по високите котловинни полета ще се образува снежна покривка. Привечер, на места и в Южна България дъждът ще се примесва със сняг, а над Северна валежите ще спират и облачността ще разкъсва. Максималните температури ще са между 2° и 7°.   Атмосферното налягане ще се повишава и ще бъде по-високо от средното за декември. Това съобщи за Агенция \"Фокус\" дежурният синоптик Мартин Славчев от Националния институт по метеорология и хидрология (НИМХ). Над Черноморието ще е облачно, с валежи от дъжд. След обяд от север валежите ще спират. Ще духа умерен вятър от север-северозапад, който през деня постепенно ще отслабва. Максимални температури на въздуха: 4°-7°. Температурата на морската вода ще е 13-15°. Вълнението на морето ще бъде 2-3 бала. Над планините ще е облачно с валежи от сняг. Ще духа умерен, по високите части временно силен вятър от север-северозапад. По високопланинските проходи ще има условия за виелици и навявания. Максималната температура на височина 1200 метра ще бъде около 2°, на 2000 метра - около минус 1°.", "date": "2019.12.03", "title": "Очаква ни облачно време, на много места ще вали"}
{"url": "http://epicenter.bg/article/Boyko-Noev--Zashto-Balgariya-ne-zadava-kato-Sarbiya-vaprosa--39-39-Zashto-39-39--na-Rusiya-/200457/2/0", "text": "Всяка държава има правото да защитава своите интереси. Всъщност въпросът е не какво толкова прави Русия, а какво правят останалите държави и в частност България, за да защитят своя интерес.   Това сподели в интервю за сутрешния блок на БТВ бившият военен министър и експерт по национална сигурност Бойко Ноев.    ,,Неотдавна в Сърбия избухна нещо като шпионски скандал, в който руски офицер бе хванат да вербува сръбски гражданин. Тогава президентът Александър Вучич директно се обърна към Русия с въпроса \"Защо?\". Разбирате ли, Сърбия, която не крие своето Евразийско членство, излиза с директен въпрос към Русия, а България, в случая с нашия шпионски скандал, не реагира. Защо България не задава своето ''Защо'' към Русия? Това е страхът, който цари у нас от руснаците. Българските власти са тези, които трябва да пазят страната ни от зловредни външни влияния, а не САЩ'', обясни още Ноев.    По думите му у нас се е наложил страхът, че Русия може да ни накаже по някакъв начин, ако надигнем глас срещу нея и напомни, че в случая с отравянето на Емилиян Гебрев разследването не е стигнало доникъде и още веднъж посочи тезата си, че срещу опита му за убийство стоят руски и български интереси в оръжейния бизнес.  ", "date": "2019.12.03", "title": "Бойко Ноев: Защо България не задава като Сърбия въпроса ''Защо'' на Русия?"}
{"url": "http://epicenter.bg/article/Protest-v-Sofiya-sreshtu-krizisen-tsentar-za-bezdomni/200458/2/0", "text": "Жителите на кв. \"Захарна фабрика\" в София протестират срещу настаняването на бездомни в кризисния център в района, съобщи БНТ. Центърът отново работи от 1 декември.  Пред БНТ директорът на кризисния център каза, че през изминалата нощ подслон са потърсили 56 души. Има засилено полицейско присъствие, допълни той. Жители от квартала коментираха, че бездомните хора се оставят без надзор през деня, а грижата за тях е само през нощта.  Кметът на район \"Илинден\" Иван Божилов каза, че подкрепя недоволството на хората. Засилена е охраната, но трябва да се вземе някакво по-общо решение, призова Божилов: \"Кризисният център трябва да съществува, това са хора, които не можем да ги оставим на улицата, но трябва да се помисли. По-сериозни мерки ще сложим. Говорихме и с директора, тъй като сутрин като излязат, квартала го ползват за тоалетна. Но това са и хора, които искат този начин на живот.", "date": "2019.12.03", "title": "Протест в София срещу кризисен център за бездомни"}
{"url": "http://epicenter.bg/article/Ivan-Geshev-se-sreshta-s-Laura-Kyoveshi-dnes/200459/2/0", "text": "Избраният за нов главен обвинител Иван Гешев и европейският главен прокурор Лаура Кьовеши ще обсъдят днес създаване на обща европейска стратегия за борба с корупцията и организираната престъпност.    Дискусията ще се проведе в Комисията по граждански свободи, правосъдие и вътрешен ред на ЕП, предаде репортер на NOVINI.BG.    Освен представители на ЕП и ЕК, по време на изслушването ще участват и представители на Европол.  Дискусията се провежда ден след конференция в ЕП за необходимостта на отпадането на Механизма за сътрудничество и проверка за България в Брюксел.     ", "date": "2019.12.03", "title": "Иван Гешев се среща с Лаура Кьовеши днес в Брюксел"}
{"url": "http://epicenter.bg/article/Boyko-Borisov-prie-shefa-na--quot-Reporteri-bez-granitsi-quot--/200461/2/0", "text": "В Министерския съвет се провежда среща между премиера Бойко Борисов и делегация на организацията \"Репортери без граници\", която включва ръководителя й Кристоф Делор.    Организацията всяка година съставя индекс на свободата на медиите в различните държави, според който България в момента е поставена на 111-то място в света.", "date": "2019.12.03", "title": "Бойко Борисов прие шефа на \"Репортери без граници\" "}
{"url": "http://epicenter.bg/article/Oprovergaha-informatsiya--che-Borisov-shte-uchastva-v-sreshtata-na-varha-na-NATO-/200462/2/0", "text": "            Половин час преди това прессъобщение обаче излезе друго от МС, че премиерът ще пътува за Лондон. съобщиха тази сутрин от правителствена информационна служба, цитирани от    ", "date": "2019.12.03", "title": "Опровергаха информация, че Борисов ще участва в срещата на върха на НАТО "}
{"url": "http://epicenter.bg/article/tsatsarov/200466/2/0", "text": "Налага се създаване на нов механизъм за проверка на почтеност на служителите на КПКОНПИ и нови правомощия на инспектората на комисията. Това каза кандидатът за председател на КПКОНПИ Сотир Цацаров по време на своето изслушване в Комисията за борба с корупцията, конфликт на интереси и парламентарна етика, предаде репортер на Агенция „Фокус“.   Цацаров обясни, че концепцията му представлява практически ориентиран опит за предложения за мерки. \"Важно е за мен да кажа, че нямам нито самочувствието, нито съзнанието, че ако бъда избран, комисията ще започне да гради работата си от този момент. Каквато и оценка да бъде давана за досегашната й работа, Комисията има своите постижения“, посочи Цацаров.   „Комисията е колективен орган и не смятам, че работата на членовете на комисията трябва да бъде пренебрегвана. За мен е смущаващо нормативното закрепване на броя на администрацията. Общата численост на администрация по правилник е 482. Тази администрация е прекалено голяма. В същото време фактът е, че броят й е закрепен в поднормативен акт“, посочи още Цацаров. Той изтъкна, че предвижда преценка на натовареността на съответните отдели.    „При всички случаи относно административната структура на комисията очевидно се налага предприемане на незабавни действия за създаването на нов проект за правилник на комисията, в който всички тези недостатъци да бъдат премахнати, нов механизъм за проверка на почтеност на служителите, нови правомощия на инспектората на комисията“, изтъкна още Цацаров.    „По отношение на второто направление – превенция на корупцията. Комисията осъществява по закон държавната политика по превенция на корупцията. В изпълнение на това и на преходните и заключителни разпоредби комисията е приела комплексна методология за превенция на корупцията. При цялото мое уважение към този документ – той е твърде общо методологичен и общо теоретичен. Моят подход е как да кажа далеч по практически ориентиран и си мисля, че трябва да се търсят нови направления в тази насока. Законът дава тези възможности. Това са възможностите, свързани със съгласуването на законопроектите и изготвяне на изпълнителната власт по отношение на наличието на корупционен риск. Ако съгласувателната дейност не се подчинява на обща комплексна методика, на съвсем практически ориентирани действия, които да са свързани и с правната техника на предлаганите законопроекти и с идентифицирането на корупционния риск в тях, при пълна прозрачност, мисля, че общественият ефект ще е далеч по-висок“, заяви още Цацаров.    Той поясни, че предвижда създаването на Консултативен съвет към КПКОНПИ. „Под консултативен съвет разбирам съвет, в който да са привлечени утвърдени юристи и учени по съответни специалности, чиито опит и знания да бъдат използвани именно при тези експертни становища по отношение на законопроектите на изпълнителната власт“, обясни Цацаров. Той изтъкна, че комисията има правомощия по чл. 32, ал. 2 от закона – предложения за антикорупционни мерки.   „Те в настоящия момент се подчиняват на комплексната методология, но механизмът им подлежи на промяна. Необходимо е отправянето на такива предложения да бъде колективно решение на комисията и едновременно с това да се въведе електронен регистър на интернет страницата на комисията. Този регистър трябва да проследява всяко предложение, направен от комисията. Реакцията на съоветния орган на изпълнителната власт, който не е длъжен да го приеме, както и последващото изпълнение. Това би имало изключително силно превантивно отношение към корупцията“, изтъкна Цацаров.    Кандидатът за председател на Антикорупционния орган коментира, че в концепцията си е посочил необходимостта от въвеждането на постоянен медиен мониторинг.   „Под постоянен медиен мониторинг разбирам мониторинг, който няма нищо общо с пиар дейността на комисията й, а с правомощията й по закон. Става дума за ежедневен мониторинг при напълно равно третиране на всички медии като източник на информация. По закон именно този медиен мониторинг и източниците от публикациите от средствата за масова комуникация се приравняват на сигнал. Този сигнал може да е източник на данни за корупция, за конфликт на интереси, може да идентифицира риск, който налага отправяне на предложения за антикорупционни мерки, може да дава данни за недостатъци в работата на самата комисия“, посочи още кандидатът.    По думите му всичко това ще наложи сруктурни промени. „Посочил съм създаването на обществен съвет към комисията, финализирането на работата по основната съвместна инструкция с всички институции, с които комисията работи, както и необходимостта от активен обмен на информация с органи на други държави“, обясни още кандидатът за председател на КПКОНПИ.    Приоритетното направление на дейност би било противодействие на корупицята чрез разкриване на прояви на лица, заемащи висши и публични длъжности.  „При личен състав на комисията, какъвто бе цитиран – 482 щатни бройки, 7 % са служителите, които се занимават с оперативно-издирвателна работа и пряко противодействие на корупцията. Всичко друго е обща администрация, превенция на корупцията, конфликт на интереси, публичен регистър и прочее. При всички случаи броят на служителите в тази дирекция трябва да бъде увеличен. Изрично искам да кажа, че не предвиждам, каквито и да е увеличение на щата, било на отделни дирекции, било на цялата комисия, които да се дължат на абсолютното им увеличение. Този брой дава пълната възможност не просто да се редуцира администрацията, но и тя да бъде разумно разпределена, като тези звена като особено дирекция „Антикорупция“ да бъдат подсилени“, допълни още Цацаров.    „По отношение на конфликта на интереси – отбелязвам преди всичко необходимостта от кадрово обезпечаване на дирекция конлфикт на интереси с подготвени юристи, служители с юридическо образование. С една дума адекватно кадрово обезпечаване. Предвиждам увеличаване на случаите, в които производството за установяване на конфликт на интереси започва от медийни публикации“, допълни още кандидатът за председател на КПКОНПИ.    Цацаров коментира и подаването на сигнали. „На интернет страницата такъв образец за сигнал същестувва. Сигналът е източник на сигнал за корупция или данни за конфликт на интереси. Предвиждам разработването насъвсем ясни правила за приемане, регистриране и проверка на сигнала и уведомяване на подателя на сигнала за съответните мерки. Предвиждам нов образец на сигнал“, изтъкна Цацаров. Той посочи, че предвижда предприемане на мерки за защита на подателя на сигнала. „Следващо направление е деклариране на имущество и интереси. В това направление е свършена огромна работа. Огромната работа е свързана с прехвърляне на масивите от Сметната палата към Комисията със създаването на електронна платформа и най-вече с възможностите за пълна проверка на декларациите“, посочи Цацаров.   „На фона на това обаче в концепцията има две „но“. Едното е състоянието на указанията за попълване на декларацията. Всяка година близо между 5 хил. и 9 хил. лица подават декларация. Всяка година сме поставени пред положение, в което липсата на ясни, единни указания относно това как се попълват декларациите, кое се декларира, кое не води до изключително голямо количество обърквания. Те са един немалък източник на технически грешки. Ако бъда избран, в следващата кампания за подаване на декларация – приемането на единни указания за попълването им ще бъде първостепенна задача. Второто „но“ в тази насока е електронната форма на декларация. Тук става дума не за съдържанието, а за използване на компютърен софтуерен модел“, допълни още Цацаров.   Според него трябва да се промени и електронната форма за декларацията.   \"Ако бъда избран за председател на Антикорупционния орган - ще разгледам незабавно всички висящи проверки\", заяви той.   ", "date": "2019.12.03", "title": "Цацаров: Предвиждам създаването на Консултативен съвет към КПКОНПИ"}
{"url": "http://epicenter.bg/article/Borisov-pozdravi-GERB-s-13-iya-rozhden-den-/200470/2/0", "text": "Честит рожден ден, ГЕРБ! Благодаря на всеки един от вас за усилията и отдадеността. За 13 години получаваме доверието на българските граждани 13 пъти. Това доверие не ни главозамайва, а ни мотивира да сме още по-близо до хората и проблемите им. Затова хората ни вярват. Това написа премиерът и лидер на ГЕРБ Бойко Борисов във Фейсбук.      С годините обаче растат и критериите им към нас. Това изисква да сме по-добри с всеки изминал ден. В партията винаги е имало и ще има място за честни и трудолюбиви хора.    През годините доказахме, че сме си научили уроците. Всеки, който преминава моралните стандарти в партията, понася своите последствия, без значение на каква позиция се намира. Като демократична партия ние изцяло се доверяваме на гласа на хората. Те ясно показаха на местните избори къде се управлява безпринципно. Затова където трябваше направихме промени, реформирахме цели структури. Вярваме, че промените са за добро и новите лица в партията ще я отворят още повече към гражданите.    Затова Политическа Партия ГЕРБ я има - да сме близо до хората, да вземаме присърце проблемите им и да ги решаваме.    13 години ГЕРБ е алтернатива на рухналата банкова система, спрените европейски пари и съсипаната икономика. За разлика от тези преди нас ние харчим само толкова, колкото изкарваме. За поредна година вдигаме с 10% доходите. Ударното модернизиране на инфраструктурата в цялата страна и добрите условия за бизнес привиличат инвеститорите, строят се заводи и в тях се дават европейски заплати. На пенсионерите за осма поредна година даваме коледни и великденски надбавки. Също така увеличаваме и месечните им възнаграждения.    Благодаря още веднъж на хората за вярата в нас и за простените грешки. Най-добрият начин да им се отплатим е с работа, работа, работа.  ", "date": "2019.12.03", "title": "Борисов поздрави ГЕРБ: За 13 години 13 пъти получаваме доверието на българите!"}
{"url": "http://epicenter.bg/article/Kovacheva--Dostapnostta-na-sredata-i-finansovata-podkrepa-sa-osnovnite-problemi-na-horata-s-uvr/200472/2/0", "text": "Достъпността на средата и финансовата подкрепа, които трябва да получават хората с увреждания, са сред основните трудности, пред които те са изправени. Това каза за Агенция „Фокус“ омбудсманът на България доц. Диана Ковачева по повод Международния ден на хората с увреждания, който отбелязваме днес. „Една от трудностите е свързана с това, че гледаме на хората с уврежданията като на проблем, вместо да погледнем човека. Гледаме към увреждането, вместо да търсим вариант да конкретизираме помощта към конкретния човек. Това прави помощта неефективна понякога. Днес в институцията на омбудсмана каня млади хора с интелектуални затруднения по специфичен въпрос – тяхното право на труд и реализация“, обясни омбудсманът. Доц. Диана Ковачева допълни, че в институцията ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. Младите хора ще представят проблемите, които срещат в своята реализация. Според обществения защитник правото на труд за повечето от нас е естествено задължение, а за хората с увреждания е възможност за реализация. Доц. Ковачева обобщи, че голяма част от младежите с увреждания не са заети с работа, учене или обучение и това ги прави невидими. В тази връзка омбудсманът ще излезе със специална препоръка до най-големите работодателски организации да подкрепят правото на труд на хората с увреждания.", "date": "2019.12.03", "title": "Ковачева: Гледаме на хората с уврежданията като на проблем, вместо да погледнем човека"}
{"url": "http://epicenter.bg/article/Rosen-Malinov-se-zakle-kato-deputat-na-myastoto-na-Stefan-Danailov/200478/2/0", "text": "Росен Малинов от БСП се закле като народен представител на мястото на Стефан Данаилов, който почина на 27 ноември.   Ламбо водеше листата на \"БСП за България\" в 24-ти столичен избирателен район на парламентарните избори през 2017 г. Тогава левицата вкара четирима депутати от този район - Стефан Данаилов, Георги Свиленски, Димитър Данчев и Нона Йотова. След смъртта на Ламбо, в парламнта влиза следващият в списъка - Росен Малинов.   Росен Малинов е бивш областен управител на София в мандата на Пламен Орешарски като премиер. Той е дългогодишен общински съветник в столицата.          ", "date": "2019.12.03", "title": "Росен Малинов се закле като депутат на мястото на Стефан Данаилов"}
{"url": "http://epicenter.bg/article/Rumen-Georgiev--Predlozhenite-ot-BSP-reformi-v-zdraveopazvaneto-shte-dadat-glatka-vazduh-na-bednite/200480/2/0", "text": "\"В Конституцията на Република България пише, че сме демократична, правова и, забележете, социална държава. Но за да се наречем социална държава е важно да има предвидени адекватни политики и решения в социалната сфера и адекватни политики за социална защита, както в държавния бюджет, така и в бюджета на Държавното обществено осигуряване и на Националната здравноосигурителна каса. За съжаление, такива липсват\". Това каза Румен Георгиев, народен представител от ПГ \"БСП за България\", пред радио \"Фокус\". Според него бюджетът на ДОО за 2020 г.  отхвърля всяка възможност за социално развитие и се отдалечава тотално от разбирането за социална държава. Георгиев обърна внимание, че  не се предвиждат промени в подхода за пенсиите, майчинството, болничните, както и други осигурителни плащания. По думите на Румен Георгиев НЗОК е черна дупка - парите за нея всяка година се увеличават, а в същото време здравеопазването е неефективно - доплаща се по здравни пътеки, държавни болници стачкуват, има недостиг на здравни работници и денонощни аптеки в цели региони. \"По тези въпроси ние, от БСП, казваме, че трябва да има нов подход и реформа в бюджета на НЗОК и в здравната политика. Предлагаме да има намаляване на ставките на ДДС за лекарствата на 9%, а лекарствата за децата до 14-годишна възраст да са безплатни. Тези реформи ще дадат глътка въздух на крайно бедните хора\", каза Георгиев. Според него  управляващите през последните години не вникват в същността на проблема в здравеопазването. Румен Георгиев коментира проблема с фиктивните болнични. Според него  вече отхвърленото предложение първият ден от болничните да е наплатен е нямало как да се осъществи при положение, че хората се осигуряват и си плащат здравните вноски. \"Няма как държавата и управляващите от ГЕРБ да лишат от тези осигуровки работещите\", каза още народният представител.  ", "date": "2019.12.03", "title": "Румен Георгиев: Предложените от БСП реформи в здравеопазването  ще дадат глътка въздух на бедните"}
{"url": "http://epicenter.bg/article/Borisov-pokani--Reporteri-bez-granitsi--da-predlagat-zakonodatelni-promeni-za-nezavisimost-na-mediite/200481/2/0", "text": "Министър-председателят Бойко Борисов проведе среща с генералния секретар на „Репортери без граници“ Кристоф Делоар. В рамките на разговора в Министерския съвет премиерът Борисов заяви, че цени високо диалога с неправителствения сектор по една безспорно значима тема за всяко демократично общество, каквато е свободата на словото. Борисов и Делоар обсъдиха възможностите страната ни да подобри позицията си съобразно индекса за свободата на пресата, съставян от „Репортери без граници“. Това съобщиха от правителствената информационна служба.    Министър-председателят Бойко Борисов запозна Кристоф Делоар с наскоро приетата от правителството мярка, гарантираща своевременен и безпрепятствен достъп до информацията в печатните издания. Това ще стане чрез държавното дружество „Български пощи” ЕАД, което ще извършва разпространение и продажба на печатни издания на територията на страната. С този акт на Министерския съвет ще се подобри съществуващата към момента конкуренция на пазара и издателите на печатни произведения ще имат достъп до крайния потребител при предварително оповестени ясни параметри.    Премиерът Борисов изтъкна, че благодарение на работата на европейския комисар от България Мария Габриел, страната ни вече две години активно участва и в изработването на друга група мерки, касаещи дезинформацията и фалшивите новини. По думите му явлението придобива все по-големи мащаби и буди сериозна тревога. „Фалшивите новини и дезинформацията рушат основите на доверието между гражданите и институциите“, категоричен беше Борисов.    Министър-председателят Борисов акцентира върху значимата роля на медиите в съвременното общество като коректив на управлението. Премиерът отбеляза стремежа на кабинета да реагира своевременно, когато до него достигне сигнал от полето на действие на правителството. Борисов добави също, че негово разбиране е, че свободата на словото трябва да се отстоява като фундаментално конституционно право, включително чрез уважение към журналистическата професия и ненамеса в работата на медиите.    Премиерът Бойко Борисов приветства желанието на генералния секретар Кристоф Делоар за конструктивна съвместна работа в интерес на създаването на по-добра атмосфера за медиите. Министър-председателят покани представителите на „Репортери без граници“ да участват с предложения за законодателни промени, които да гарантират на медиите независимост, а на обществото правото на вярна и точна информираност.  ", "date": "2019.12.03", "title": "Борисов покани „Репортери без граници“ да предлагат законодателни промени за независимост на медиите"}
{"url": "http://epicenter.bg/article/Vasil-Vasilev--/200484/2/0", "text": "  Какво означава предложението за създаване на военноморски координационен център във Варна? То не изхожда от Съединените щати. Те не искат военна база, няма дума за това. Дали, срещайки Борисов, Тръмп не каза на Путин: няма да изграждам база в Черно море. Бъди спокоен. Няма да засилвам напрежението. Казва му го непряко, чрез Борисов, иначе демократите щяха да го разсипят. Ако бяха искали база, американците щяха да са я получили. Никакви яхти и платноходки нямаше да ги спрат. Тръмп може би е решил, че напрежението с Русия е стигнало опасна точка и дискретно сочи, че възнамерява да му сложи спирачка. Москва, която следи всяка запетайка, отнасяща се до нейната сигурност, също не реагира.    Това е добре. За българо-руските, за българо-американските отношения, може би и за световния стратегически климат.    Допринесъл ли е Борисов за това? Възможно е. Не случайно не взе със себе си външната министърка, а я заряза да сади лалета в столичните градинки. Може ли да се предполага, че Тръмп би използвал България като един от каналите за сондажи и връзка с Русия? Естествено. Това е една от коронните ни роли и е ставало много пъти, и при Царството, и при Народната република. От подобна роля можем само да печелим.    Що се отнася до двустранните отношения, видяхме хубави фрази, характерни за позитивното мислене на американците. Но не усетихме те да са разбрали, че сме най-зле управляваната държава в НАТО. Не забелязахме знак, че Америка възнамерява да ни измъкне от последното място по доходи и жизнено равнище и от първото по смъртност, намаляване на населението и отчаяние. Да ни измъкне тя, защото сегашните управници са негодни да го направят. Това ще има значение за нас, а не гордостта, че сме заедно. Говорят за борба с корупцията, а не забелязаха ли емблематични фигури на корупцията в делегацията или сред \"лекетата\", както ги нарича Кеворк, които обгрижват двустранните отношения. Потупаха ни по рамото, че сме предан съюзник, но не знаят, че за нас това не е похвала. Ние сме били предан съюзник и на кайзерова Германия, и на хитлеристка Германия, и на Съветския съюз и когато те са пропадали, винаги са ни завличали в пропастта. Преданото съюзничество за нас не е комплимент. Така че здравите отношения с Америка са много важно нещо, но са безмислени, ако служат, за да крепят някого на власт.        Сигналът е водещ елемент в новия Закон за социалните услуги. Без него законът е безмислен. Сигналът дава океан от възможности на всеки, който обича да зяпа през ключалката, придобива обществена мощ, предполага развихряне на въображението на сигнализиращите и е предпоставка за допълнителните им доходи. Той се приема, дори да е анонимен. Представете си какво изнудване ще падне, когато кварталната клюкарка и социалният работник на махалата съставят съвместен бизнес план.    И така, сигналът е подаден и следва изготвяне на доклад. Идва социалният у вас и по подробен въпросник ви бърка и в кътните зъби - какво е жилището, как е подредено, какво има в гардероба, колко ви е заплатата, получавате ли пари на черно, децата законни ли са, имате ли извънбрачни. Рови в хладилника, по бюфета, наднича в тенджерите, пита, разпитва, записва. Трябва да се предполага, че подобаващ подкуп ще спре обискът - разпит.    Но, да предположим, че социалният не е корумпиран или не му е било достатъчно това, което сте оферирали и напише, че детето ви е в риск.    Тогава? Най-вероятно ви го вземат. На сцената излизат т.нар. доставчици на социални услуги. Такива могат да бъдат НПО-та и търговски дружества. Разрешението е за търговци и юридически лица от ЕС, но тъй като всеки арабин, африканец и ескимос може да направи европейска фирма, значи няма ограничения. Вкл. за педофилски групи, хомосексуални дружинки и извратеняци от цял свят. Регистрират се и подхващат социалните функции на държавата, на практика ги приватизират. Между гражданите и държавата се наместват частни посредници, облечени с огромни правомощия. Те имат достъп до всичките ни лични данни. От тях зависи къде ще отиде отнетото дете, кой и как ще се грижи за него, те ще решават дали сте годен за родител, дали детето ви може да ви бъде върнато, при какви обстоятелства и, вероятно, срещу какви пари под масата. Те преценяват дали може да се мисли за реинтеграция на детето или то да се даде за осиновяване в чужбина. И, както се полага на такъв зловещ закон, в него не се превижда никаква отговорност – за фалшиви сигнали, за неправомерно отнемане на деца, за неверни доклади и т.н. Представете си какъв величествен разсадник на корупция е разработила властта.        Едно зло не идва само. На политическия небосклон изскача още една катастрофа - перспективата за свободна продажба на земя на чужденци.    Ако ЗСУ цели да удари по семейството и връзката между родители и деца, разпродажбата на българската земя ще унищожи държавата. Та цялата ни обработваема земя може да бъде изкупена с прихода от петрола на Саудитска Арабия само за няколко седмици Да направим една сметка. България има 35 милиона декара обработваема земя. По 1000 лева средно, прави 35 милиарда лева или под 20 милиарда долара. Саудитска Арабия добива 10 милиона барела петрол дневно. По 50 долара това прави 500 милиона или половин милиард. На ден. 20 милиарда се събират за 40 дена. Така тази завоювана, бранена, освобождавана, обработвана, обливана с кръв и сълзи в продължение на 1339 години българска земя може, благодарение на решението на някакви депутати, да премине набързо в чужди ръце, без да е гръмнала и една пушка. Срещу някакви хартийки. Ама Европа щяла да ни глоби. Глупости! Какво предпочитате - да ви глобят или да ви изпият кръвта. Ама продажбата щяла да бъде разрешена само за граждани и фирми от ЕС. Та всеки бушмен, ескимос, патагонец може да направи фирма в някоя европейска държава. Освен това десетки милиони африканци, араби, турци имат и европейско гражданство. Да, саудитците, евреите, турците няма да занесат земята при тях. Но ще внесат хора да я обработват - от Пакистан, Афганистан, Бангладеш, Судан, от къде ли не. Ако един турчин купи 50 000 декара земя досами границата, край Свиленград, мислите ли че тук има сила, която да му каже какво да прави и да не прави там? Че телената мрежичка ще го спре? Тази земя теоретично ще се води в границите на България, но практически ще стане част от Турция. После още 50 000 и още 50 000 декара и така до Видин и Силистра. Чуждата работна ръка ще бъде заселена по пустеещите села, ще пусне корени, ще народят деца и ще изпълняват всичко, което чуждите земевладелци им заповядат. Българите, ужасени от пришълците и от управниците си, ще се изнесат към други географски ширини. И след едно-две поколения, земята ни ще престане да бъде българска собственост и националният, етническият, религиозният характер на държавата ни ще бъде коренно променен. Завинаги. България ще престане да бъде българска държава.    Изглежда невероятно ли? Та само преди век, веднага след декларацията Балфур, евреите, населили тогава малка част от Палестина, започнаха да изкупуват земята на палестинците. Последните, невидяли пари, я продадоха. Когато основната част от земята бе овладяна, арабите се усетиха, опитаха с войните от 48-ма, 67-ма и 73-та година да променят картината, но Израел не само че не отстъпи, но завоюва и нови земи. Сега положението е необратимо. Колкото индианците ще си върнат безкрайните ловни полета, толкова и палестинците ще си върнат земята. Също толкова и ние ще можем да претендираме за права върху земята, която разпродадем. С нея ще е свършено. От историята и особено от случая Палестина знаем, че земята не се променя, променят се държавите, които са върху нея.      Където има две злини, третата не закъснява. Едната, видяхме, руши семейството, другата - основата на държавата, третата се е захванала с културата, историята и идентичността.    Та някаква си Нели Стефанова взела да коригира Вазов. Издала \"Под игото\" в нова редакция. Нейна, модерна.    За да си дадете сметка докъде може да стигне вулгарната жажда за слава и грантове, ето няколко примера от гнусната редакция на великата българска книга. Изхвърлила херостратката безсмъртните вазови думи и фрази, за да ги замени с безумни псевдо синоними. Подменила стотици думи от могъщия език на Патриарха, смляла ги като вмирисана кайма за литературния фаст фууд. Чучурче било чешма, изворче. Трите думи имат три значения, само глупостта има едно. \"Вържи попа, да е мирно селото\" е преведено като \"Отстрани лидера и групата ще се разпадне\"! И още стотици подобни скудоумия.    Но не е луд, който яде зелника, нали? Никой от съответните фактори в държавата не осъди гаврата. Институтът по литература към БАН, Институтът по български език, Министерствата на образованието и на културата. Мълчат, снишават се, не ги засяга. Утре някой ще озвучи с \"Рапсодия Вардар\" кастинг на проститутки, друг ще нарисува бради на момичетата на Майстора, за да заприличат на Кончита Вурст. Срам не за горецитираната Стефанова, тя няма да излезе от литературното небитие, а за скопените държавни органи и институти, които не си мръднаха пръста да защитят националната светиня.    През 2021 год. в България ще има президентски избори. Остават по-малко от две години, но кампанията тръгва тихомълком.    Висшата политическа отговорност трябва се подплати, да се обоснове с висша политическа цел. Който я формулира добре, ще се представи добре. Аргументи от вида \"Аз съм прост и вие сте прости\" нямат шанс. Обществото иска промяна. Който я предложи и я защити, ще спечели. И понеже голямата промяна може да стане само с промяна на Конституцията, в следващата президентска кампания ще изпъкне кандидатът, който поеме тази отговорност.    Румен Радев го направи. Когато подписа указа за новия главен прокурор, президентът обяви, че трябва промяна на основния закон. Казва го за първи път. Всъщност Румен Радев направи заявка за втори мандат. Показа, че ще се бори за още пет години начело на държавата. От миналата седмица президентът Радев може да се приема и като кандидатът за втори мандат Радев.  ", "date": "2019.12.03", "title": "Васил Василев: Защо никой фактор в държавата не осъди гаврата с Вазов и \"Под игото\"?!"}
{"url": "http://epicenter.bg/article/Filip-Popov--Ministar-na-GERB-tvardi--che-GERB-upravlyavat-sas-strah-i-represii/200505/2/0", "text": "„Тъй като кандидатът за министър е тук в зала, моля да я приканите да отговори на въпросите, които й зададохме от парламентарната група на „БСП за България“, както и на още няколко въпроса“.   Това заяви от трибуната на Народното събрание секретарят на ПГ на „БСП за България“ Филип Попов. Той цитира твърдения на Сачева от 2013 година, когато тя казва, че: „ГЕРБ управлява със страх и репресии. Директорите на общински и държавни фирми по места са принуждавани да стават членове на ГЕРБ, за да запазят работата си. Фирмите са мачкани и рекетирани, както никога досега. Така наречената подкрепа за ГЕРБ се основава на страх от репресия. В кабинета на един човек имаше снимка на Бойко Борисов, а той ми каза: Ще помагам с всичко, с което мога. А защо е тази снимка на бюрото ти, попитах аз. За камуфлаж, да ме оставят на мира, каза ми той. Възрастен мъж ми каза: Не искам да искам да загубя сина си, дъщеря ми вече емигрант“.    „Уважаема г-жо Сачева, държите ли още на тези думи, и ако не – защо е тази метаморфоза?\", попита Филип Попов.", "date": "2019.12.03", "title": "Филип Попов: Министър на ГЕРБ твърди, че ГЕРБ управляват със страх и репресии"}
{"url": "http://epicenter.bg/article/API--Nad-1800-mashini-sa-v-gotovnost-za-obrabotvane-na-patishtata-pri-snegovalezh/200507/2/0", "text": "Над 1800 машини са в готовност да обработват настилките на републиканските пътища, за да се осигури безопасно пътуване на шофьорите при започналия снеговалеж, съобщават от агенция \"Пътна инфраструктура\".   Съоръженията и настилките по проходите се обработват превантивно срещу обледяване, където предпоставките за хлъзгавост и заледявания са по-големи.   В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. В опорните пунктове има нужните количества сол, пясък и химикали и машини за посрещане на първия сняг.    Агенция „Пътна инфраструктура“ апелира шофьорите, на които им предстои пътуване през планинските проходи, да не тръгват с автомобили с летни гуми и да карат със скорост, съобразена с метеорологичните условия.    Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на агенцията, както и по всяко време от денонощието на тел. 0700 130 20 в АПИ.   Целогодишно при 24-часов режим работи и Ситуационен център, който събира и обобщава данните за състоянието по републиканските пътища.", "date": "2019.12.03", "title": "АПИ: Над 1800 машини са в готовност за обработване на пътищата при снеговалеж"}
{"url": "http://epicenter.bg/article/Elena-Yoncheva--Az-sam-i-vinagi-sam-bila-protiv-sanktsii-sreshtu-Rusiya/200515/2/0", "text": "Аз съм и винаги съм била против санкции срещу Русия. Това каза Елена Йончева, евродепутат от Групата на социалистите и демократите в Европейския парламент, относно някои фалшиви новини, че е гласувала за санкции срещу Русия и за ратификацията на Истанбулската конвенция, съобщават от пресофиса на Елена Йончева и Агенция \"Фокус\".    „По въпроса за санкциите срещу Русия съм изказвала многократно позицията си, че те трябва да отпаднат, защото носят ущърб и на двете страни и са неефективни. Проблемите трябва да се решават в диалог, а санкциите прекъсват ефективната комуникация. Но да уважаваш народа на една държава не означава да си безкритичен към нейното управление. Против съм политическо мотивирано преследване на магистрати, на съдии от друга държава. И вярвам, че тази позиция трябва да се отстоява“, посочи тя.    „В резолюцията на ЕП относно действията на руската прокуратура срещу съдии, следователи и прокурори от Литва, участвали в разследването на трагичните събития от 13.01.1991 г., се реагира на опасен прецедент, недопустим според “Основните принципи на независимост на съдебната власт” на ООН, както и на договорите за гарантиране на зачитането на принципите на правовата държава на ЕС“, коментира Йончева.    „Считам, че завеждането на наказателни производства от една държава спрямо магистрати от друга страна е недопустим натиск в опит да се окаже въздействие върху обективността на решенията им на една суверенна държава. Подобен прецедент може да се окаже много опасен и да бъде използван и срещу други държави, включително и срещу България. Като представител на България в ЕП, аз виждам своята роля да защитавам интересите на моята страна“, добави тя.    „Само единна позиция на държавите от ЕС могат да бъдат защита срещу подобни опасни практики. Това явно се разбра и от гласуването в ЕП, където осъждането на подобни действия беше подкрепено от 492 депутата при 43 против. Резолюцията има предупредителен характер и не съдържа предложение за нови икономически санкции срещу Русия“, посочи евродепутатът.    „Отхвърлих и ратификацията на Истанбулската конвенция. Гласуването “въздържал се” във всеки един парламент, включително и в ЕП, не означава подкрепа. Не подкрепям ратификацията на ИК поради нееднозначното тълкуване на определени текстове в нея, но съм убедена, че трябва да се използват всички възможности за защита на жените от домашно насилие“, завърши коментара си Елена Йончева.", "date": "2019.12.03", "title": "Елена Йончева: Аз съм и винаги съм била против санкции срещу Русия"}
{"url": "http://epicenter.bg/article/Petya-Avramova--Yaz---quot-Studena-quot--ne-e-iztochvan-za-remont-na-stenata-prez-lyatoto-/200516/2/0", "text": "Няколко варианта за увеличаване на обема на язовир \"Студена\" са предложени от хидроинженери и ще бъдат обсъдени от експерти в Министерството на регионалното развитие и благоустройството утре. Това обяви пред камерата на БНТ ресорният министър Петя Аврамова. По думите ѝ, количества са отклонени и от Владайския канал като те варират в зависимост от валежите.    \"Много спекулации се чуха относно случващото се с язовир \"Студена\". Искам да уточня, че ремонтът на язовирната стена приключи още през 2018 г. Не са източвани количества вода през лятото, за да се ремонтира стената. Търсят се варианти обаче за допълнителна модернизация на съоръжението\", обясни Аврамова.    На въпрос на \"По света и у нас\" дали ще бъде намален водният режим от първоначално планираните четири месеца, министър Аврамова обясни, че се прави всичко възможно и ако количествата в язовира го позволят, ще бъде възстановено възможно най-бързо непрекъснатото водоподаване.    Министърът разкритикува и съществуващия в момента воден режим като недостатъчно ефективен. По думите ѝ, заради честото спиране на водата се получават чести аварии и не е ясно колко ефективно се пести вода и какви са загубите заради възникналите аварии.  ", "date": "2019.12.03", "title": "Петя Аврамова: Яз. \"Студена\" не е източван за ремонт на стената през лятото "}
{"url": "http://epicenter.bg/article/Ulitsite-v-Sofiya-se-obrabotvat-sas-smesi-protiv-zaledyavane-/200519/2/0", "text": "Екипите, ангажирани със снегопочистването в София, започнаха обработка със смеси против заледяване на високи и стръмни места в града, съобщиха от Столична община.    След обяд започна изпълнението на обработки със смеси срещу заледяване на улици и булеварди преди интензивния трафик в града. На терен в момента са над 130 снегопочистващи машини.   Обработват се трасетата, по които се движи градския транспорт, както и стръмни участъци,мостове и основни улици в районите на Столична община.   В момента градския транспорт се движи навсякъде по обичайните си маршрути. Водачите на превозни средства да карат със съобразена скорост и автомобили, оборудвани за движение при зимни условия.    Подходите към планината Витоша се опесъчават. Обработени са пътищата „Драгалевци – Алеко“ и „Бояна – Златни мостове“. Автомобили, които ще предприемат пътуване в планината, трябва да бъдат снабдени с вериги.   Шест екипа на Аварийна помощ и превенция извършват обходи на терен в различни райони на града, както и на Южната дъга на околовръстен път. Екипи на Столичен инспекторат контролират дейността на почистващите фирми. По нареждане на Столичния инспекторат екипите, ангажирани със снегопочистването на града, са в готовност да започнат работа. На 67 стоянки в София са разположени 166 снегорина, които при необходимост ще започнат работа по опесъчаване и отстраняване на снежната покривка от пътните платна.  ", "date": "2019.12.03", "title": "Улиците в София се обработват със смеси против заледяване "}
{"url": "http://epicenter.bg/article/Evropa-otryaza--Zelenite--za-Kresna-/200523/2/0", "text": "Комисията по петициите в Европейския парламент затвори петицията срещу изграждането на автомагистрала „Струма“ в района на Кресненското дефиле.    Радан Кънев от „Демократична България“ не присъства на заседанието. Всички български евродепутати в залата се обединиха в защита на аутобана.    Председателката на Комисията Долорес Монсерат (в средата) заяви, че очевидно има мнозинство в защита на „Струма“ и без да подлага казуса на гласуване затвори подписката.    В залата всички присъстващи български евродепутати се обединиха в защита на аутобана. А Радан Кънев от „Демократична България“, който придвижи петицията в ЕП и я защитаваше дори не присъства на заседанието – вместо него там бяха трима природозащитници, които се представиха като коалиция „Да спасим Кресненското дефиле“.    Дебатът за петицията започна малко след 17:10 българско време. Първо бе дадена думата на вносителите на петицията – Димитър Василев – Велин и Десислава Стоянова. Двамата опитаха да заблудят членовете на Комисията по петициите как магистрала през пролома ще унищожи природата в него. Именно с това твърдение „еколозите“ повече от 10 години спираха изграждането на участъка от магистралата край Кресна. Но твърденията на „природозащитниците“ бяха оборени.    Думата взе Аурелио Сесилио от Генералната дирекция „Регионална и градска политика“ в ЕК. Той разясни, че Европейската комисия е в непрестанна комуникация с българските власти относно АМ „Струма“ и до 15 януари трябва да се реши какво еврофинансиране ще отпусне Брюксел за аутобана в района на дефилето.    Впоследствие един след друг се изказаха българските евродепутати Андрей Новаков, Ангел Джамбазки, Илхан Кючук Андрей Слабаков, Емил Радев. Те опровергаха „зелените“ и настояха петицията да бъде затворена и ЕП повече да не се занимава с този казус.    „От 2010 до 2019 година в съществуващия пътен участък през пролома при 531 тежки катастрофи живота си са изгубили 235 души – по 27 на година, по двама на месец“, обяви Андрей Новаков и настоя, че АМ „Струма“ трябва да бъде довършена. Той бе подкрепен от колегите си.    „Никога не трябва да забравяме, че човекът е част от биоразнообразието. В тези 15 километра през пролома в момента най-застрашеният вид са хората – те умират там“, каза Андрей Слабаков.    „За последните години са обсъдени над 20 варианта на магистралата край Кресна и този, който дискутираме, е най-екологично щадящият“, потвърди Ангел Джамбазки.    Емил Радев, Илхан Кючук и Александър Йорданов подкрепиха колегите си. Това направиха и почти всички евродепутати от Комисията по петициите. Затова председателката на Комисията Долорес Монсерат заяви, че очевидно има мнозинство и без да подлага казуса на гласуване затвори подписката.    Така случаят за ЕП е приключен и остава българските власти и Европейската комисия да постигнат съгласие за финансирането от Брюксел.    Изказванията    Ето какво казаха вносителите представителите на „зелените“ и българските евродепутати по време на дебата в Комисията по петициите:    Андрей Новаков, ГЕРБ/ЕНП:    След редица протести на еколози плановете за изграждане на магистралата бяха направни спрямо всички европейски изисквания. Трази магистрала трябва да я има. Защото от 2010 до 2019 година даннните са следните при 531 тежки ПТП-та 235 души са загинали. По 27 на година, по двама на месец. Не знам какво още трябва да стане, за да се построи магистралата. Основното искане на зелените е да няма магистрала в дефилето. Призовавам петицията да бъде затворена.    Ангел Джамбазки, ВМРО-ЕКР:    Тази петиция трябва да бъде еднозначно затворена. Тя се използва за политически натиск в България и за натиск върху ЕК. Този път е от българския национален интерес, както и европейски. По него пътуват стотици хиляди европейски граждани. Тези хора минават през това дефиле – стават задръствания, катастрофи. А на проекта се пречи, защото крайният срок е 2024 г. Прави се всичко възможно проектът да бъде спрян, за да не бъде финансиран от ЕК. Всички административни, правни и съдебни процедури в България са спазени и категорично е доказано, че проектът не нарушава българските и европейските закни. Направени са 20 варианта за 20 години и това е проектът, който най-много щади природата. В самата петиция има много неверни неща – хората, които са ги писали, не са заблудени, а са искали да ни излъжат.        Андрей Слабаков ВМРО/ЕКР:    Има едно писмо, аз съм го представил – то е в защита на проекта и е подписано от 17 екоорганизации в България. Те искат да се построи „Струма“. Не знам зад петицията колко организации има.    Никога не трябва да забравяме, че човекът е част от биоразнообразието. В тези 15 километра са застрашени хората. Няма друго такова място в ЕС, където да стават толкова катастрофи. Идеята на „еколозите“ да се изкара горе на платото цялата магистрала е турбонеекологична – ще се влезе в поне в 12-14% от Натура 2000.   ", "date": "2019.12.03", "title": "Европарламентът отряза „Зелените“ за Кресна. АМ \"Струма\" ще се строи! "}
{"url": "http://epicenter.bg/article/Stoltenberg--NATO-shte-otvarne--ako-badat-atakuvani-Polsha-i-baltiyskite-strani/200496/7/0", "text": "НАТО не разглежда Русия като враг, но ще отвърне, ако тя атакува Полша и балтийските страни, предупреди днес генералният секретар на алианса в интервю за полския всекидневник \"Жечпосполита\", предаде Франс прес, цитира Новини.бг    \"Чрез мощно присъствие на сили на НАТО в Полша и трите балтийски страни изпращаме много мощен сигнал на Русия: при атака срещу Полша и балтийските страни отговор ще даде целият алианс\", заяви Йенс Столтенберг на фона на започващата днес среща на върха на НАТО в Лондон.    \"Не определяме Русия по този начин (като враг на НАТО). Просто ще отвърнем в случай на нужда. Трябва да сме сигурни, че онова, което видяхме в Украйна - инвазия на Русия срещу неин съсед - не може да бъде повторено срещу един член на НАТО\", добави Столтенберг пред \"Жечпосполита\".    Той е дал интервюто също за германския вестник \"Зюддойче цайтунг\", испанския \"Паис\", италианския \"Соле 24 оре\", гръцкия \"Катимерини\" и датския \"Юланд постен\".    Турският президент Реджеп Ердоган предупреди днес, че ще продължи да блокира план на НАТО за балтийските страни и Полша, докато пактът не признае за терористична кюрдска милиция в Сирия, срещу която Анкара се бори. \"Ако темата бъде сложена на масата (на лидерския форум на НАТО), ще се държим по същия начин, няма никакви промени\", заяви Ердоган пред журналисти, преди да замине за срещата.  Турският президент посочи, че снощи е разговарял по телефона с полския си колега Анджей Дуда, който му е предложил разговор в кулоарите на срещата на НАТО с ръководителите и на трите балтийски държави - Естония, Литва и Латвия. \"Казах му, че много ще се радвам. Но ако нашите приятели в НАТО откажат да признаят (кюрдската милиция Сили за защита на народа) за терористична организация, тогава, съжалявам, ще се противопоставим на всички предложени за приемане мерки\", заяви турският лидер.    НАТО е готова да отговаря на военните заплахи от страна на Китай, което е принципно нова задача за алианса, поставял си преди за цел само да възпира Съветския съюз и Русия. Това заяви Йенс Столтенберг след среща днес с президента на САЩ Доналд Тръмп преди форума в Лондон, предаде ТАСС.    \"Не се каним да местим НАТО в Южнокитайско море, но трябва с общи усилия да отговаряме на заплахите от страна на Китай, включително в киберпространството\", каза генералният секретар на алианса.", "date": "2019.12.03", "title": "Столтенберг: НАТО ще отвърне, ако бъдат атакувани Полша и балтийските страни"}
{"url": "http://epicenter.bg/article/Tramp--Vazmozhno-e-na-Turtsiya-da---se-nalozhi-da-kupi-iztrebiteli-ot-Rusiya-ili-Kitay-/200497/7/96", "text": "След придобиването на руските системи С-400 Турция се е оказала в сериозни проблеми с получаването на изтребителите F-35 и може да ѝ се наложи да се обърне за самолети към Русия или Китай. Това заяви във вторник президентът на САЩ Доналд Тръмп след срещата с генералния секретар на НАТО Йенс Столтенберг преди началото на срещата на върха на Алианса в Лондон, предават ТАСС и Агенция \"Фокус\".    „След придобиването на С-400 Турция се оказа в сериозни проблеми. Тя поръча много F-35, но сега за Вашингтон ще е трудно да ги достави. Възможно е сега да им се наложи да се обърнат за самолети към Русия или Китай“, заяви американският президент.  ", "date": "2019.12.03", "title": "Тръмп: Възможно е на Турция да ѝ се наложи да купи изтребители от Русия или Китай "}
{"url": "http://epicenter.bg/article/Tramp--Siriyskiyat-neft-e-v-nas-i-shte-pravim-s-nego-kakvoto-si-poiskame/200498/7/0", "text": "САЩ са взели под контрол нефтените находища в Сирия, за да победят терористичната групировка Ислямска държава (ИД) и сега могат да правят с петрола каквото си поискат. Това заяви президентът на САЩ Доналд Тръмп след срещата с генералния секретар на НАТО Йенс Столтенберг преди срещата на върха на Алианса в Лондон, предава ТАСС, цитирана от Агенция \"Фокус\". „ИД се опитаха да запазят контрола над нефта, а сега ние го контролираме изцяло. Казано честно, ние имаме голяма подкрепа от множество различни хора (по този въпрос). Като цяло, единствено нашите военни, които остават на тази територия, охраняват петрола. Нефтът е в нас и можем да правим с него каквото си поискаме“, заяви Тръмп.", "date": "2019.12.03", "title": "Тръмп: Сирийският нефт е в нас и ще правим с него каквото си поискаме"}
{"url": "http://epicenter.bg/article/Zhan-Klod-Yunker-predade-zvanetsa-na-EK-na-Ursula-fon-der-Layen/200500/7/0", "text": "Досегашният ръководител на Европейската комисия Жан-Клод Юнкер предаде днес на своя приемник Урсула фон дер Лайен звънеца на председателя на институцията.    Когато станах председател, ми дадоха този звънец, за да прекъсвам изказвания, по-дълги от три минути. Всички изказвания бяха над три минути, този звънец не върши работа, пошегува се той.    Юнкер добави, че всяко сбогуване е една малка смърт и призна, че днес е натъжен. По неговите думи председателският пост в ЕК е най-важният изобщо в ЕС.    Фон дер Лайен посочи, че се налага да \"догони\" Юнкер не само с чувството му за хумор. Тя призова Юнкер да не лишава Европа от съвети. Никой не се е грижил за Европа толкова, колкото теб, неведнъж постигна невъзможното, добави тя. Фон дер Лайен отбеляза преговорите на Юнкер с президента на САЩ Доналд Тръмп и предотвратяването на нови мита върху изнасяните европейски стоки. Всички ти дължим огромна благодарност за това, каза тя. В началото на церемонията в централата на ЕК на стената с портретите на досегашните председатели бе поставена и снимка на Юнкер. Това е стената на великите европейци и ти си един от тях, обърна се към своя предшественик Урсула фон дер Лайен.   Източник: Новини.бг", "date": "2019.12.03", "title": "Жан-Клод Юнкер предаде звънеца на ЕК на Урсула фон дер Лайен"}
{"url": "http://epicenter.bg/article/Yahtata-na-Greta-Tunberg-akostira-v-Evropa/200512/7/0", "text": "Климатичната активистка Грета Тунберг пристигна днес в Европа, предаде БТА. След като измина повече от 3000 мили и три седмици пътува през Атлантическия океан, яхтата ѝ акостира в пристанището на Лисабон след триседмично плаване през Атлантика с платноходен катамаран. От португалската столица Тунберг ще продължи към съседна Испания, за да участва в климатичната конференция на ООН в Мадрид. Вчера активистката обяви в социалните мрежи, че ще закъснее за срещата. Вчера тя написа: \"Последният ни ден в окена. Вече помирисваме земята\".   Пристигането ѝ съвпадна с публикуването на нов научен доклад, според който има все повече доказателства, че светът става все по-топъл. През сегашното десетилетие вероятно ще бъде регистриран нов температурен рекорд, Тунберг пристигна от САЩ, пътувайки на 15-метровата яхта \"Ла Вагабонде\" на австралийско семейство. Корабът се движи с възобновяема енергия, използвайки слънчеви батерии и хидрогенератори за енергийните си нужди.    Чилийската министърка на околната среда Каролина Шмит приветства ролята на Тунберг в привличането на вниманието към заплахата от климатичните промени. Шведската тийнейджърка е \"лидер, който успя да промени сърцата на много млади хора и много хора по целия свят\", заяви Шмит на конференцията в Мадрид.    Очаква се в Лисабон Тунберг да се срещне с местни лидери и други активисти. Представители на шведската активистка заявиха, че не могат да потвърдят кога тя ще замине за Мадрид, намиращ се на 600 км на изток.", "date": "2019.12.03", "title": "Яхтата на Грета Тунберг акостира в Европа"}
{"url": "http://epicenter.bg/article/Chehiya-vazstanovi-grazhdanstvoto-na-Milan-Kundera/200517/7/0", "text": "Чешкото гражданство на писателя Милан Кундера беше възстановено - 40 години след като му е отнето от комунистическия режим в родината му, предаде \"Асошиейтед прес\", цитирана от БНР.   Посланикът на Чехия във Франция Петр Друлак е заявил пред чешката обществена телевизия, че миналата седмица е връчил на автора на \"Непосилната лекота на битието\" удостоверението за възстановено гражданство в апартамента му в Париж. Актът е резултат от миналогодишната среща във френската столица на Милан Кундера и чешкия премиер Андрей Бабиш.   Писателят бяга от комунистическа Чехословакия и живее във Франция от 1975 г., където публикува най-известните си произведения, сред които \"Книга за смеха и забравата\", \"Изкуството на романа\", \"Безсмъртие\". По-късните му творби, написани на френски, не са преведени на чешки.   Деветдесет годишният Милан Кундера живее в уединение, пътува инкогнито само до родината си и никога не разговаря с репортери.", "date": "2019.12.03", "title": "Чехия възстанови гражданството на Милан Кундера"}
{"url": "http://epicenter.bg/article/Pravitelstvoto-na-Finlandiya-se-razpadna/200518/7/0", "text": "Финландският президент Саули Нийнистьо прие оставката на правителството на Анти Рине, малко след като тя бе подадена, предадоха БГНЕС и БТА. Той призова правителството да продължи работа в качеството на служебен кабинет.   \"Искам да ви благодаря за съдействието през тези месеци, в които бях министър-председател\", каза Рине при среща с Ниийнистьо в резиденцията му.    Според местните медии, следващият ръководител на Държавния съвет на Финландия може да бъде настоящият министър на транспорта и комуникациите Сана Марин.    Настоящото правителство на Финландия бе назначено на 6 юни, след парламентарните избори. Оставката на Рине е свързана със стачката на пощенските услуги, която продължи от 11 до 27 ноември.    Работниците бяха недоволни от прехвърлянето на пощенската им организация от едно юридическо лице на друго, както и последващото им прехвърляне в друг профсъюз и промяна на заплатите. Правителствената коалиция в Хелзинки се разпадна заради спорове как е било правилно да се подходи в условията на стачка.    Противниците на управляващата Социалдемократическа партия я обвиниха в бездействие при предотвратяването на демонстрациите.    Наложило се е Хърватия, която от 1 януари застава начело на Съвета на ЕС, днес неочаквано да поеме ръководството на заседанията на институцията, съобщи говорител на финландското председателство.", "date": "2019.12.03", "title": "Правителството на Финландия се разпадна"}
{"url": "http://epicenter.bg/article/Turtsiya-boykotira-planovete-na-NATO-za-zashtita-na-Polsha-i-Baltika/200520/7/0", "text": "Президентът на Турция Реджеп Тайип Ердоган заяви, че страната му няма да подкрепи плановете на НАТО за защитата на Полша и балтийските държави, ако Алиансът не признае Силите по самоотбрана на сирийските кюрди за терористични. Това съобщи РИА Новости, цитирана от \"Канал 3\".    Той е разговарял с президента на Полша Анджей Дуда, на когото обяснил, че ако НАТО не приема за терористични тези организации, с които Турция се бори, тогава Анкара ще се противопостави на всякакви мерки, предлагани от НАТО.  През юли 2016 г. на срещата на върха на НАТО във Варшава беше решено по един международен батальон на НАТО да бъде разположен в Литва, Латвия, Полша и Естония.    Според Ердоган, Алиансът има нужда от обновяване.    \"НАТО трябва да действа по-решително и ефективно, особено по отношение на заплахите, идващи от терористичните организации\", смята той.    По отношение на сътрудничеството с Русия, турският президент заяви, че то не е алтернатива на отношенията със съюзниците от НАТО, а ги допълва.    Ердоган подчерта, че Турция има многовекторна външна политика и следва своите приоритети, в зависимост от географското си положение.  ", "date": "2019.12.03", "title": "Турция бойкотира плановете на НАТО за защита на Полша и Балтика"}
{"url": "http://epicenter.bg/article/Vuchich--Sarbiya-nyama-da-kupuva-poveche-orazhiya/200521/7/0", "text": "Ръководството на Сърбия реши да преустанови по-нататъшните покупки на оръжие и да се заеме с реформата на армията, заяви президентът Александър Вучич по време на визитата на белоруския лидер Александър Лукашенко. Лукашенко е в Белград на двудневно посещение. Във вторник главата на сръбската държава му подготви тържествен прием“, а след разговор зад затворени врати лидерите направиха изявления пред медиите.    \"Взехме решение. Разговарях с министъра на отбраната Александър Вулин и началника на генералния щаб Милан Мойсилович, че ще започнем допълнителна реформа на нашата армия. Ще я направим още по-мобилна, бърза в системно отношение, но не в смисъл покупка на оръжие, както мисли нашия народ, напротив - дори преустановяваме покупките на оръжие\", каза сръбският президент, цитиран от РИА Новости.    Сърбия е най-големият вносител на руско оръжие и военна техника в Европа. По-рано републиката закупи от Русия 7 вертолета Ми-17 и Ми-35, а също така получи като подарък 6 изтребителя МиГ-29 и 10 бронетранспортьора БРДМ-2MС. Белград поръча също от Русия ЗРПК \"Панцир -С\".    През октомври Вучич обяви, че Сърбия иска да притежава руската система за противовъздушна отбрана С-400 като част от въоръжените си сили, но засега не може да си го позволи.    Източник: БГНЕС", "date": "2019.12.03", "title": "Вучич: Сърбия няма да купува повече оръжия"}
{"url": "http://epicenter.bg/article/Bryuksel-zastana-zad-Frantsiya-sme-v-spora-sas-SASht-za-mitata/200526/7/0", "text": "Европейският съюз ще действа единно срещу плановете на САЩ да наложат мита върху френски стоки. Брюксел вярва, че Световната търговска организация е най-добрият начин за уреждане на такива спорове, обяви Европейската комисия, цитирана от \"Ройтерс\" и news.bg.    Правителството на САЩ заплаши да наложи мита до 100% върху 2,4 милиарда долара внос на шампанско, сирена, чанти и други френски продукти в отговор на нов данък на Франция върху дигиталните услуги, който ще засегне американските технологични компании.    \"По този, както и по всички други търговски въпроси, Европейският съюз ще действа и ще реагира като един и ще остане обединен\", подчерта говорител на Европейската комисия.    Говорителят добави, че Комисията, която координира търговската политика на 28-те страни членки вярва, че такива спорове е най-добре да се решават в Световната търговска организация.    Комисията ще потърси незабавни преговори със САЩ за разрешаване на казуса. Френският финансов министър Бруно льо Мер също ще проведе разговори с новия търговски еврокомисар Фил Хоган в Брюксел в сряда.    Търговското представителство на САЩ обяви също, че обмисля да вдигне митата върху стоки от ЕС във връзка със спора за субсидиите, отпускани за производителя на самолети Airbus.    Комисията предупреди, че вдигане на митата или решение за облагане на стоки на ЕС с мита ще предизвика ескалация на търговското напрежение, което още повече ще затрудни постигането на споразумение.", "date": "2019.12.03", "title": "Брюксел застана зад Франция в спора със САЩ за митата"}
{"url": "http://epicenter.bg/article/Putin--Razshiryavaneto-na-NATO-e-zaplaha-za-Rusiya-/200529/7/97", "text": "Разширяването на НАТО към границите на Русия е една от потенциалните заплахи за безопасността на страната. Това заяви руският президент Владимир Путин по време на среща с ръководствата на министерството на отбраната и на военно-промишления комплекс в черноморския град Сочи, пише московското издание “Российская газета“, цитирано от \"Фокус\".    Той обърна внимание на това, че на 3 и 4 декември в Лондон се провежда среща на високо равнище на НАТО, посветена на 70-годишнината от формирането на Алианса. Путин напомни за историческия контекст, в който организацията е създадена – за противодействието на СССР. Но в условия, в които СССР и Варшавският договор вече не съществуват, НАТО продължава да се разширява, подчерта президентът.    Той добави, че Алиансът е основан от 12 страни-членки, сега в него са 29 държави, „а общите военни разходи на страните от НАТО представляват около 70% от общите харчове за отбрана на света“.    „Днес трябва да изхождаме от факта, че разширяването на НАТО, развитието на военната му инфраструктура в близост до руските граници, е една от потенциалните заплахи за сигурността на страната ни\", подчерта президентът.    Блокирането на стереотипите на мислене през последните години не може да бъде добър инструмент за намиране и вземане на ефективни решения, смята президентът. Той припомни, че Русия многократно е изразявала готовността си да сътрудничи с НАТО, например в борбата със заплахи като международния тероризъм, регионалните въоръжени конфликти и опасността от неконтролирано разпространение на оръжия за масово унищожение.    „След 2008 г. обаче нашето сътрудничество всъщност беше ограничено\", добави държавният глава. Според него „Алиансът е действал срещу Русия неправилно, ако не грубо“, без да отчита интересите на Москва.  Междувременно агенция ТАСС съобщи, че Русия, Иран и Китай ще проведат съвместни военноморски учения на 27 декември.  ", "date": "2019.12.03", "title": "Путин: Разширяването на НАТО е заплаха за Русия "}
{"url": "http://epicenter.bg/article/Zoran-Zaev--Severna-Makedoniya-e-potvardena-kato-30-ti-chlen-na-NATO/200540/7/0", "text": "Сбъдваме мечтата на поколения наши граждани - ставаме член на НАТО, в съюз с най-мощните партньори в демократичния свят, написа днес премиерът Зоран Заев в своя профил във Фейсбук.    \"Тук, в Лондон, Северна Македония е потвърдена като следващия 30-ти член на НАТО, на 70-ия рожден ден на алианса. Защитени, сигурни и стабилни, ние продължаваме да укрепваме икономиката в полза на всички наши граждани\", добави Заев.    Министър-председателят ръководи правителствена делегация днес и утре на срещата на върха в Лондон, за да отбележи 70-годишнината от съществуването на алианса. Правителствената делегация включва вицепремиера и министър на отбраната Радмила Шекеринска, вицепремиерът и отговорен по европейските въпроси Буяар Османи и външният министър Никола Димитров.", "date": "2019.12.03", "title": "Зоран Заев: Северна Македония е потвърдена като 30-ти член на НАТО"}
{"url": "http://epicenter.bg/article/Donald-Tramp--NATO-tryabva-da-izgradi-i-poddarzha-dobri-vzaimootnosheniya-s-Rusiya-/200546/7/0", "text": "НАТО трябва да изгради добри отношения с Русия. Това заяви американският президент Доналд Тръмп по време на разговора си с френския лидер Еманюел Макрон в кулоарите на срещата от високо равнище на Алианса в Лондон, предава TACC, цитирана от \"Фокус\".    „Мисля, че трябва да се разбираме с Русия. Добре е, ако се разбираме с Русия\" каза той.    В същото време Тръмп подчерта, че Алиансът \"винаги трябва да е готов“ за евентуална конфронтация, „независимо дали с Русия“ или с друга държава.    Тръмп също обяви възможността за постигане на споразумение с Русия относно ядреното разоръжаване.    \"Що се отнася до ядрените оръжия, разговарях с президента (на Русия Владимир) Путин, ние контактуваме с него. Искаме да сключим някакво ядрено споразумение, което да включва Китай и други страни на някакъв етап\", каза той.    \"Те (руските власти) искат да постигнат споразумение. Мисля, че това ще бъде чудесно. Това е най-доброто, което можем да направим. Ще преговаряме с Русия за такова споразумение, което ще се съсредоточи върху ядрените ракети и оръжия“ добави Тръмп.  ", "date": "2019.12.03", "title": "Доналд Тръмп: НАТО трябва да изгради и поддържа добри взаимоотношения с Русия "}
{"url": "http://epicenter.bg/article/FBR--Hakeri-mogat-da-vi-nablyudavat-prez-kamerite-na-smart-televizorite/200551/7/0", "text": "От ФБР публикуваха официално съобщение, в което предупреждават за опасностите на смарт телевизорите, пише „Индипендънт“, цитиран от бТВ.    В Съединените щати на „черен петък“ и „кибер понеделник“ се купува най-много техника, като повечето потребители избират точно тези дни, за да се сдобият с мечтания телевизор. Съвременните смарт телевизори имат интернет връзка, камери и микрофони, които улесняват използването им, но представляват и риск за потребителя, алармират от федералното бюро.    „Освен възможността производителите и компютърните специалисти да слушат разговорите ви и да ви наблюдават, смарт телевизорите са врата към дома ви за хакери и крадци“, пише в предупреждението.    Хакването на телевизори може да бъде много разнообразно. Възможно е хакерът да придобие пълен контрол над устройството, като да може да сменя канали, да усилва и намалява звука, както и да пуска неподходящи видеоклипове на децата ви. По-опасното обаче е хакерите да контролират и използват камерата и микрофона на смарт телевизора ви, за да ви наблюдават.    От ФБР съветват първо и преди всичко всеки потребител да се поинтересува с какви точно функции разполага неговият телевизор, да промени настройките си, като изключи микрофона и камерата. Ако това не е възможно, от ФБР съветват да използвате класическия метод – залепете лепенка на камерата.    От бюрото допълват, че всеки купувач трябва да се увери дали дадената компания прави редовни подобрения на системата за сигурност.  ", "date": "2019.12.03", "title": "ФБР: Хакери могат да ви наблюдават през камерите на смарт телевизорите"}
{"url": "http://epicenter.bg/article/Ivan-Granitski-i-Ivan-Marazov-predstavyat-poslednoto-pateshestvie-na--quot-Zalmoksis-quot--/200513/6/0", "text": "    Така започва мистичната поема на Иван Гранитски „Залмоксис“. Тя излиза в прекрасно оформена и богато илюстрирана книга, издание на „Захарий Стоянов“, заедно с паралелно вървящ с нея критически коментар на най-добрия познавач у нас на траките и античната митология Иван Маразов, озаглавен „Залмоксис и неговия аед“.   „Поемата се чете като химн на гетското божество, подобен на омировите, калимаховите или орфическите химни. Започва, както му е редът, с обръщение към бога – сякаш го призовава да стане свидетел на човешкото знание за него. След като определя функциите му, които се очаква да бъдат реализирани, авторът изпраща Залмоксис в неговото пътешествие из ойкумената – познатия свят.“- пише Иван Маразов.   Последното пътешествие на Залмоксис преминава през девет песни, за да разкрие идеята на поета за безсмъртието чрез мита за тракийския бог. Вярата на траките за живота след смъртта ги обособявала в Античността, тя ги правила по-храбри и презиращи смъртта, по-независими и свободолюбиви. Траките Орфей и Залмоксис са двамата, които са били в отвъдния свят и са се върнали.   Иван Маразов подчертава още, че езикът на поемата е херметичен, близък до езика на мистериалните текстове. И поетът създава атмосфера на тайнственост и „обгръщаща тайна“, в която могат да проникнат само посветените, условия за търсене на тайното знание. И това е пътуване след митичния сват на божества и демони, но и в неизброимите пространства на познанието.   Иван Гранитски не би могъл да напише тази поема, която разкрива философията на Залмоксис за безсмъртието, същността на неговите учения, описанията на „отвъдното“, архаичната представа за времето, ако не бе се проникнал дълбоко в тракийската митология и античната митология. В последната девета песен в поемата акцентът е върху демиургичните свойства на числата:   В книгата е публикувана и студията на Иван Маразов „Залмоксис и индоевропейските царе на златната утопия“. От нея читателят ще научи за „Златния век“, за „царството на блажените“, в които отиват избрани герои, за да живеят като безсмъртни, ще узнае какво е обещавал по време на „угощенията“ гетският „бог, / цар, / жрец“ Залмоксис, какво още не знаем за Голямата Косматка, в която тракийският владетел е извършил обиколка на света – през долното царство към горното царство на светлината - белия свят“.  В книгата „Залмоксис“ по необикновен начин се съчетават мистичната поезия с критическия анализ и с научното изследване. В името на познанието.", "date": "2019.12.03", "title": "Иван Гранитски и Иван Маразов представят последното пътешествие на \"Залмоксис\" "}
{"url": "http://epicenter.bg/article/Denitsa-Sacheva--2013-g--GERB-upravlyava-sas-strah-i-represii/200483/11/0", "text": "Посочената от Бойко Борисов нова социална министърка Деница Сачева само преди 6 години е била върл противник на ГЕРБ и на самия Борисов. Тогава тя е кандидат за депутат от името на ДСБ и води яростна кавпания срещу ГЕРБ.    заявява Деница Сачева, разказвайки своята биография и изтъквайки своите антикомунистически възгледи.   Ето пълният текст на изложението на новия министър на труда и социалната политика,    23 април, 2013 Национални, Хасково hronimki_predizborna_kapmania             това беше коментарът на Деница Сачева по повод тези нейни оценки за ГЕРБ, поискани от депутатите в парламента по време на дебатите за нейната кандидатура за министър.    ", "date": "2019.12.03", "title": "Деница Сачева, 2013 година:  ГЕРБ управлява със страх и репресии, точно както в комунизма!"}
{"url": "http://epicenter.bg/article/Mihail-Hazin-pred--quot-Ne-se-strahuvay-quot--SASht--Rusiya-i-Kitay-shte-nalozhat-nov-svetoven-red-sled-2023-g-/200499/11/0", "text": "\"България, както и всички страни от Източна Европа влизат във все по-сложна ситуация, свързана както със световната икономика, така и с Европейския съюз. В някакъв смисъл тук положението е най-лошо в сравнение с останалия Евросъюз. Преди всичко защото при влизането си в ЕС България не успя да наложи собствена позиция.  Това много добре се видя в историята с газопровода Южен поток, когато тя се отказа от абсолютно изгодна от икономическа гледна точка схема. Нея даже не я питаха. На България просто й наредиха и тя се подчини.  На второ място, проблемите на България са свързани и с голямото икономическо усилване на Турция, която започна своята собствена игра и която гледа на всички страни на Балканския полуостров преди всичко като на своя „икономическа плячка“. Тази позиция е достатъчно остра. И проблемът се състои в това, че за да се промени тази ситуация към добро, преди всичко България трябва да си даде ясна сметка за това, в каква ситуация се намира тя и светът около нея. България трябва да отчете сложните отношения на днешната администрация на САЩ със сегашния Евросъюз и сложната конструкция на отношенията между лидерите в самия Евросъюз.   И накрая – процесите, които текат на изток от България. Става въпрос за създаването на Евразийското пространство, към което явно и Турция има политически уклон. Също така трябва да се наблюдава и китайската икономическа активност, която вече силно се прояви в Гърция и Италия. Доколкото ми е известно, България не работи в тази посока, за разлика от Унгария и Полша.      Тези процеси, които днес текат в света, трябва да се преосмислят много добре. И тези, които мислят, че в Брюксел всичко ще върви по мед и масло, са доста наивни.  Днес България няма стратегия. Тя е ориентирана към Брюксел, а не към Берлин, не към Париж и даже не към Варшава с Будапеща. А у Брюксел бъдеще няма! Икономическо бъдеще изобщо няма, а по тази причина по-скоро няма и политическо бъдеще. Бих казал в тази връзка, че в началото трябва да определите целите и плановете си.   Русия може да предложи днес на света две неща. Първото е – армия и това е разбираемо. Близкият Изток разбра, че ако нямаш армия, колкото и пари да имаш, - идва Иран или пък Израел, или някой друг, или пък Турция – и няма да имаш държава.  През Русия просветва фантомният образ на СССР, като ляво консервативна държава. Това е ключов момент.  Ренесансът на левите идеи в света е абсолютно неизбежен. Не либералните, а именно ляво-консервативните. Не дясно-либерални, каквито бяха в САЩ, не ляво-либерални, каквито бяха в Брюксел, а именно – ляво-консервативни.  В този смисъл си мисля, че системно-политическото направление на Русия ще бъде в засилването на левите идеи. Но не и Комунистическата партия на Русия, а ще се появят нови леви, нови политици с нови идеи.  Аз мога да си представя например, как ще се развива политическата ситуация през следващите няколко години. Така че ако, а по-точно – веднага след като Тръмп спечели следващите избори, след година, той ще се срещне със Си Дзинпин и с Путин.  Те ще ги готвят около година – две, - това е дълъг процес.  Тези конференции – новата Ялта и новият Бретънуудс ще се състоят някъде към края на 2022 – 2023 година. И тогава ще стане въпрос за новото преразпределение в света. Т.е. кой за какво ще отговаря.  Ключовата задача на новите лидери ще бъде да обезпечат новият световен ред. И ако говорим за новите червени линии, то с много голяма вероятност Източна Европа ще отиде отново към Евразийската икономическа зона. Но с Турция. И от гледна точка на бъдещето на България, много ще трябва да си помислите, как ще трябва отново да строите тези отношения. Трябва да се направи така, че в Москва да заобичат България. А България теоретически има шансове. Сега за това място много активно претендира Сърбия. България трябва много внимателно да гледа за това, за какво Русия и Турция разговарят. \"  ", "date": "2019.12.03", "title": "Михаил Хазин пред \"Не се страхувай\"’: САЩ, Русия и Китай ще наложат нов световен ред след 2023 г.!"}
{"url": "http://epicenter.bg/article/Kabinetat--quot-Borisov-3-quot--s-peta-promyana/200511/11/0", "text": "Смяната на министъра на социалната политика е петата промяна в третия кабинет на Бойко Борисов след сформирането му на 4 май 2017 г. Тя идва във време, когато правителството е преполовило мандата си.   Първите персонални промени в състава на Министерския съвет са едва пет месеца след сформирането му -  Тогава оставка подава  . Професорът подава оставка на 30 октомври 2017 г. заради медийна публикация. В нея се твърди, че като шеф на ВМА е сключил договори за близо 1,6 млн. лв с фирмата на мъжа, от когото дъщеря му има дете.   Най-масираната смяна на министри идва година по-късно, след ужасна трагедия - в катастрофа край Своге загиват 20 души. Това е причината   премиерът Бойко Борисов да поиска оставките едновременно на  . На   оставките им стават факт.   Следващата промяна в кабинета е свързана с името на вицепремиера Валери Симеонов и изказването му по адрес на майките на деца с увреждания - \"кресливи жени\" и \"майки на уж болни деца\". Тези думи предизвикват 26-дневни протести и накрая Симеонов подава оставка. тя е гласувана в парламента.   На    заради \"Апартаментгейт\", както става известен скандалът с апартаментите на хора от властта, министърът на правосъдието   подава оставка.   парламентът освобождава Цачева.   премиерът Бойко Борисов поиска и прие оставката на  . Два дни по-късно той обяви, че никой от министрите не искал да работи с него, каза и кой ще го замести - Деница Сачева.   След бурни дебати в пленарната зала парламентът избира  Деница Сачева за социален министър на   ", "date": "2019.12.03", "title": "Кабинетът \"Борисов 3\" с пета промяна за половин мандат"}
{"url": "http://epicenter.bg/article/Natiskat-za-Istanbulskata-konventsiya-e-vse-taka-zhestok--Bitkata-e-GREVIO-da-stapi-v-Balgariya-/200547/11/0", "text": " Аргументът, че страната ни не може, подчертаваме  , да се присъедини към документа бива грубо пренебрегнат. А той е повече от основателен: има решение на българския Конституционен съд, че Конвенцията противоречи на основния закон на страната.      (Босна), която се срещна с депутати от всички парламентарни сили и с министъра на правосъдието Данаил Кирилов. Пред тях тя е изразила становище, че Истанбулската конвенция и Стратегията за защита на децата се интерпретират погрешно у нас и трябва да се подложат на нов вътрешен дебат, за да станат част от българското законодателство. Нещо повече, пред членовете на правната комисия и на комисията по вероизповедания   Депутати ѝ обяснили, че тя е отхвърлена от КС като противоконституционна. Заявили, че дори Светият синод на БПЦ е против текстовете ѝ, което накарало Дуня Миятович буквално да изригне:    След като не успяла да да наложи виждането си, че ИК трябва да се приеме, силно разочарована комисарката директно заявила:      Това е т.нар.морална полиция, чийто членове, там където ИК е приета, имат имунитет по-голям от имунитетите на президента и на депутатите.   GREVIO наблюдава действията, предприети от правителствата да прилагат Истанбулската конвенция. Докладите на GREVIO се смятат като оценка, след която трябва задължително да има действия от съответните държавни институции. Групата на GREVIO в дадена държава може да приеме конкретни препоръки въз основа на своя мониторинг.     Например – че законодателството ни се адаптира напълно към изискванията на Конвенцията по отношение на домашното насилие и насилието над жени и деца. България е имала и преди 1989-а, има и сега строги правни норми срещу физическото и психическо насилие над жени и деца.  Вместо това –     По всичко личи, че жестокият натиск над нератифициралите ИК има друг корен, различен от идеята за защита на жените и децата.  И този друг подтекст можем да открием в изречението, което Дуня Миятович буквално е изпуснала пред депутатите ни: „      Документ, който иначе великодушно (и бихме казали лицемерно) позволява и оттегляне на ратифицирали я вече страни, ако пожелаят да сторят това.    Преди седмица и Европейският парламент с мнозинство от 500 гласа прие незаконодателна резолюция, която призовава страните от ЕС да подпишат документа. Тя не е задължителна, но е показателна за посоката и за решимостта да се въздейства с всички възможни инструменти.    Има някакво фиксиране върху Истанбулската конвенция, а ГРЕВИО изглежда ключът към разбирането на тази извънредна фиксация, която не се разгражда от национални аргументи.        Според Истанбулската конвенция това е  , която следи за изпълнението на Конвенцията.  , съставен от 10-15 членове, като при избирането им „ , каквото и да означава последното условие.    Справка на сайта на Съвета на Европа показва, че      Докато вършат работата си, чиято цел е да изготвят препоръки и обширни доклади за отделните страни, членовете на ГРЕВИО могат да изготвят въпросници, които страните са длъжни да попълнят, да черпят „информация от неправителствени организации и от гражданското общество, както и от национални институции за защита на правата на човека.“    С други думи,   в широкия спектър на темата за правата на човек и дискриминацията, в която влиза и джендър проблематиката.  ГРЕВИО – самата тя надправителствата група - и неправителствените организации ще работят в много, много тясно сътрудничество. Докладите на ГРЕВИО съдържат информация и оценка на всичко, което има връзка с проблематиката за насилието над жени и деца и половото равенство – законодателство, миграция и най-важното – пари.       Член 8 от Конвенцията е ключов и пределно ясен:      Член 9 го допълва, като постановява, че страните трябва да насърчават и подкрепят неправителствения сектор на всички равнища.   : - имунитет от личен арест, - задържане под стража, - конфискуване на личен багаж; - имунитет спрямо всякакви техни изказвания и действия, извършени в служебно качество; - имат пълна свобода на придвижване; - получават същите улеснения по отношение на митническия и валутния контрол като представителите на чуждестранни правителства на временна официална мисия.        Истанбулската конвенция налага транснационално законодателство, върху което българската държава губи възможност за влияние и контрол. Сам по себе си този факт е достатъчно проблематичен, а към него следва да се добави и други: Споровете около превода – пол или социална роля, са излишни. Джендър идеологията е факт, резултатите от нейното приложение – също.    Според Конвенцията „страните предприемат, където е подходящо, необходимите стъпки за включване на съобразен с развиващите се възможности на учащите се учебен материал по въпроси като равнопоставеност между жените и мъжете, нестереотипни роли на пола, взаимно уважение, ненасилствено разрешаване на конфликти в междуличностните отношения, насилие над жените, основано на пола, и право на лична неприкосновеност, в официалните учебни програми и на всички образователни равнища.“      С това пътят към разрушаването на традиционното възприятие на половете вече е открит.", "date": "2019.12.03", "title": "Натискът за Истанбулската конвенция е все така жесток! Битката е ГРЕВИО да стъпи в България "}
{"url": "http://epicenter.bg/article/Prof--Ivaylo-Dichev--Sakraliziraneto-na--quot-Pod-igoto-quot--e-funktsiya-na-kompleksarski-natsionalizam-/200553/11/34", "text": "    - Преживяваме много тежка криза на националната идентичност, която предизвиква този вид реакции, които са от порядъка на религиозното: Какво е казал Путин за кирилицата. Може ли Левски от онзи филм да псува. Трябва ли да се промени програмата от обучението по история. Обида, богохулство!  Разбира се, ясно ни е, че има едни политици, плюс подмазващите им се медии, които задвижват подобни скандали, но по-интересно е защо те все пак хващат такъв широк дикиш.        - Много хора искрено се възмущават от такива дреболии. Бяха научени да се възмущават... или пък не се отучиха, защото работата си е такава от комунистическо време. Затова си заслужава да говорим за кризата на идентичността, за все по-тежките ни национални комплекси. Откъде ли идват? Според мен те са функция на претенциите ни. Смятаме се за най-велики, древни, културни, пък виждаш ли - все сме на опашката. Ако се вгледаме честно в себе си, ще си дадем сметка за това, което сме, ще почнем да ценим онова, което можем, без да страдаме за неща, които нямаме. Наричам го санстефански комплекс - можело е България да е по-голяма, ама на, не се е случило, нито пък по-нататъшното княжество е успяло да завоюва териториите, които си представя, че му се полагат. И оттук – едно перманентно страдание. Нямаме си Юго и Дикенс, ама дай сега да сакрализираме Вазов до небето.        - Може да се пробват различни стратегии - да се осъвременява езикът, да добавят обяснения в хипертекст, да се предлага на учениците синопсис на съдържанието, да се прожектират екранизации. Въпросът е какво искаме да постигнем.  Тези, които се вдигнаха на нож срещу издателство „Византия“, разглеждат Вазовия роман като Корана, в който нищо не може да се пипа или превежда.   Ако искаме децата да са запознати само със сюжета - ами може да им се преразкаже в пет страници, и това се прави по света.  Ако искаме (както казвате) да ги приканим да влязат в епохата - трябва да направят усилие, включително с речник в ръка, да се пренесат в нея и лингвистически, да научат архаични думи и начини на изразяване. Последното е, разбира се, най-амбициозният план, но има ли училището сили за него? Заслужава ли си всички, а не само децата с по-хуманитарна нагласа, да го правят? И ако да, то защо тъкмо „Под игото“, а не примерно „Чичовци“? Ще остане ли време да „влязат“ в мисълта на Конфуций, Гьоте, Достоевски?    На мен лично ми се струва, че текстът на Вазов трябва да се учи като документ за епохата, да се търси в него духът на онова време, бита, манталитета на хората тогава, следосвобожденското героизиране със задна дата на борбите - с една дума - струва ми се, че е по-подходящ за часове по история. Не съм учител, но виждам, че много деца не четат този роман с удоволствие.    Изобщо такива текстове превръщат четенето в досадно занимание. Според мен основното усилие трябва да е насочено към възпитаването на интерес към книгата, разбирането и дискутирането на различни текстове, намиране на връзка със собствения живот. Та по-добре да четат съвременни автори, а някъде по-нататък и за по-специализирани класове - българските класици. Мнението ми няма експертна стойност, настоявам обаче подобни експерименти да се обсъждат разумно, без да пораждат (дигитални) кръстоносни походи.        - Основното, което днес прави неразбираем езика на онази епоха, това е турският, който по османски време се е говорел от повечето хора по нашите земи. Османската империя е наше минало, трябва да го приемем, ако искаме да се отървем от пустите комплекси. След Освобождението турцизмите слизат надолу в стилистичната йерархия и за нас, по-възрастните, които днес все още ги разбираме, звучат по-домашно, махленски, тарикатски. Например бастисвам, батак, будала, дангалак, далавера, кандърма. Моята дъщеря вече не разбира тези колоритни думи.  Пуризмът има един резултат - езикът обеднява и не просто губи лексикални единици, защото те се заменят с руски или сега английски чуждици. Бедата е, че изчезва цял един стилистичен пласт. Ако някакви хора искат да наложат Вазов като езикова норма, трябва да се приеме и този турски пласт. И ето ви проблем пред ербап патриотите: хем национална светиня, хем турски!        - Не, участващите в анкетата извършват националистически ритуал, като го посочват. Впрочем много хора просто не четат и това е първото, което помнят от училище. Литературната творба е сведена до престижен знак. Прилича ми на тези трафопостове, които боядисват с цветовете на националното знаме.        - А кои според вас са собствено българските думи? От известно време националистите взеха да говорят, че нямаме нищо славянско. Значи трябва сега да изчистим и славянските думи, така ли? Проблемът с чуждицата е, че е неразбираема, а онзи, който я употребява, не се съобразява с аудиторията си. Когато поживеем с нея, тя обраства със смисли, обогатява езика.        - По същия начин можем да попитаме - могат ли да се научат да слушат опера? Да четат Платон? Това е сериозен въпрос, свързан с упадъка на хуманитарното знание днес. Знание, което предполага да умееш да видиш света през очите на другия - другата култура, другата епоха, другия човек. Има ли нужда от него, след като не ни помага да произведем повече домати или айфони? Важно е да говорим по тази тема, но нека първо я очистим от комплексарския национализъм.        - Още една абсурдна истерия. Нека има всякакви опити. Най-лошото е, когато културата застине в ритуална поза.          ", "date": "2019.12.03", "title": "Проф. Ивайло Дичев: Сакрализирането на \"Под игото\" е функция на комплексарски национализъм "}
{"url": "http://epicenter.bg/article/Shefat-na-AETs--quot-Kozloduy-quot--otreche-saobshteniya-za-zachestili-avarii-v-tsentralata-/200468/4/0", "text": "Множество публикации, свързани със зачестилите напоследък аварии в АЕЦ „Козлодуй”, повдигнаха въпроса има ли причини за притеснение в работата на централата. Асоциацията за свободен енергиен пазар излезе с писмо, адресирано до Агенцията за ядрено регулиране, в което изказва своите притеснения от зачестилата аварийност на съоръженията. Отправените критики в ефира на „Здравей, България” по Нова тв коментира изпълнителният директор на АЕЦ „Козлодуй” Наско Михов.    „Случилото се не са аварии, а неизправности по оборудването. Обяснявал съм много пъти, че АЕЦ „Козлодуй” е един огромен механизъм с хиляди разнообразни по обем и качество машини и съоръжения”, посочи Наско Михов.    „Ние се опитваме да предвиждаме и събития, които да не водят до такива планови спирания. Категорично заявявам, че притеснения за хората по отношение на ядрената безопасност няма. За изправността на централата следят 3500 души, които са специалисти от висок клас”, заключи Михов.  ", "date": "2019.12.03", "title": "Шефът на АЕЦ \"Козлодуй\" отрече съобщения за зачестили аварии в централата (ВИДЕО)"}
{"url": "http://epicenter.bg/article/-Toplofikatsiya-Ruse--s-investitsionno-namerenie-za-gazifitsirane-na-dva-kotela/200469/4/0", "text": "  - Дружеството такова, каквото го познават днес нашите съграждани е създадено през 2000 г, когато ТЕЦ „Русе – Изток“ ЕАД се влива в „Топлофикация Русе“ ЕАД. Ще направя само едно уточнение за по-младите ни читатели и то е разбира се, че площадките, сградите и голяма част от съоръженията, както и гордостта на ТЕЦ-а – неговите комини са построени за рекордно кратки срокове през 60-те години на миналия век – два по 180 метра и един 120 метров. Това са и едни от най-високите комини в България.    Това което мога да кажа е, че в сферата на строителството и изграждането на подобни съоръжения онези първи строители от град Русе са изградили шедьовър за своето време, който е пример и в наши дни.    Всеки ден, когато вървя по коридора на дружеството се изпълвам с гордост. По стените имаме окачени в в рамка пожълтели вече страници от вестници от времето в което са поставяни основите на нашето предприятие. Да Ви кажа, страниците може да са пожълтели, но от тях блести гордост и почит към онези мъже и жени, които са работили здраво за бъдещето на техните деца и внуци. Бъдещето, което е наше настояще. И тук, и сега ние отговорно сме поели щафетата в управлението и стопанисването на предприатието.    - От години нашата Топлофикация дава възможност на своите абонати да отчитат ежемесечно потребената топлоенергия. Това става с помощта на уреди за дистанционно отчитане. Основното им предимство е, че не е необходимо абонатите да чакат идването на място на инкасаторите.    - Уредите могат да бъдат закупени както от фирми за топлинно счетоводство в Русе. За да преминат абонатите ни на дистанционно отчитане, е необходимо да се вземе решение на Общо събрание на етажната собственост. По този начин цялата абонатна станция ще се отчита в един и същи момент от разстояние.    - Идеята ни е някои от нашите съоръжения да бъдат напълно преустроени да заработят изцяло на природен газ. Основната причина за тези промени се дължи на факта, че цените на основното ни гориво, което използваме, много се покачиха. Това не е рентабилно за нас. Поради тази ситуация се налага да започнем да разнообразяваме енергийния си микс. Започнахме да заместваме част от въглищата и с биомаса. Тя е по-екологична и цените й не са толкова високи.    Предвиждаме и реконструкция и на други два котела, а именно на котел 5 и котел 7. Там целта ни е те са могат да работят на обогатително гориво, местни въглища и биомаса.    - Преди години започнахме проекта за оползотворяване на биомаса и виждаме, че има положително въздействие върху дейността ни. В резултат на това предвиждаме да подадем документи до РИОСВ и МОСВ да увеличим количеството на биомасата.    - Проектът се реализира на три етапа. За производство на електрическа и топлинна енергия се използвахме слънчогледови люспи и други растителни отпадъци от селското стопанство.    - Изцяло автоматизирано става измерването на количеството биомаса, която се подава към системата за изгаряне на парогенераторите.    В медиите излезе информация, че в следствие на приетите изменения в Закона за чистотата на атмосферния въздух до средата на другия месец трябва да изградите система за видеонаблюдение и контрол на чистотата на атмосферния въздух. Работите ли по въпроса?    Да, за сега всичко върви по план и в средата на м. декември трябва да заработи системата.    - Чрез тази система се цели експертите на РИОСВ чрез отдалечен достъп да имат постоянна информация какво гориво се подава до инсталациите.", "date": "2019.12.03", "title": "Инж. Севдалин Желев: „Топлофикация Русе“ има инвестиционно намерение за газифициране на два котела"}
{"url": "http://epicenter.bg/article/KRIB-startira-proekt-za-razrabotvane-na-nov-model-za-upravlenie-na-choveshkite-resursi/200476/4/0", "text": "На 1-ви октомври 2019 г. стартира проект на „КОНФЕДЕРАЦИЯ НА РАБОТОДАТЕЛИТЕ И ИНДУСТРИАЛЦИТЕ В БЪЛГАРИЯ - КРИБ ГЛАСЪТ НА БЪЛГАРСКИЯ БИЗНЕС“ с наименование: „Разработване на нов модел за управлението на човешките ресурси с цел развитие на устойчив социален капитал“, договор № BG05M9OP001-1.051-0005-C01.   Проектът се финансира от Оперативна програма „Развитие на човешките ресурси“ 2014 – 2020 г.“, по процедура „Съвместни дейности на социалните партньори“ и ще се изпълнява в рамките на 3 години.     Бюджетът на проекта е 1 650 632,34 лв., като националното съфинансиране по проекта е 247 594,85 лв., а финансирането от страна на ЕСФ е в размер на 1 403 037,49 лв.     Проектът предвижда чрез съвместни действия на социалните партньори да спомогне за адаптацията на целевите групи по процедурата – работодатели и заети лица, към условията на труд и икономическата среда, вследствие на икономическото преструктуриране, както и за подобряване на състоянието на работещите и работната среда.     Предвиденият по проекта нов модел за управление на човешките ресурси представлява способ/инструмент за развитие на социален капитал, чрез който се цели да се постигне подобрена мрежа за достъп на човешкия капитал в предприятията до ресурси за развитие, като професионална информация, юридическа информация, подкрепяща психологическа среда, здравна култура, сигурност на работната среда.   От своя страна развитият социален капитал ще доведе до ефективно решаване на проблеми в работния процес, споделяне на знания, подобряване на професионалното ниво чрез взаимно обучение, просоциално поведение, ангажираност към работния процес, доверие към работодателя, психологическа сигурност и като резултат – по-добро индивидуално и организационно представяне, оптимизиране на възможностите за работа на всяка възраст и вследствие на това – повишаване на продуктивността на предприятието.   По този начин ще се постигнат и специфичните цели на проекта, а именно: преодоляване на предизвикателствата пред работодателите по отношение управлението на човешките ресурси, породени от засилващото се текучество, негативните демографски тенденции, застаряването на работната сила; осигуряване и поддържане на работна среда, съобразена със специфичните потребности на различните генерации заети лица и оптимизираща възможностите за работа на заети лица от всяка възраст, което е и съдържателната цел на инвестиционен приоритет 7 на финансиращата програма – приспособяване на работниците, предприятията и предприемачите към промените.   Предвидените дейности по проекта са следните: - Комплексно проучване на състоянието на работната среда и ЧР сред голям кръг представители на целевите групи – работодатели и заети лица по разработена методология;   - Анализ на резултатите от проучването; Организиране на фокус групи с участието на заинтересовани страни/ браншови организации, уъркшоп с участие на чуждестранни експерти;   - Изготвяне на нов модел за управление на ЧР с цел развитие на устойчив социален капитал, Апробиране на новия модел - пилотно въвеждане;   - Междинна оценка на модела;   - Прецизиране и внедряване на модела в предприятия; Пилотни обучения на екипи за внедряване на модела;   - Мерки и действия за подобряване на социалния диалог;   - Изготвяне на информационен масив с електронно съдържание.    ", "date": "2019.12.03", "title": "КРИБ стартира проект за разработване на нов модел за управление на човешките ресурси"}
{"url": "http://epicenter.bg/article/Kosovo-se-otdelya-ot-energiynata-mrezha-na-Sarbiya/200495/4/0", "text": "Косовските и албанските електроразпределители KOСТТ и ОСТ подписаха споразумение в Тирана за създаване на съвместна енергийна система, съобщи БГНЕС, като се позова на местни косовски медии.  Споразумението ще сложи край на десетгодишната зависимост на Косово от електрическата мрежа на Сърбия.    Споразумението е подписано със знанието на Европейската мрежа от оператори на преносни системи (EМОПС) и се очаква да влезе в сила през април 2020 г.    Официален Белград все още не е коментирал.    Изпълнителният директор на KOСТT Илир Шала заяви, че с подписването на споразумението „Косово ще се откъсне от електромрежата на Сърбия (EMС) и ще стане част от OСТ“.    „Това е историческо споразумение за Косово и КОСТТ, защото досега като КОСТТ, ние бяхме част от регулаторния блок на ЕМС (Сърбия, Черна гора и Северна Македония). С подписването на споразумението и прилагането му през април 2020 г. определено ще напуснем сръбското регулаторно пространство и ще станем част от регулаторния блок с Албания“, каза Шала.    Изпълнителният директор на OСТ Скерди Дренова заяви, че споразумението “създава благоприятни условия за оптимално използване на производствените ресурси в рамките на блока”, съобщават косовските медии.    Сърбия и Косово подписаха договор за управление на електрическата мрежа през 2015 г., но споразумението така и не влезе в сила. Двете страни са придобили мрежата на Косово, изградена, докато Косово е било част от Сърбия.", "date": "2019.12.03", "title": "Косово се отделя от енергийната мрежа на Сърбия"}
{"url": "http://epicenter.bg/article/OPEK--Priklyuchi-zlatniyat-vek-na-dobiva-na-shistov-petrol-v-SASht-/200514/4/0", "text": "Министрите на Организацията на страните износителки на петрол смятат, че “златният век” на производството на шистов петрол в САЩ е приключил. Това съобщи агенция „Блумбърг“, позовавайки се на източници в ОПЕК.    Според членовете организацията през 2020 г. растежът на производството на шистов петрол в САЩ ще се забави в сравнение с предходния период.    Същата оценка, изтъква агенцията, имат и търговците на петрол. Анализаторите на Vitol Group очакват, че производството на петрол в САЩ от декември 2019 г. до декември 2020 г. ще се увеличи със 700 хиляди барела на ден, в сравнение с увеличение от 1,1 милиона барела от края на 2018 г. до края на 2019 г.    Забавянето на растежа обаче не означава неговото отсъствие. Докато американските независими компании, които добиват шистов нефт, обявяват намаляване на разходите, големите играчи вероятно ще продължат да увеличават производството си, отбелязва „Блумбърг“.    Освен това най-големият проблем за страните от ОПЕК не е американският шистов нефт, а цялостното увеличение на производството на „черно злато“ в страни като Бразилия и Норвегия, подчертава агенцията.    Споразумението на ОПЕК и редица страни извън организацията (ОПЕК +) за намаляване на добива на петрол е в сила от началото на 2017 г. Действието му многократно се удължава и условията са се променили.    В момента споразумението предвижда намаляване на производството с 1,2 милиона барела на ден от нивото от октомври 2018 г., от които 228 хиляди барела са в Русия, и е валидно до края на март 2020 г.    Следващата среща на представители на страните от ОПЕК +, на която трябва да се обсъди въпросът за разширяване на споразуменията, е насрочена за 5-6 декември.     ", "date": "2019.12.03", "title": "ОПЕК: Приключи златният век на добива на шистов петрол в САЩ "}
{"url": "http://epicenter.bg/article/Pusnaha-predsrochno-dvizhenieto-po-goreliya-viadukt-na-magistrala--quot-Struma-quot--/200539/4/0", "text": "Движението за всички превозни средства по виадукта над река Джерман при 62-ри км на АМ „Струма“ беше пуснато днес, предаде БНР.    Проверка на трасето до изгорелия виадукт направиха екипи на КАТ Пътна полиция и Областното пътно управление в Кюстендил.    Ремонтно-възстановителните дейности завършват близо месец по-рано от предвиденото, с което се осигурява нормалното преминаване в засегнатия участък край Дупница преди откриването на ски сезона в Банско и предстоящите коледни празници, съобщиха от АПИ.    На 13 август пожар, предизвикан от леснозапалими материали, складирани неправомерно в сервитута на съоръжението, нанесе конструктивни повреди на съоръжението. Бяха засегнати носимоспособността и експлоатационното му състояние.    Неотложните аварийно-ремонтни работи започнаха веднага след като беше одобрен изготвеният проект за реконструкция на съоръжението. Възстановени са засегнатите от пожара 17 колони, 2 ригела и 3 крайни греди. За да се укрепи конструкцията на съоръжението, е отстранен до здраво компрометираният от високата температура бетон на засегнатите стълбове и е положен торкретбетон (пръскан бетон).    Изградени са нови бетонови кожуси на пострадалите елементи. Ремонтирани са отводнителите и засегнатите лагери, подменена е дилатационната фуга на моста. Възстановени са тротоарни блокове.    Строително-монтажните работи са изпълнени от „ГБС– Инфраструктурно строителство“АД. Стойността на инвестираните средства е близо 1,8 млн. лв. с ДДС. Строителният надзор е изпълнен от „Пътинвест инженеринг“ АД. Стойността на техния договор е 60 000 лв. с ДДС.    От АПИ припомнят, че веднага след пожара Агенция „Пътна инфраструктура“ внесе сигнал в Районната прокуратура – Дупница срещу собственика на предприятието „Феникс Дупница“ ООД, направил нерегламентираното сметище и предизвикало пожара. Сега, след завършване на аварийно-възстановителните дейности, агенцията ще предяви иск към него за възстановяване на сумите, вложени в ремонта на съоръжението.  ", "date": "2019.12.03", "title": "Пуснаха предсрочно движението по горелия виадукт на магистрала \"Струма\" "}
{"url": "http://epicenter.bg/article/Zadarzhaha-mazh--obyaven-za-obshtodarzhavno-izdirvane-s-vlyazla-v-sila-prisada/200492/3/0", "text": "от служители на сектор „Противодействие на криминалната престъпност“, съобщиха от полицията. 63-годишният мъж е обявен за издирване с телеграма по описа на ГДНП във връзка с влязла  Регистриран е в   Мъжът е предаден за конвоиране до затвора. Уведомени са инициаторите на издирването.", "date": "2019.12.03", "title": "Задържаха мъж, обявен за общодържавно издирване с влязла в сила присъда"}
{"url": "http://epicenter.bg/article/17-godishno-momiche-e-pochinalo-sled-razhdane-v-bolnitsata-v-Panagyurishte/200501/3/0", "text": "17-годишната Мария Димитрова е починала след раждане в болницата в Панагюрище, съобщи за Агенция \"Фокус\" бащата на починалото момиче Огнян Янев.   Той обясни, че дъщеря му е постъпила в лечебното заведение на 27 ноември. Родила е момченце чрез секцио.   \"След раждането се чувстваше добре, ходихме да я видим. Кръсти детето на моето име - Огнян. На другия ден отидохме на свиждане. Тя видя бебето, радваше се, беше добре. На следващия ден следобед майка й отиде до болницата, за да я види. Тя отново беше добре. Вечерта получихме телефонно обаждане към 21.00 часа, че дъщеря ни е настанена в Интензивното отделение и е зле. Ходих в кабинета на лекаря, който беше водил раждането, за да му кажа, че тя не е е добре. Той ми каза, че тя е здрава и няма да има проблеми. Освен това ми каза да дойда сутринта, за да се уверя, че е здрава. Прибрах се вкъщи, на следващия ден сутринта се обадиха от болницата, за да ни кажат, че Мария е починала\", каза също Янев.   Той допълни, че не са им позволили да я видят, не им е обяснено и от какво е починала. \"Обадиха ми се от Пловдив, че тялото е там в моргата на болница \"Свети Георги\". Там се молихме на лекарите да ни позволят да я видим, но отново не ни разрешиха\", каза също Янев.   Бащата уточни, че е получил обаждане и от разследващ полицай, който е обяснил, че за сега не могат да погребат детето си.   МБАЛ „Уни Хоспитал“ - Панагюрище, изказва най-искрените си съболезнования за загубата на Мария Димитрова на нейните близки, съобщиха от лечебното заведение. Мария е била пациентка на лечебното заведение, потвърждават от здравното заведение. Тя постъпва на 27 ноември за спешно цезарово сечение. Въпреки всички положени грижи и усилия от медицинските специалисти, на 28 ноември вечерта пациентката почива. Близките са уведомени своевременно – рано сутринта на 29 ноември, след което е назначена съдебно-медицинска експертиза. Пациентката е непълнолетна и затова повече подробности за състоянието ѝ не могат да бъдат давани, уточняват от болницата.   Образувано е досъдебно производство по случая с починалата 17-годишна родилка в болницата в Панагюрище, съобщи говорителят на Окръжна прокуратура - Пазарджик Пламен Пантов. Той обясни, че е извършен оглед от следовател, иззети са медицинските документи, свързани с лечението на починалата жена. „Назначена е комплексна експертиза от 3 вещи лица, която да определи причините за настъпването на смъртта. Същата не е изготвена и за по-нататъшния ход на разследването трябва да се изчака резултата от нея\", коментира Пантов.   Той допълни, че докато не стане готова експертизата тялото на 17-годишната Мария Димитрова няма да бъде освободено. „Разбираме, че на хората им е тежко, но трябва да приключи експертизата. Очакваме до две седмици това да стане\", уточни Пантов.", "date": "2019.12.03", "title": "17-годишно момиче е починало след раждане в болницата в Панагюрище"}
{"url": "http://epicenter.bg/article/Razbiha-kanal-za-targoviya-s-kulturni-tsennosti-v-Plovdiv/200522/3/0", "text": "Криминална полиция към ОД на МВР в Пловдив разби канал за незаконна търговия с археологически ценности, иззети са 877 антични монети, а двама мъже са задържани по случая.  Това съобщава окръжният прокурор на Пловдив Румен Попов.   Акцията е извършена в неделя по оперативна разработка, със съдействието на Окръжна прокуратура и с използване на Специални разузнавателни средства /СРС/. Двамата са арестувани в Пловдив в момент на извършване на сделка и вече са със 72-часова мярка \"задържани под стража\". Повдигнати са им обвинения за две отделни престъпления - че са държали археологически културни ценности, на единия - че е разпространявал, а другия - че е получил същите, каза още Румен Попов.   Окръжният прокурор уточни, че са извършени множество претърсвания и изземвания на различни адреси в София, Пловдив, Стамболийски, Асеновград и в още един областен град. До момента е установено, че монетите са автентични, като една малка част от тях са реплики и са от всички исторически епохи - от Античността, от римския период, от Средновековието и са от бронз, сребро и злато. Някои от тях, по данни на специалистите, са с изключителна историческа стойност и са по-скъпи, а на друга част тепърва ще се изяснява произхода, добави Попов, като определи акцията като сериозен успех от страна на пловдивската полиция.    Операцията е извършена на база оперативно значима информация за лица, които изкупуват антични монети и предмети с културно-историческа стойност, които продават на трето лице, което от своя страна ги изнася и предлага в чужбина, добави директорът на полицията старши комисар Йордан Рогачев, цитиран от БТА.   Задържаните са на 44 и 49 години от Пловдив и София и нямат до момента криминални прояви, уточни той. Вследствие на продължаваните претърсвания се очаква броят на античните монети и предмети да нахвърли 1000. Те са бивши иманяри, които, по думите на Румен Попов са минали на \"по-горно ниво\" в йерархията - изкупуват иманярски находки от цялата страна, които след това пласират зад граница. ", "date": "2019.12.03", "title": "Разбиха канал за търговия с културни ценности в Пловдив"}
{"url": "http://epicenter.bg/article/Semeystvo-ot-Plovdiv-iztochvalo-NOI-chrez-izvarshvane-na-pensionni-uslugi/200531/3/0", "text": "Семейство от Пловдив, източвало НОИ чрез извършване на пенсионни услуги, е било задържано след множество жалби на физически лица и по информация от Териториалната дирекция на Осигурителния институт. Това съобщи на брифинг директорът на ОДМВР Пловдив старши комисар Йордан Рогачев, предаде Агенция „Фокус”.   Той уточни, че при вчерашната акция са били претърсени 6 адреса, при което са били иззети празни бланки, печати, трудови книжки и 7900 лева. В мазето на обвиняемите са били открити и 169 пенсионни преписки, които са били наводнени, както и нови такива.    62-годишната жена, която е в основата на измамата, е бивша служителка на НОИ. Тя е работила там от 1985 година, а през 1992 година бива уволнена, като през 1994 година съдът я връща отново. Повечето от пострадалите са водили дела с НОИ, след като не са получавали очакваната пенсия. Освен нея, в схемата участвал мъжът с който тя живеела на семейни начала, както и дъщеря ѝ. И тримата са задържани.   Директорът на полицията в Пловдив старши комисар Рогачев каза още, че през 2013 година е имало заявена кражба на 116 преписки от НОИ, като всички изчезнали досиета са били под контрола на обвиняемата. Освен това е установено, че нито едно от ощетените лица не е участвало доброволно в схемата. Тепърва ще се идентифицират досиетата, открити в мазето на семейството, тъй като те са унищожени от водата.   Размерът на измамата е около 3 милиона лева. Измамените са поне 18 души, чиито пари не са били внесени в Националния осигурителен институт, а в сметките на измамниците.    За това престъпление Законът предвижда от 1 до 8 години лишаване от свобода и конфискация на имуществото.", "date": "2019.12.03", "title": "Семейство от Пловдив източвало НОИ чрез извършване на пенсионни услуги"}
{"url": "http://epicenter.bg/article/Evropol-sprya-nad-30-000-piratski-sayta/200534/3/0", "text": "Европол спря 30 506 уеб страници, разпространяващи фалшиво и пиратско съдържание в интернет.   Операцията е проведена съвместно с Европейския съюз и САЩ и  е имала за цел да спре разпространението на фалшиви фармацевтични продукти и лекарства, както и пиратски филми, музика, софтуер, електроника и други фалшиви стоки.   В хода й са арестувани трима души. Иззети са над 26 000 луксозни продукти – дрехи и парфюми, 363 литра нелегален алкохол и техника. Разследващите установиха и замразиха над 150 000 евро в няколко банкови сметки и онлайн платформи за разплащане.   Акцията e чacт мaщaбния пpoeĸт Ореrаtіоn Іn Оur Ѕіtеѕ, ĸoйтo cтapтиpa пpeз 2014 гoдинa и цели дa нaпpaви Глoбaлнaтa мpeжa пo-бeзoпacнa.  ", "date": "2019.12.03", "title": "Европол спря над 30 000 пиратски сайта"}
{"url": "http://epicenter.bg/article/Laura-Kyoveshi--Evropeyskata-prokuratura-tryabva-da-bade-nezavisima-i-silna-/200542/3/0", "text": "Приемането на регламента за създаването на европейска прокуратура е историческо достижение. Европейската прокуратура е основна стъпка в интегрирането на съдебната система. За мен е огромна чест да бъда първият главен прокурор на Европейския съюз, знам че и очакванията на гражданите са много високи. Това каза европейският главен прокурор Лаура Кьовеши по време на дискусията в Брюксел за създаване на обща европейска стратегия за борба с корупцията и организираната престъпност, предаде репортер на Novini.bg. В дискусията участва и избраният за главен прокурор на Република България Иван Гешев.    На базата на предходния ми опит считам, че за да бъдем ефективни в борбата с корупцията, има едни основни общи изисквания - да е независима съдебната система, да има специална структура за разследване на корупцията, да икма законодателство със съответниоте ефективни инструменти, да се изземват печалбите от престъпна дейност, да има превантивна дейност, образование, да се сменя манталитета и да се увеличава доверието в институциите, които работят в областта на борба с корупцията. Когато европейската прокуратура започне да действа, тя трябва да разследва ефективно измами и да търси възстановяване на щетите. Но няма да можем да намалим измамите само с разследване и присъди, трябва да има и превантивна дейност. Трябва да се даде възможност да се разработят процедури за избягване на престъпления, заяви Кьовеши.    Извършването на разследване по един ефективен начин ще налага и механизъм с кординация. Ще сключим споразумения с Европол и Евроджъст. Моята препоръка е обща – трябва да сме последователни, Европейската прокуратурата трябва да бъде включена, където има съмнения за източване на европейски фондове, посочи европейският главен прокурор.    За да стане прокуратурата действаща, навреме трябва да се приложи на национално ниво регламентът за европейската прокуратура, да има споразумения със страните членки, да има яснота как ще се осъществява подкрепата на всеки от делегираните прокурори, а и да се набере оперативен персонал. По сегашната бюджетна рамка все оше нямаме достатъчно персонал, затова ни трябват и повече ресурси. Трябва да се запитаме дали искаме прокуратура само за да кажем, че има прокуратура, или искаме тя да работи ефективно. Ефективната работа можем да постигнем само като работим като екип, коментира Кьовеши.    Знаем, че ще сблъскаме с много силни и опасни хора, затова Европейската прокуратура трябва да бъде независима и силна. Ще защитаваме европейските ценности и европейските интереси, каза още Лаура Кьовеши.  ", "date": "2019.12.03", "title": "Лаура Кьовеши пред Иван Гешев: Европейската прокуратура трябва да бъде независима и силна "}
{"url": "http://epicenter.bg/article/Geshev-v-Bryuksel--Obshtata-evropeyska-strategiya-za-borba-s-koruptsiyata-e-s-osobena-vazhnost-/200549/3/0", "text": " и пълното изпълнение на 17 ключови препоръки, формулирани от Европейската комисия през 2017 година, намерили обективен израз и в последния доклад на Комисията от октомври 2019 година. Това каза новият главен прокурор Иван Гешев по време на дискусията в Брюксел за създаване на обща европейска стратегия за борба с корупцията и организираната престъпност, предаде репортер на Novini.bg. Тя бе организирана по инициатива на евродепутата от ГЕРБ/ЕНП Емил Радев.       Създаването на обща европейска стратегия за борба с корупцията и организираната престъпност е с особена важност и с актуално звучене с оглед на бързите темпове на глобализация, миграционните процеси и развитието на международните търговски взаимоотношения, както и на предизвикателствата, пред които е изправена европейската прокуратура.   Улесняването чрез тези процеси на транснационалната престъпност, която контролира наркотрафика, контрабандата на стоки, трафика на хора и оръжия, прането на пари изправя пред сериозно изпитание не само службите за сигурност и полицията, но и правоприлагащите органи, добави той.     е възможно само чрез ускоряване и разширяване на обема на споделена информация, взаимно признаване на резултатите от процесуалните действия, извършени в рамките на предприетите разследвания и използване на събраните доказателства. Приемането на общи решения в областта на наказателното законодателство е гаранция за правна сигурност и равенство на гражданите пред закона. То трябва да бъде насочено към съгласувано функциониране на наказателно-правните системи, така че да не позволи извършителите на престъпления да се възползват от свободното движение в рамките на Съюза, за да избегнат адекватни санкции, посочи Гешев.     проведени под ръководството на прокурори от Специализираната прокуратура, между които е първата операция в Европейския съюз срещу нерегламнтирани парични преводи в особено големи размери по метода \"хавала\", целящ финансирането на тероризъм. Изключително добър резултат е постигнат и при най-мащабната операция на полицейски съдебни служители за 2017 година, под названието \"Халифакс\", насочена към неутрализирането на международна мрежа на трафик на хора, посочи Иван Гешев.     между правоохранителните и правоприлагащите органи не само в рамките на Европейския съюз, но и извън него, каза още новият главен прокурор.     Позволете ми най-напред да благодаря за поканата да участвам в днешното изслушване на Комисията по граждански свободи, правосъдие и вътрешни работи (LIBE) на Европейския парламент на тема: \"Към обща стратегия на ЕС за борбата с корупцията и организираната престъпност – укрепване на инструментите и засилване на сътрудничеството между съответните участници\".    Не мога да скрия пред вас, че приемам тази покана и като оценка за положените усилия и постигнатите от България устойчиви резултати при изпълнение на шестте показателя по Механизма за сътрудничество и проверка в областта на съдебната реформа и противодействието на организираната престъпност и корупцията, и пълното изпълнение на 17 ключови препоръки, формулирани от ЕК през януари 2017 г. , намерили обективен израз и в последния доклад на Комисията от м. октомври 2019 г.    Създаването на Обща стратегия за противодействие на корупцията и организираната престъпност е от особена важност и с актуално звучене на фона на бързите темпове на глобализация, миграционните процеси и развитието на международните търговски взаимоотношения, както и на предизвикателствата, пред които е изправена Европейската прокуратура.    Напредъкът на ЕС в постигането на общата цел за свободно движение на хора, стоки, услуги и капитали има своето отражение в наказателно правен аспект. Улесняването чрез тези процеси на транснационалната престъпност, която контролира наркотрафика, контрабандата на стоки, трафика на хора и оръжия, прането на пари, поставя пред сериозно изпитание не само службите за сигурност и полицията, но и правоприлагащите органи.    Преодоляването на пречките пред практическото сътрудничество между държавите – членки и повишаването на ефективността в противодействието на престъпленията с транснационален характер е възможно само чрез:    - ускоряване и разширяване на обмена на споделена информация,  - взаимно признаване на резултатите от процесуалните действия, извършени в рамките на предприето разследване,  - използване на събраните доказателства.    Приемането на общи решения в областта на наказателното законодателство е гаранция за правната сигурност и равенството на гражданите пред закона. То трябва да е насочено към съгласувано функциониране на наказателноправните системи, така че да не позволи на извършители на престъпления да се възползват от свободното движение в рамките на Съюза, за да избегнат адекватни санкции, както и да се гарантира еднаква защита на жертвите на престъпления.    Република България е една от седемте държави – членки на ЕС инициирали приемане на директивата на Европейския парламент и на Съвета относно Европейската заповед за разследване по дела от наказателен характер. Новият подход е основан на принципа на взаимно признаване, при зачитане на традиционната система за международна правна помощ и обхваща всички видове доказателства. Регламентирани са срокове за изпълнение, ограничени са основанията за отлагане и отказ за признаване, което значително улеснява разследванията на престъпления с международен елемент.    Изключително активно от ръководството на Прокуратурата бе подкрепен и предложеният от Европейската комисия пакет от законодателни мерки, включващ регламента за създаване на Европейска прокуратура (EPPO – European Public Prosecutors Office) и регламента за създаване на Европейска агенция за сътрудничество в наказателното правосъдие (Eurojust).    Ефективен инструмент за сътрудничество в трансграничните казуси са координираните от представителите на Евроюст съвместни екипи за разследване. В доклада на Евроюст за 2017 г. като положителна практика за координиращи съвместни екипи за разследване на организирани престъпни групи, свързани с трафика на хора и изпирането на пари, са посочени две международни операции \"Палма\" и \"Леедарм\" с участието на Холандия, Белгия и България.    Успешното международно сътрудничество с Европол и активната координационна подкрепа на представителите на Евроюст са в основата на повече от 10 съвместни международни операции, проведени под ръководството на прокурори от Специализираната прокуратура през настоящата 2019 г., с компетентните органи на Конфедерация Швейцария, Кралство Норвегия, Република Франция, Обединено Кралство Великобритания и Северна Ирландия, между които първата операция в ЕС под названието \"Браун\" срещу нерегламентирани парични преводи в особено големи размери по т.нар. метод \"ХАВАЛА\", целящ финансирането на тероризъм. Изключително добър резултат бе постигнат и при най-мащабната операция на полицейски и съдебни служби за 2017 година под названието \"Халифакс\" насочена към неутрализирането на международна мрежа за трафик на хора. Той стана възможен като следствие от работата на съвместен екип за разследване от България, Белгия, Великобритания, Франция и Холандия чиято работа бе подкрепена от Евроюст и Европол, както и от германските полицейски и съдебни служби.    Споделянето на професионален опит и добри практики, обсъждането на законодателни инициативи и оценката на въздействието на вече приети законодателни решения в областта на трансграничното сътрудничество в рамките на Консултативния форум на главните прокурори на ЕС е възможност, която успешно се ползва и от българската прокуратура за повишаване на ефективността при координацията и съвместното сътрудничество с компетентните органи не само на държавите членки на ЕС, участващи при разследвания на тежката организирана престъпност и корупцията.    Най-ефективен сред използваните инструменти за съдебно сътрудничество за улесняване на разследванията и наказателните производства при събирането и предаването на доказателства е директният контакт между правоприлагащите, правоохранителните и правораздавателните органи, / както в, така и извън ЕС / подобряващ ефективността и ефикасността на трансграничното сътрудничество за противодействие на престъпността. Затова и Прокуратурата на Република България е страна по двустранни споразумения за сътрудничество и с прокуратури на страни извън ЕС като Турция, Сърбия, Северна Македония, Черна гора.Това е практика, която Прокуратурата на Република България смята да доразвива в следващите години.    Възможностите за трансгранично сътрудничество при обмена на информация, съхранявана в централизираните регистри на банковите институции, ще се разширят значително с предвидените в Директивата на Европейския парламент и на Съвета за установяване на правила, с които се улеснява използването на финансова и друга информация за предотвратяването, разкриването, разследването или наказателното преследване на определени престъпления, и за отмяна на Решение 2000/642/ПВР на Съвета и ще позволят навременното идентифициране, проследяване и обезпечаване /замразяване/ на свързани с престъпната дейност активи, с оглед последващото им конфискуване.    Като благодаря още веднъж за предоставената ми възможност да изложа пред вас позицията на Прокуратурата на Република България за необходимостта от разширяване инструментите на трансгранично сътрудничество в борбата срещу организираната престъпност и корупцията, чрез приемане на обща стратегия, която да обедини всички мерки за превенция и контрол на европейско равнище, изразявам надежда, че дискусиите в професионалната общност при уеднаквяване на правилата ще имат съществена добавена стойност към националните позиции.    ", "date": "2019.12.03", "title": "Гешев в Брюксел: Общата европейска стратегия за борба с корупцията е с особена важност (ОБНОВЕНА)"}
{"url": "http://epicenter.bg/article/KNSB-dalboko-sazhalyama-za-ostavkata-na-Biser-Petkov--Beshe-otgovoren-i-mnogo-podtotven-/200532/2/0", "text": "Ръководството на КНСБ изразява своето дълбоко съжаление за решението да бъде освободен досегашният социален министър Бисер Петков. За синдиката тое е бил отговорен, диалогичен и много професионално подготвен в сферата, която ръководи.    \"Конфедерацията на независимите синдикати в България изразява своята благодарност към Петков за съдържателното социално сътрудничество, уважителното отношение към ангажиментите и отговорностите на синдиката като защитник на интересите на работеща България и за всичко, което беше постигнато във времето на неговото управление. Ръководството на КНСБ желае на Петков здраве и много успехи и удовлетворение в бъдещото му поприще и се надява, че със своята експертиза той ще продължи да бъде полезен на обществения дебат по въпроси със социален характер\", се казва в изявление на синдиката.    В позицията се казва също, че естествен прерогатив на премиера е да си подбира хората, на които ще разчита в изпълнението на политическата програма на управляващите. Но статутът на министър на труда е особена позиция, за която добрият тон, взаимно уважение и духът на партньорство, по дълбокото убеждение на Конфедерацията, налагат и предварителни консултации и изслушване на представителните социални партньори, доколкото и те имат определени отговорности в социалната сфера.    Конфедерацията на независимите синдикати посреща с надежда, претенции и големи очаквания новоизбрания министър на труда и социалната политика – Деница Сачева и пожелава на нея и на целия й екип.", "date": "2019.12.03", "title": "КНСБ дълбоко съжалява за оставката на Бисер Петков: Беше отговорен човек и много подтотвен! "}
{"url": "http://epicenter.bg/article/Kmetat-Dimitar-Nikolov-obyavi-Nikulden-za-neucheben-den-v-Burgas-/200533/2/98", "text": "Кметът Димитър Николов обяви 6 декември, петък, за неучебен ден. Заповедта му важи за всички училища на територията на общината. Така децата масово ще могат да се включат в многобройните събития и да допринесат за празничната атмосфера в този специален за всички бургазлии ден, съобщиха от общината.    \"Бургасбус\" също ще направи жест към всички свои клиенти, подкрепен от Общината. На 6 декември автобусите в градския транспорт ще возят безплатно от 16.00 часа до последните редовни курсове за деня. Затова оставете автомобилите пред своите домове и елате в центъра да се веселим заедно! Големият празничен концерт на площад \"Тройката\" започва в 17.30 часа, а запалването на елхата ще бъде около 18.00 часа, допълват от общината.    Синята зона също ще почива на Никулден.    6 декември ще е ден на отворените врати за всички бургаски музеи и Библиотеката. Възползвайте се и разгледайте безплатно интересните експозиции на Археологическия, Историческия, Природонаучния и Етнографския музей в часовете от 10.00 до 16.00. В същия диапазон можете да посетите регионалната библиотека \"Пейо Яворов\" на ул. \"Богориди\" и да си извадите безплатно едногодишна читателска карта.    На Никулден с вход свободен ще работят още Авиомузеят в кв. \"Сарафово\" - от 09.00 до 17.00 часа, \"Акве Калиде\" - от 08.30 до 17.30 с безплатна 3Д прожекция в Сюлеймановата баня на всеки кръгъл час, БХГ \"Петко Задгорски\" и галерия \"Георги Баев\".    Община Бургас, \"Бургасбус\", бургаските музейни и библиотечни работници ви пожелават весел празник!  ", "date": "2019.12.03", "title": "Кметът Димитър Николов обяви Никулден за неучебен ден в Бургас "}
{"url": "http://epicenter.bg/article/Mincho-Koralski--Denitsa-Sacheva-ne-e-sluchaen-chovek-za-sotsialnata-sistema--neka---pozhelaem-uspeh/200535/2/0", "text": "Времето ще покажае дали Деница Сачева ще е по-добър министър от Бисер Петков. Да ѝ пожелаем успех. Тя не е случаен човек за системата и за мен изборът на премиера Бойко Борисов не е случаен.    Това каза в предаването \"Плюс минус\" по Нова телевизия изпълнителният директор на Агенцията за хора с увреждания и бивш социален министър Минчо Коралски. Той коментира избора на Деница Сачева за министър на труда и социалната политика на мястото на Бисер Петков.   \"2018 година беше една много тежка година за социалната област. Подготвяха се три закона - Закон за хората с увреждания, Закон за личната помощ и Закона за социалните услуги. Имаше много протести и недоволство, но законите вече са факт. Законите за хората с увреждани и личната помощ действат от средата на тази година. Истинските резултати от тях ще можем да ги видим в средата на 2020 година. Тогава ще можем да търсим решенията на конкретните проблеми. Човек трябва да има сериозна фантазия, за да открие в Закона за социалната помощ текстове, в които се говори за извеждане на деца от семействата. Няма нищо такова в този закон. Тези твърдения са един популизъм. По този закон има много строг контрол. Няма как да се говори и за кражба на средства по него\", категоричен бе Минчо Коралски.  ", "date": "2019.12.03", "title": "Минчо Коралски: Деница Сачева не е случаен човек за социалната система, нека ѝ пожелаем успех"}
{"url": "http://epicenter.bg/article/Dzhambazki--Petitsiyata-sreshtu-AM--quot-Struma-quot--beshe-izpolzvana-ot-partii-i-falshivi-ekolozi/200537/2/0", "text": "Петицията срещу АМ \"Струма\" беше използвана от политически партии и фалшиви еколози. Този кръг се опитва да спре не само АМ \"Струма\", но и лифтовете в България. Това заяви от Брюксел за предаването \"Плюс-минус\" по Нова телевизия евродепутатът от ЕКР и зам.-председател на ВМРО Ангел Джамбазки.    Припомняме, че вчера Комисията по петициите в ЕП затвори петиция срещу изграждането на автомагистрала \"Струма\" през Кресненското дефиле.   \"Изказаха се безумни неща за магистралата. Безумно е да се мисли, че ще се стига по-бавно по новото трасе. Не им се получи – това е добрата новина\", каза още той.    \"Предложеният вариант с рехабилитация на трасето е най-изпълнимият, според експерти. ЕК заяви, че ще изисква България да изпълни приетите норми за изграждането\", допълни Джамбазки.  Евродепутатът коментира и темата за Истанбулската конвенция:    \"Бях против резолюцията, българското общество е против този документ. Този документ мимикрира защита на нечии права, но насажда джендър идеология. Тези бюрократи се опитват да прокарват неща, които не са тяхна работа. Българското общество и парламент не приема конвенцията\", разкри Джамбазки.    Ангел Джамбазки коментира и срещата в Лондон за годишнината на НАТО, на която ще присъстват и американският президент Доналд Тръмп и френският му колега Еманюел Макрон. Припомняме, че френският президент заяви, че НАТО е в \"мозъчна смърт\".    \"Дебатът за НАТО е реален. Макрон надскочи своя политически ръст, а в него прозира новия Наполеон. Той иска да изключи Балканите, но включва Северна Африка. Той предпочете африканските мигранти, преди българите. Явно не е разбрал, че ние сме в ЕС. Макрон заби шумен шамар на разградската десница, която го представяше\", завърши Джамбазки.", "date": "2019.12.03", "title": "Джамбазки: Петицията срещу АМ \"Струма\" беше използвана от партии и фалшиви еколози"}
{"url": "http://epicenter.bg/article/Parlamentat-prie-na-vtoro-chetene-Zakona-za-NZOK-za-2020-g-/200538/2/0", "text": "Парламентът прие на второ четене Закона за НЗОК за 2020 г., предаде репортер на Агенция „Фокус“. Общата сума на разходите и трансферите по бюджета на Касата за следващата година е 4, 7 млрд. лв.    Първоначалният вариант на бюджета претърпя промени. Първоначално парите за здравноосигурителни плащания за първична извънболнична помощ бяха 244 млн. лв., за специализирана извънболнична помощ – 264 млн. лв., а за медико-диагностична дейност – 94 млн. лв.   Между двете четения постъпи предложение на ГЕРБ парите да бъдат увеличени. 6 млн. лв.допълнително бяха отпуснати от резерва за здравноосигурителни плащания за първична извънболнична медицинска помощ, 3 млн. лв. за здравноосигурителни плащания за специализирана извънболнична меицинска помощ и 3 млн. лв. за здравноосигурителни плащания за медико-диагностична дейност.    Депутатите преразпределиха 99, 9 млн. лв. за лекарствени продукти. Предложението бе направено от депутата от ГЕРБ Александър Иванов. \"За\" него гласуваха 108 народни представители, \"против\" - 64 и без \"против\", с което то бе прието. Парите бяха предвидени за лекарства, които са изключение от общия механизъм за даване на отстъпки. Средствата за това изключение бяха в размер на 99,9 млн. лв. От ГЕРБ обаче оттеглиха този текст и това наложи преразпределянето на парите. 68 млн. лв отидоха за лекарствени продукти, медицински изделия и диетични храни за специализирани медицинсски грижи и за домашно лечение на територията на страната. 31, 9 млн. лв. бяха разпраделени за лекарствени продукти за лечение на злокачествени заболявания и лекарствени продукти при животозасращаващи кръвоизливи и спешни оперативни и инвазивни интервенции при пациенти с вродени коагулопатии, в условията на болничната медицинска помощ, които НЗОК заплаща извън стойността на оказваните медицински услуги.    Депутатите решиха започналото лечение на онкологични и онкохематологични заболявания преди навършване на 18-годишна възраст да продължи да се заплаща до приключането му. Промените са заложени в преходни и заключителни разпоредби на Закона за здравето. От БСП предлагаха лечението на децата да продължи в същото болнично заведение, в което е започнало. Предложението на опозицията бе отхвърлено.    Народните представители запазиха размерът на 8 % здравна вноска.  Законът за бюджета на НЗОК влиза в сила от 1 януари 2020 г.", "date": "2019.12.03", "title": "Парламентът прие на второ четене Закона за НЗОК за 2020 г."}
{"url": "http://epicenter.bg/article/Parvan-Simeonov--Sartsevinata-na-upravlenieto-na-Borisov-e-komunikatsiyata/200541/2/0", "text": "Деница Сачева бе избрана за министър на труда и социалната политика, напомня в репортаж БНР. Тя бе подкрепена от парламентарните групи на ГЕРБ и \"Обединени патриоти\". Против бяха депутатите от ДПС и БСП. По-рано днес парламентът прие оставката на Бисер Петков като социален министър.  \"Характерното за министрите в правителствата на Бойко Борисов е това, че, ако те се справят добре със своите задачи, но не са в състояние да овладеят стихийни, организирани атаки срещу правителството, това е най-сигурният показател, спрямо който те се оценяват\", каза пред БНР проф. Антоний Гълъбов. Той припомни атаките срещу т.нар. Истанбулска конвенция и срещу Стратегията за детето, които са в зоната на отговорност на социалния министър - тогава Бисер Петков.    По думите му премиерът държи на това министрите му да поемат отговорност за \"управлението на обществените очаквания и комуникирането на реформата\".    Според проф. Гълъбов претенциите към работата на Бисер Петков са били не толкова заради работата със самите заинтересовани групи, колкото заради комуникациите през медиите - към обществото. \"В това отношение г-жа Сачева има много дълъг опит в публичните комуникации, така че, струва ми се, тя ще успее да компенсира това, което липсваше на един добър професионалист, като г-н Петков\", коментира той в предаването \"Нещо повече\" по \"Хоризонт\".    Проф. Гълъбов предположи, че Борисов разчита да даде нов тласък на социалната политика, тъй като в последните години тя получава повече финансиране.    \"Законът за социалното подпомагане е добър закон, изработен много внимателно от експертите на министерството, с много активната позиция на министър Петков. Този закон обаче в момента трябва да бъде опазен от поредните популистки атаки, които се насочиха срещу него. Важно е той да започне да променя средата, в която се формират самите социални работници. Да доведе до преосмисляне на серия от социални услуги, включително до разпределението им в териториален план и осигуряване на финансиране за тях\", смята проф. Антоний Гълъбов.    Според социолога Първан Симеонов рокадата в социалното министерство е заради натрупани проблеми във ведомството и уточни, че не е посочен от премиера, а и не се откроява конкретен повод за това.    \"Борисов, може би, беше решил, че Бисер Петков е слаб комуникатор\", каза социологът и добави, че Деница Сачева е човек, който е добър комуникатор.    Той коментира в предаването \"Нещо повече\" по \"Хоризонт\", че сърцевината на управлението на Борисов е комуникацията.        Според проф. Антоний Гълъбов ДПС се премества по-близо до управлението, след като коалицията на Обединените патриоти е изгубила баланс. \"ДПС придоби допълнителна тежест с центробежните сили при Патриотите\", категоричен бе той и прогнозира, че ДПС няма да предприеме радикални действия срещу управлението.    По думите на Гълъбов след местните избори е намаляла вероятността от предизвикване на правителствена и парламентарна криза.    Според Първан Симеонов след няколко изборни победи и след срещата във Вашингтон Бойко Борисов се чувства сигурен за управлението си - че ще има пълен мандат. \"Това го кара да действа по свой собствен план. Вероятно на много места в партията - в местни структури - той вероятно ще направи рестарт\", коментира той.    По думите на Симеонов Борисов все още не е успял да си вземе партията от Цветан Цветанов: \"В някои местни структури май не успя преди местните избори Борисов да реши нещата\".    Социологът коментира още, че много често големият партньор в управляващата коалиция (ГЕРБ - бел.ред.) се разтоварва от отговорност през Патриотите, което е голям проблем за малкия коалиционен партньор.    Симеонов посочи като евентуален капан за управлението на Борисов - спокойствието: \"Най-големи грешки са правили, когато са били най-спокойни за управлението си и са подценявали ситуацията\", категоричен бе Първан Симеонов.  ", "date": "2019.12.03", "title": "Първан Симеонов: Сърцевината на управлението на Борисов е комуникацията"}
{"url": "http://epicenter.bg/article/D-r-Daniela-Daritkova--V-byudzheta-na-NZOK-ima-400-mln--lv--poveche/200543/2/0", "text": "В бюджета на НЗОК има 400 млн. лв. повече за здравноосигурителни плащания, което дава възможност реформата да се осъществи. Това каза председателят на Здравна комисия и на ПГ на ГЕРБ д-р Даниела Дариткова пред журналисти след като приеха бюджета на НЗОК за 2020 г., предаде Агенция \"Фокус\". \"В бюджета на НЗОК има 400 млн. лв. повече за здравноосигурителни плащания. Това дава възможност сега преговорите с БЛС да започнат по темата цени и обеми, съдържание на клинични пътеки, цени на клинични пътеки, цени на дейности в извънболничната медицинска помощ. Този увеличен бюджет дава възможност реформата да се осъществи от гледна точка на съсловните организации\", каза д-р Дариткова.    Тя посочи, че промяната от първоначално внесеният бюджет е, че са предвидили 6 млн. лв. повече за плащания за първична извънболнична медицинска помощ, 3 млн. повече за специализирана извънболнична медицинска помощ и толкова за изследвания в извънболничната медицинска помощ. Смятам, че една такава рамка на бюджета дава възможност да се направят и подобрения. Винаги сме твърдяли, че реформата в сферата на здравеопазването трябва да бъде нереволюционна, а поетапна. Смятам, че следващата година ще имаме една гарантирана финансова устойчивост на системата на здравноосигурителните плащания\", каза още д-р Дариткова.    По отношение на парите за лечение на българите в чужбина, , д-р Дариткова обясни, че ръководството на НЗОК е провела преговори с чуждите каси. \"Доста голяма част от средствата, които бяха дължими се плануваха и бяха изплатени през тази година. Така че за следващата година, тези средства за в рамките на очакваните параметри за такъв разход. Като председател на Комисията по здравеопазване очаквам и предложение от ръководството на НЗОК за оптимизиране на механизмите, по които български здравноосигурени граждани попадат за лечение в чужди лечебни заведения. Там смятам, че наистина има какво да се желае. Това трябва да се случва само когато дадена медицинска помощ не може да се осъществи на територията на България. В случаите, когато е по спешност, тогава може да се осигури плащане впоследствие. Имаме обещание от ръководството на Касата, че ще има предложения в тази посока\", допълни още д-р Даниела Дариткова.   \"Имаше дълбоко неразбиране на предложенията, които бяха направени от страна на НЗОК. Чрез Закона за бюджета на Касата се промени Законът за здравното осигуряване и се разписа механизъм, по който притежателите на разрешителни за употреба - фармацевтичните фирми, ще връщат средства над рамката на бюджета, за която те се договорят с НЗОК. Това е много важен механизъм, който досега функицонираше на ниво подзаконов нормативен акт - наредба. Сега го записваме в Закон, защото за нас е много важно да нямаме ексесивен ръст на разходите за лекарства. От друга страна, достъпът на българските граждани до всички лекарствени продукти ще бъде гарантиран. В първоначалния вариант на бюджета се беше предвидило едно изключение за лекарства по списък, които трябваше да се определят от Надзорния съвет на касата. Ние преценихме, че подобно изключение ще създаде лоша практика и е по-добре тези 100 млн. лв., които бяха предвидени за тези изключения да се запишат в рамките на отделните разходи за лекарствени продукти за домашно лечение, за лечение в онкологията и за лечение по протокол. Ние ги разпределихме в рамките на параметрите, които са постигнати през тази година. По този начин даже и върху тези 100 млн. ще се дължат отстъпки. Ще имаме още повече възможности за лекарствени продукти за българските граждани\", каза още д-р Дариткова.    Д-р Дариткова коментира и отхвърленото предложение на БСП лекарствата за децата до 14-годишна възраст да бъдат безплатни.    \"Това предложение не беше добре формулирано. Децата, които са с тежки заболявания - захарен диабет, епилепсия, получават безплатни лекарства. Това, което фиксираха колегите - сиропите за кашлица, от една страна те не фигурират в позитивния списък, от друга страна повечето от тях са хранителни добавки. Изобщо тук в Закона за бюджета на Касата не се визираха тези продукти\", каза д-р Дариткова. Тя определи предложението на БСП като популистка акция без нормативна логика.    \"Смятам, че е много по-важно, че българските деца имат достъп до профилактика, до педиатър без лимит и възможността за лечение трябва да се оставя на последно място. Българските деца с тежки заболявания имат гарантиран достъп до лечение. Дори накрая направихме една поправка в Закона за лечебните заведения, която дава възможност на децата с тежки онкохематологични заболявания, които са започнали своите лечения, да го продължат след навършване на 18-годишна възраст\", допълни още д-р Дариткова.", "date": "2019.12.03", "title": "Д-р Даниела Дариткова: В бюджета на НЗОК има 400 млн. лв. повече"}
{"url": "http://epicenter.bg/article/Volen-Siderov--Fandakova-da-otmeni-vdiganeto-na-danaka-za-kolite-/200545/2/0", "text": "Кметът на София Йорданка Фандъкова да отмени вдигането на данъка за колите. Иначе ще бъдат наказани половин милион софиянци. Това заяви общинският съветник от \"Атака\" и лидер на партията Волен Сидеров по време на заседанието на Комисията по опазване на околната среда, земеделие и гори в Столична община, съобщиха от пресцентъра на ПП „Атака“. Националистът попита какво всъщност налага да има скок на таксите за автомобили.    „Признахте, че нямате данни колко са електрическите автомобили в София, въпреки вашата връзка с КАТ. Не чухме да имате данни колко са и автомобилите с газови уредби, които не замърсяват. Защо ги наказвате?”, посочи Сидеров. В допълнение той каза, че вдигането на данъка няма да доведе до по-чист въздух, а до социално недоволство.    Лидерът на „Атака“ е категорично срещу въвеждането на подобна мярка и ще гласува „Против” това решение на Фандъкова. Той смята за нелепо предложението евентуалните събрани пари от по-високите данъци да отидат за ремонт на тротоари.    „Извинявайте, средствата за оправянето на тротоарите не са ли предвидени? Нима разчитате на вдигането на данъците за определени коли? Ами ако всички софиянци сега карат коли над Евро 4 и не може да съберете пари, ще останат неоправени тротоарите ли? Няма логика във вашето искане да бъдат увеличени данъците”, категоричен беше общинският съветник.    По думите му предложението е необосновано и антисоциално. В заключение Сидеров призова спорното предложение да бъде оттеглено и да не стига до зала, а вносителят да признае, че е сгрешил.  ", "date": "2019.12.03", "title": "Волен Сидеров: Фандъкова да отмени вдигането на данъка за колите!"}
{"url": "http://epicenter.bg/article/Violeta-Zheleva--BSP--kam-upravlyavashtite--Predlagate-pensionerite-da-zhiveyat-s-8-33-leva-na-den-/200548/2/0", "text": "„Днес разглеждаме бюджета на ДОО, ще взема отношение по фонд „Пенсии“. Нашето предложение е да се завиши приходната част там. Колегите преди мен коментираха, че вие умишлено занижавате приходите в приходната част, за да кажете после, че няма средства за преизчисляването на пенсиите“.   Това заяви от трибуната на Народното събрание народният представител Виолета Желева. Тя отбеляза, че от левицата години наред са се борили за преизчисляването на пенсиите и много пъти са коментирали тази тема.  „Изключително важно е за пенсионерите да бъдат преизчислени пенсиите им. Не е нормално половината пенсионери в една държава да живеят под нормалния стандарт. Управляващите предпочитат да мълчат по тази тема през последните години, вместо да решават проблеми“, подчерта депутатът. По думите й в социалната и  пенсионната система са се натрупали много мълчания и тези проблеми ще избухнат много скоро. „Когато не можем да се справим с един проблем, ние се опитваме да го неглижираме или да хвърлим прах в очите на хората. Предлагате минималната пенсия да бъде 250 лева. Това прави 8,33 лева на ден за възрастните хора. Какво решавате с това? Как може да живеят възрастните хора така?“, попита Желева.     „Ако продължавате да карате възрастните хора да живеят с тези пари, не знам докъде ще стигнете. Сигурно можеш да купуваш избори, но не можеш до безкрай. Защото по-силен от телевизора и парите по избори е хладилникът. Когато възрастният човек отвори хладилника и види, че няма нищо вътре, ще се принудите да преизчислите пенсиите“, заяви народният представител от ПГ на „БСП за България“ Георги Гьоков. Той заяви, че ще връчи на министъра подписката на протестиращите пенсионери в страната.    „Какво правим с вашата управленска програма, в която обещавате, че ще преизчислите пенсиите? Каква адекватност има във вашето предложение за увеличение само на минималните размери с 14 процента, а на останалите пенсионери – с 6,7 процента. С вашето предложение осигурявате на около 200 хиляди увеличение на пенсиите, а останалите 2 милиона излизат извън обхвата му“. С тези думи се обърна народният представител от ПГ на „БСП за България“ Надя Клисурска към управляващите.  ", "date": "2019.12.03", "title": "Виолета Желева, БСП, към управляващите: Предлагате пенсионерите да живеят с 8,33 лева на ден!"}
{"url": "http://epicenter.bg/article/Mele-v-parlamenta--Deputati-ot-BSP-i--quot-Ataka-quot--okupiraha-tribunata--zasedanieto-be-prekrateno-/200550/2/0", "text": "Очаквано темата за пенсиите се оказа ябълката на раздора по време на дебата за бюджета на Държавното обществено осигуряване /ДОО/. Размерът на минималната пенсия до такава степен нажежи страстите в Народното събрание, че се стигна до преждевременното прекратяване на пленарното заседанието.    По време на дебатите \"Воля\", БСП и \"Атака\" се обединиха около предложението минималната пенсия да бъде 300 лева, а не 250 лева, каквото е това на управляващите.    От \"Атака\" и БСП настояха депутатите да гласуват размера на пенсиите със ставане от място, за да се види ясно кой реално е за по-достойно увеличение на пенсиите. Председателстващият Емил Христов обаче бе категоричен, че процедурата по гласуване вече е започнала и не могат да се правят предложения вече за начина, по който да се гласува.    Това разгневи социалистите, които наскачаха от местата си и обградиха парламентарната трибуна, а след това ги последваха и депутатите от \"Атака\".    На трибуната първо се качиха Филип Попов, Христо Проданов и Георги Свиленски, след това те бяха последвани от други народни представители от \"БСП за България\". Към тях се присъединиха и депутати от \"Атака\".    \"Защо те е страх?\", попита Свиленски председателстващия заседанието Емил Христов и заяви, че процедурата е вече опорочена.    \"Всеки разбира процедурата по различен начин. В правилника нещата са ясно изписани. Не сте прави\", отговори му още председателстващия пленарното заседание Емил Христов. Той посочи, че БСП възпрепятстват пленарното заседание и ги помоли да не го прави.    В залата се чуха виковете на управляващите \"Червени боклуци!\", а от БСП отвърнаха - \"Оставка!\".    В крайна сметка, за да потуши напрежението, Емил Христов реши да прекрати пленарното заседание и да спре гласуването, като се закани да има наказани депутати.    ", "date": "2019.12.03", "title": "Меле в парламента! Депутати от БСП и \"Атака\" окупираха трибуната, заседанието бе прекратено "}
