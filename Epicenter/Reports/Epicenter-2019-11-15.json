{"url": "http://epicenter.bg/article/Petar-Vitanov-zapozna-kolegite-si-v-Bryuksel-s-nerednostite-na-mestniya-vot-v-Balgariya/198930/2/0", "text": "Ръководителят на Делегацията на българските социалисти в ЕП Петър Витанов запозна Групата на социалистите и демократите с нередностите на провелите се местни избори в България. Това съобщиха от пресофиса на евродепутата.   Той сподели и личните си впечатления, тъй като взе участие в кампаниите в няколко региона. Според него, условията, в които са се провели тези местни избори, са свързани с безпрецедентен натиск, купуване на гласове и машинации при отчитане на резултатите. Той припомни и намалената на един лев държавна субсидия за политическите партии, което допълнително е затруднило българската левица. Въпреки това, по думите му БСП е спечелила изборите в 59 общини, 4 областни града, а също така е увеличила броя на своите общински съветници и подкрепата си спрямо 2015 г. „След няколко изключително трудни години в местната власт, БСП направи крачка в правилната посока към връщането на доверието на ляво мислещите и прогресивни хора в страната“, завърши Витанов.  ", "date": "2019.11.15", "title": "Петър Витанов запозна колегите си в Брюксел с нередностите на местния вот в България"}
{"url": "http://epicenter.bg/article/Darzhavata-poema-taksata-za-gradina-na-detsa-ot-bedni-semeystva-/198932/2/0", "text": "Държавата ще покрие таксите за детски градини на децата на 3 и 4 години от социално слаби семейства, съобщи БНР. За целта е предвидено 22 милиона лева европейско финансиране. Средствата ще бъдат допълнени към обещаните вчера суми, плащани за обхващане на децата с такъв статус.    Парите ще се дават на детските градини за покриване на таксите, а не на родителите, уточни заместник-министър Деница Сачева. Така една трета от всички деца у нас ще могат да посещават детска градина, без значение дали родителите им имат или не възможност да платят за това: \"Ключ към това децата да не отпадат от училище, е в детската градина\", посочи Сачева.    На въпрос дали с тази мярка децата не се делят дискриминационно на бедни и богати, Деница Сачева също отговори с въпрос: \"Социалното подпомагане в България дискриминационна политика ли е или е приобщавата политика? Кое му е дискриминационното в случая?\"    А за да не се стигне до положение, в което детските градини не могат да поемат всички деца, просветното министерство ще предложи обещаните вчера от управляващите 70 милиона за изграждане на детски градини, да бъдат насочени приоритетно към големите градове.", "date": "2019.11.15", "title": "Държавата поема таксата за градина на деца от бедни семейства "}
{"url": "http://epicenter.bg/article/Prof--Durankev--Upravlyavashtite-razvyaha-byalo-zname-v-borbata-s-koruptsiyata-v-zdraveopazvaneto/198933/2/0", "text": "Винаги, когато става дума за някакви решения, трябва да се търси корена, а именно интересите. Интересът на управляващите, както е деклариран, е да се спре по малко източването на Здравната каса, доколкото може, от фиктивно болните, които вземат болнични, и то само за първия ден, а не и за следващите, коментира пред БНР промените в правилата за болничните проф. Боян Дуранкев.    В предаването „Хоризонт за вас“ той заяви, че по този начин управляващите донякъде развяват бяло знаме: казват, че не могат да се оправят с корупцията в здравеопазването.    „Но ако надникнем по-дълбоко, има поне 2-3 въпроса около този казус. Първият е - ще се спре ли корупцията в здравеопазването и ще се намали ли източването на Здравната каса. Вторият е – какво ще стане с т.нар. заразноболни. И трето – щом се увеличават болничните, означава ли че имаме по-болен народ? Това е много интересен въпрос“, каза проф. Дуранкев, който посочи, че НЗОК се източва и от частните болници.      Интересно е каква е ползата за здравната каса и бизнеса, тъй като първият ден се заплаща именно от него. Наскоро министърът на образованието обиколи 2-3 университета и видя, че около 20% от студентите ходят на занятия. Ако министърът на здравеопазването тръгне да обикаля т.нар. пълни частни болници вечер, ще се изуми, защото едва ли 20-30% от тези, които са писани в тях за лечение ги има в момента, отбеляза професорът и подчерта: „Точи се като на световно ниво“.      Според проф. Дуранкев по този начин правителството вкарва хипотезата за „виновен до доказване на противното“. Всеки, който е тръгнал да се разболява, за първия ден е заподозрян, че лъже.    Слушах внимателно, четох изказванията, включително на г-жа Менда Стоянова, и нещата клонят в посока „ние (управляващите) ще подпомогнем бизнеса да се отърве от първия ден болничен“.    Сега идва сезонът на грипа и човек ще предпочете принудително да отиде на работа, за да осигури семейството си, но там той може да зарази и други хора, заяви още той.    Добрите практики означават да си седиш вкъщи, докато не се излекуваш, да не пестиш от лекарства и още нещо – действително ако можеш да не губиш нищо, а това означава 100% от възнаграждението.    Интересно е, че уж „Обединените патриоти“ подкрепят реформата, което означава, че подкрепят бизнеса, а не са настроени патриотично към здравия народ“, изтъкна проф. Дуранкев и припомни намаляването на партийните субсидии.", "date": "2019.11.15", "title": "Проф. Дуранкев: Управляващите развяха бяло знаме в борбата с корупцията в здравеопазването"}
{"url": "http://epicenter.bg/article/Rabotna-grupa-kam-parlamenta-shte-reshi-za-kogo-parviyat-den-ot-bolnichniya-shte-ostane-platen/198935/2/0", "text": "Работна група към парламента до няколко дни ще реши за кои групи от хора първият ден от болничния ще остане платен, каза пред журналисти заместник-министърът на труда и социалната политика.    Зорница Русинова допълни, че ще бъде изработен пакет от мерки, който да гарантира, че хората няма да бъдат ощетени, но и с цел да се ограничат злоупотребите. Целта е предложенията за промени да бъдат внесени между първо и второ четене на бюджета.    До този момент е сигурно, че ще се плаща първият ден за гледане на дете, както и този на работници, които са в трайна нетрудоспособност след трудова злополука.    По думите на Русинова не е редно да се говори, че вече има спиране на изплащането на първия ден болничен, търсят се варианти за ограничаване и спиране на злоупотребите. \"Нека да намерим доброто и вярното решение за засилване на контрола\", допълни тя. Заместник -министърът отбеляза, че няма да се позволи истински болните хора да бъдат ощетени. Попитана как ще се установи кои са недобросъвестните, Русинова посочи, че трябва да се разчита на съвестта на хората, на всеки един служител, защото, по думите й , контролът само върху здравната система и личните лекари, не е достатъчно ефективен.", "date": "2019.11.15", "title": "Русинова: Работна група към парламента ще реши за кого първият ден от болничния ще остане платен"}
{"url": "http://epicenter.bg/article/Fandakova--Porachali-sme-izrabotvaneto-na-nov-bastun-za-skulpturata-na-Petko-i-Pencho-Slaveykovi/198936/2/0", "text": "Скулптурата на Петко и Пенчо Славейкови ще бъде възстановена - вече сме поръчали изработването на нов бастун. Това написа в профила си във Фейсбук кметът на София Йорданка Фандъкова, по повод по-ранния сигнал на граждани, че бастунът от статуята на Пенчо и Петко Славейкови е откраднат.   \"В момента се преглеждат записите от камерите и се уточнява кога точно бастуна на Пенчо Славейков е бил откраднат. Тази година скулптурата беше реставрирана и върната на площада. Нейни автори са Георги Чапкънов и арх. Станислав Константинов\", пише още в публикацията си Фандъкова.  ", "date": "2019.11.15", "title": "Фандъкова: Поръчали сме изработването на нов бастун за скулптурата на Петко и Пенчо Славейкови"}
{"url": "http://epicenter.bg/article/Georgi-Gyokov--S-bolnichnite-GERB-nastapiha-motikata-/198937/2/0", "text": "Неведнъж управляващите са давали крачка назад и са работили на принципа проба - грешка, но с болничните настъпиха мотиката. Това каза народният представител от ПГ на „БСП за България“ и председател на Комисията по взаимодействието с неправителствените организации и жалбите на гражданите в интервю за Агенция „Фокус“ по повод предложението на управляващите първия ден от болничните да не се заплаща. Според него това е едно непремерено предложение.   Надявам се да размислят или като си дойде Борисов от Солун да ги вразуми, защото всичко в тази държава чака Борисов да го вразумява и да се откажат от това си намерение, добави социалистът.   „Дано се изясни чие е предложението, защото сега се лутат. Тъй като го обявиха в публичното пространство и се създаде обществено напрежение, включително и реакция от наша страна, започнаха да си прехвърлят топката едни на друг. Едните казват, че това е предложение на Валери Симеонов, другите казват, че е коалиционно споразумение, а там го няма. Трети казват, че е на финансовия министър, а го прекарват през коалицията“, коментира Гьоков. Народният представител от БСП заяви, че без значение на кого е предложението, отговорност ще носи този, който го внесе в деловодството на Народното събрание и се подпише в него и всеки, който го подкрепи в пленарната зала при гласуването на второ четене.   Гьоков определи предложението на управляващата коалиция като цинизъм. \"Не може да искаш от хората да се осигуряват, а осигуровката както знаете се дели между работника и работодателя. И двамата заплащат вноските в осигурителния фонд, включително този за болничните. Тогава на тези, които се осигуряват им казват: „Няма да ти изплащаме осигуровките или ще ти ги изпращаме под условие. Видях, че натам тръгнаха нещата още когато започнаха да се вкарват различни законопроекти, първият от „Воля“, който не ощетяваше работниците и служителите. Той беше представен така, че работодателите да не плащат първите три дни, но те да се поемат от държавните бюджет, от бюджета на ДОО. Тогава срещнаха яростен отпор от държавата, че тя не може да си позволи да плаща първите три болнични, защото ще натовари фиска, ще натовари и без това фонда, който е на дефицит. Още тогава съзрях намерение за това да се направи така, че вълкът сит и агнето цяло, т.е. държавата сита, а агнето и работодателите цели\", заяви още Гьоков. Според него е недопустимо това, което се предлага. \"Надявам се разумът да надделее над това, така наречено според тях коалиционно споразумение\", посочи депутатът от БСП. Той обърна внимание, че в него няма такова нещо записано. \"Има записано 300 лв. минимална пенсия, която и до ден днешен не се случва, а вече сме в почти третата година от мандата.  ", "date": "2019.11.15", "title": "Георги Гьоков: С болничните ГЕРБ настъпиха мотиката!"}
{"url": "http://epicenter.bg/article/BSP--Udovletvoreni-sme--che-s-deystviyata-si-zashtitihme-svobodata-na-slovoto-/198938/2/0", "text": "Днес Конституционният съд се произнесе по жалба на БСП във връзка с промени в Закона за защита на личните данни, които на практика ограничаваха правото на свобода на словото, съобщават от пресцентъра на БСП.   \"Припомняме, че преди половин година атакувахме спорните текстове, с които се създаваха условия за цензура и самоцензура на българската журналистика и се въвеждаха безпрецедентни критерии за работата на журналистите. Заявяваме своята удовлетвореност от решението на Конституционния съд и това, че с действията си защитихме свободата на словото в България\", се посочва в съобщението на \"Позитано\" 20.", "date": "2019.11.15", "title": "БСП: Удовлетворени сме, че с действията си защитихме свободата на словото!"}
{"url": "http://epicenter.bg/article/Aleksandar-Simov-/198939/2/0", "text": "„Няма никакво основание да се търси оставка на Корнелия Нинова. Най-малкото, дори и за това, че догодина през май ще се проведе редовният цикъл, отчет и избори по нова процедура – всички членове ще оценят лидерството на Нинова в последните 4 години.\"   Това заяви депутатът от БСП и говорител на парламентарната група Александър Симов, който коментира ситуацията в партията преди пленума в неделя по Нова телевизия. Той бе гост в предаването \"Плюс - минус\". Преди няколко дни в същото предаване Красимир Янков, член на Националния партиен съвет, заяви, че ръководството на БСП трябва да се оттегли.   В неделя Националният съвет на БСП трябва да обсъди резултатите от приключилите местни избори. На тях БСП спечели кметските места в четири областни центрове.   Критиката към ръководството е продукт на кабинетно мислене, подчерта Александър Симов. Според соцдепутата тези критики се отправят от хора, които не са работили на терен.   \"Тези критики са продукт на кабинетно мислене. Много е лесно да си стоиш в топлия офис и да пишеш дълбокомислени анализи, а съвсем друго е на терен да участваш в избори, които се прочуха с купуването на гласове и натиска от страна на властта. Въпреки всичко- ние се преборихме и подобрихме нашите резултати\", каза Симов. И припомни, че през 2015г. БСП не спечели нито един областен град, а сега левицата направи пробив в 4 областни центъра. \"Ако това отречеш като успех, трябва да видиш дали се намираш в тази реалност\", заяви Симов.   \"След местните избори през 2015 година Цветанов вдигна една отровносиня карта, в която БСП нямаше нито една спечелена област, а сега БСП има четири области. Не можеш да отречеш, че това е пробив\", подчерта Александър Симов.   Според него \"на пленума в неделя ще се чуят различни мнения, но не смятам, че резултатите от изборите предполагат да се самобичуваме отново\". Добре е един път да се похвалим, че сме постигнали добри резултати, добави Александър Симов.   \"Преди изборите ГЕРБ умишлено промениха закона - да няма машинно гласуване, за да спечелят изборите по нечестен начин. Всички видяхме засилената активност в ромските махали\", каза още Симов. И продължи: \"Ако това са честни резултати, циганското население у нас явно е дясноориентирано, с ценностите на Европейската народна партия и почти изцяло подкрепящо ГЕРБ.\"   „Поне да бяха заявили някаква политика по отношение на ромите. След такава популярност сред ромското население очаквах Фандъкова или от ГЕРБ да променят политиката си спрямо ромите”, добави Симов.   Александър Симов коментира и размера на субсидиите за партиите. \"Те се дават за водене на политическа дейност. Парите са разпределени до стотинка в БСП. Знаем колко отиват в местните организации, за мероприятия и за издръжка на централата. Левицата не е запазила на собствена сметка нито лев от тези пари”, категоричен е Симов.    Той смята, че партийната телевизия е изиграла ключова роля за социалистите по време на изборите и за цялата кампания на БСП. „Партийната ни телевизия изрази идеите на членовете и симпатизантите ни. Средствата сме ги орязали, но въпреки това тя се развива по един изключителен начин”, заяви членът на Изпълнителното бюро на БСП.   \"Нашите кметове и общински съветници оценяват изключително високо ролята на БСТВ за кампанията, която направихме. Кой друг, ако не репортерът на БСТВ, щеше да попита финансовия министър Горанов за болничните по начин, който го накара да заплашва репортерка на телевизията\", каза Симов. Той подчерта, че въпреки орязания бюджет вследствие на намалената субсидия, телевизията функционира добре.    Говорителят на червената парламентарна група отбеляза, че днес е добър ден за свободата на словото в България, коментирайки решението на Конституционния съд. По конституционна жалба на БСП магистратите обявиха за противоконституционни текстове от промените в Закона за личните данни. С тях бяха въведени 10 критерии, по които да се преценява дали журналистите са спазили баланса между правото на информация и това на защита на личните данни, когато са използвали такива в свои материали.   \"Конституционният съд днес уважи жалбата на БСП и обяви определени разпоредби от Закона за личните данни за противоконституционни, които отвързват примката около врата на много журналисти. Днес е добър ден за свободата на словото. Тези 10 критерия, която бяха обявени за противоконституционни бяха кошмарни и създаваха предпоставки за цензура. Радостен съм, че БСП помогна за освобождаване на словото у нас\", бяха точните думи на Александър Симов.        ", "date": "2019.11.15", "title": "Александър Симов: Няма никакви основания да се иска оставката на Нинова! През май ще има избори"}
{"url": "http://epicenter.bg/article/Ot-dnes-globyavat-za-shofirane-bez-zimni-gumi/198904/3/0", "text": "Πътнa пoлиция нaпoмня нa вoдaчитe дa oбъpнaт cпeциaлнo внимaниe нa cъcтoяниeтo нa гyмитe нa тexнитe пpeвoзни cpeдcтвa, cъoбщиxa oт пpecцeнтъpa нa MBP. Cпopeд Зaĸoнa зa движeниe пo пътищaтa, движeщитe ce пo пътя пътни пpeвoзни cpeдcтвa тpябвa дa бъдaт c гyми, пpeднaзнaчeни зa зимни ycлoвия, или c гyми c дълбoчинa нa пpoтектopa нe пo-мaлка или paвнa нa 4 mm пpeз пepиoдa oт 15 нoeмвpи дo 1 мapт.    Πpипoмнямe нa вcички yчacтници в движeниeтo пo пътищaтa – вoдaчи и пeшexoдци, чe e в xoд Aĸция „Зимa“. Tя e paздeлeнa нa тpи eтaпa. B мoмeнтa aĸциятa e нacoчeн към пoвeдeниeтo нa пeшexoдцитe. Tpeтият eтaп cтapтиpa нa 20 нoeмвpи и щe e cъc cпeциaлнo внимaниe към вoдaчитe нa мoтopни пpeвoзни cpeдcтвa. Te тpябвa дa пoдгoтвят aвтoмoбилитe cи зa yпpaвлeниe в зимни ycлoвия. Toвa oзнaчaвa, чe ocвeн нa гyмитe, вoдaчитe тpябвa дa oбъpнaт внимaниe и нa ocвeтитeлнaтa и cтъĸлoпoчиcтвaщaтa cиcтeми нa aвтoмoбилитe cи.", "date": "2019.11.15", "title": "От днес глобяват за шофиране без зимни гуми"}
{"url": "http://epicenter.bg/article/NSI--Obshtiyat-dohod-na-litse-ot-domakinstvo-prez-tretoto-trimesechie-e-1-716-lv--/198907/4/0", "text": "Общите доходи на българските домакинства се увеличават на годишна база през третото тримесечие с далеч по-силно темпо, отколкото потребителските разходи, показва проучване на Националния статистически институт (НСИ).    Общият доход средно на лице от домакинство нараства през периода юли - септември 2019 година с 11,3% спрямо същото тримесечие на 2018-а, достигайки 1716 лева, като в същото време общите разходи се увеличават с \"едва\" 4,3% до 1583 лева.    Най-висок относителен дял през третото тримесечие имат доходите от работна заплата (56,5%), следвани от доходите от пенсии (27,2%) и тези от самостоятелна заетост (6,7%). Спрямо третото тримесечие на предходната година относителният дял на дохода от работна заплата се увеличава с 1,3 процентни пункта, докато този от пенсии, социални плащания и помощи - с 0,8 процентни пункта, а доходът от самостоятелна заетост намалява с 1,0 процентни пункта.    В номинално изражение доходите от работна заплата нарастват през третото тримесечие до 969 лева от 851 лева година по-рано (повишение с цели 13,9%), доходите от пенсии се увеличават до 467 от 421 лева (повишение с 11,1%), докато тези от самостоятелна заетост се намаляват от 119 на 115 лева (понижение с 3,5%), а доходите от социални обезщетения и помощи нарастват от 35 на 51 лева (повишение с 48,2%).    В същото време общите разходи средно на лице от домакинство се увеличават през периода юли - септември 2019 година с 4,3% спрямо година по-рано, достигайки 1583 лева.    Най-голям относителен дял през третото тримесечие заемат разходите за храна (30,1%), следвани от тези за жилище (16,1%), за данъци и социални осигуровки (13,1%) и за транспорт и съобщения (11,2%).    Спрямо година по-рано разходите за храна и безалкохолни напитки като абсолютна стойност нарастват с 4,2% (от 457 на 476 лева), за алкохолни напитки и цигари - с 13,3% (до 68 от 60 лева), за здравеопазване - с 16,0% (до 84 от 74 лева), а тези за жилища (за вода, електроенергия, отопление, обзавеждане и поддържане на дома) се увеличават с 1,6% (от 250 на 254 лева). Без промяна остават разходите за транспорт и съобщения (на ниво от 178 лева), докато разходите за свободно време, културен отдих и образование нарастват с 26,1% (до 131 от 104 лева) и за данъци и социални осигуровки - с 11,4% (от 187 на 208 лева).    Според НСИ през третото тримесечие на настоящата година се наблюдава промяна в потреблението на основни хранителни продукти средно на лице от домакинството спрямо същия период на 2018 година, като при повечето хранителни продукти има увеличение на консумацията.    По-същество нараства потреблението на плодове - от 17,8 на 19,4 кг, на зеленчуци - от 25,8 на 27,1 кг, и потреблението на яйца - от 36 на 37 броя. Същевременно се отчита намалени при потреблението на хляб и тестени изделия - от 21,3 на 20,4 кг и на кисело мляко - от 7,7 на 7,6 килограма. Без промяна пък остава потреблението на месни произведения, сирене и захар.  ", "date": "2019.11.15", "title": "НСИ: Доходите нарастват с много усилено темпо!"}
{"url": "http://epicenter.bg/article/Mirela-Kostadinova--Konstantin-Velichkov-zabiva-nozh-v-litseto-na-grak-obidil-balgarskiyat-narod/198913/11/105", "text": "Константин Величков вероятно е единствения министър в нашата история, който след четири годишно министерстване не се облагодетелства от властта. Той искрено страдал като виждал грабежите, корупцията и липсата на морал сред управляващите. Два дена след като напуска поста си, той няма пари да си купи дори хляб. Тогава в дома му отиват на гости двама негови познати, които го заварили на писалищната му маса. Величков работел над някаква статия. Единият го попитал защо не си почива, а отново работи, а той отговорил: „Знаете ли, г-н Шак, че ако не напиша тая статия, аз и семейството ми утре няма какво да ядем, защото сме с два лева в джоба!“ Известно е, че след 1894 г. и Стамболовия режим, Константин Величков е депутат, а после става министър на общите сгради и съобщенията.   Наскоро след това го назначават за министър на просветата. През тези три години на този пост, той прави редица реформи в културно-просветното дело на България – основава Рисувалното училище, подкрепя театъра, обръща сериозно внимание върху преподаването на български език в училищата, организира отварянето на школски библиотеки с читални, основава списание „Училищен преглед“, създава закон за задължително доставяне в два екземпляра на всички излезли печатни издания в Народната библиотека. Също отпуска стипендии за следване на българите в чужбина. Помага на млади артисти да учат в Русия. Сред тези имена са Адриана Будевска, Вяра Игнатиева, Гено Киров и Кръстю Сарафов.   „Ако не беше Величков едва ли някога би се говорило и писало за мене. На него аз дължа много. За жалост участта на такива идеалисти у нас е много печална. Колко хубаво би било, ако в България имахме повече Величковци, които с идеализъм, достигащ до себеотрицание, биха служили на своя народ до последния си час“, споделя големият ни артист Кръстю Сарафов.   През 1897 г. Величков си отива от Министерството на просветата, отстъпвайки поста на своя приятел Иван Вазов. Двамата се срещат за първи път в Цариград, където Величков е изпратен да следва на държавни разноски в новооснования султански лицей, уреден по френски образец. Срещата им се случва в книжарницата на Балкапан. Иван Вазов минавал случайно от там. „Кратка и единствена беше тая среща в Цариград, но тя ни свърза завинаги“.   Двамата разговарят за френската литература, която Величков добре познава. Той говорел с възторг за Юго, Мюсе, Андре Шение и с патос рецитирал стихотворението на Ламартин „Езерото“. Вазов си спомня след време: „И с какво чувство, как звънливо се ронеше из устата му руйната френска реч!“ Самият Константин Величков вече е отпечатал първото си стихотворение в списание „Читалище“ през 1874 г. В Цариградския лицей той се сприятелява и с Тодор Каблешков, който учел също там, но не го завършил поради заболяване. Двамата четяли френските романтици, говорели дълго. Един ден в столовата на елитното училище Величков хвърля ножа, с който се хранел, в лицето на едно гърче, което изрекло хули срещу българския народ. Счупва му зъб. Тази дързост той описва по-късно в „Един цитат от Андре Шение“.   В Цариградския лицей той прави и първите си по-сериозни литературни опити – превежда драмата „Лукреция Борджия“ от Виктор Юго, издадена през1872 г. в Цариград. През следващата година превежда и издава драматичната поема на Пушкин „Русалка“. За негов първи литературен труд се смята драмата му „Невенка и Светослав“, написана през 1872 г. и издадена две години по-късно.   Приятелите на Величков от лицея я представили в театър „Османие“, а вестниците отбелязват културното събитие. „В литературата няма догми и авторитети, а има таланти, които, за да се развият и произвеждат, имат нужда от простор и свобода“, пише самият Константин Величков.   След завършване на цариградския лицей той се завръща в родния си град Пазарджик, където го назначават за учител. Преподава български и френски език, история и география. Избран е за председател на читалище „Виделина“, където поставя пиеси провокиращи свободата на България. На празника на славянските просветители Кирил и Методий произнесъл впечатляваща реч за борбата, която трябва да се води срещу поробителите.   През 1876 г. Бенковски организирал революционен комитет в Пазарджик, а Величков е един от основателите му. Той ходи в Панагюрище при Бенковски по въпроси свързани със снабдяването на въстаниците с оръжие и друго необходимо. Поради преждевременно избухване на въстанието, Пазарджик и околните села не успели да се вдигнат. Турците започнали арести. Величков също е хванат, окован във вериги и с още 700 арестанти закаран в Пловдив, после и в Одрин.   Осъден е на смърт, но го спасява европейската комисия разследваща беззаконията при потушаване на въстанието. Почти четири месеца прекарва в турските затвори, където става свидетел на жестокости, които описва в своята мемоарна книга „В тъмница“.   След затвора в Одрин се завръща в родния си град, а после отива в Цариград, където става чиновник в Екзархията до обявяването на Освободителната война. След започването ѝ, през Триест, се отправя към Румъния и от там в Свищов. Среща се отново с Иван Вазов. През февруари 1878 г. се установява в своя вече освободен Пазарджик.   Назначен е за член, а после и за председател на създадения в родния му град Окръжен административен комитет. Избират го за народен представител. През това време е редактор вестник „Народний глас“, в който печата политически статии. Редактира с Иван Вазов списание „Зора“, а също двамата съставят двутомната и обемиста „Българска христоматия“. Тя дълги години служи като единствено добро помагало по български език и при изучаване на чужда литература.   В Областното събрание Величков е един от най-интересните народни представители със своето изящно слово. „Когато поискаше думата в Камарата се възцаряваше тишина и гласът му ехтеше, пленяваше слушателите и почти винаги ги присъединяваше към неговото мислене. Тези качества на забележителен оратор били признати от всички депутати, които започнали да го наричат enfant terrible на Областното събрание“, разказва Иван Вазов.   Величков не се задоволява с това и изоставя своята работа. Заминава в средата на 1880 г. за Париж, където следва правни науки. Следял политическата ситуация в родината си. Суспендирането на конституцията от Батенберг през 1881 г. и последвалите събития разтревожили младия българин и той отново се завръща в България.   По време на Съединението на Северна и Южна България през 1885 г. Величков е вече минитър на народното просвещение и полага усилия за образованието и културата в Източна Румелия. Усилията си конценрирал в пловдивската любителска театрална трупа, която давала своите представления в театър „Люксембург“. Наредил да бъдат отпуснати средства за издръжката ѝ.   След Съединението е народен представител. Той е русофил и е в конфликт с управляващата партия на Стефан Стамболов. През юни 1886 г. заминава за Унгария и решава да остане там заради стамболовите преследвания. Живее в трудни условия и заболява. Отива във Флоренция, където е политически емигрант. Следва живопис. Негови маслени платна и до днес се съхраняват в частни колекции, в Националната галерия, Софийска градска художествена галерия, в галериите в Пловдив и Пазарджик.   Успява да закрепи здравето си в Италия за известно време и отпътува за Солун, където е учител в българската гимназия. Тук съставя две христоматии за средните училища. Връща се в Цариград, където пише своите драми, повести, разкази, статии и стихотворения.   От 1904 г. до края на живота си Константин Величков се занимава само с книжовната си работа като писател, публицист и преводач. Владеел френски, италиански и руски език и мечтаел българинът, чрез преводи, да разшири мирогледа си.   Голям труд полага върху превода и издаването на „Ад“ от Данте. Книгата излиза в чудесно издание и голям формат. В нея има обширен текст за големия италиански поет и илюстрации на Густав Дорè. По това време здравето му се влошава. С финансовата подкрепа на приятели заминава за Мантон, Южна Франция, за да лекува болните си бели дробове.   Завръща се в България през 1907 г. По това време Фердинанд и хората му затварят университета, заради освиркването на княза от студенти и граждани при откриването на Народния театър. Константин Величков подкрепил професорите и студентите и написал писмо-протест до княза, подписано от много граждани. На 20 септември се играе на сцена „Доходно място“ от Островски. Кръстю Сарафов също е на сцената и изпълнява ролята на идеалиста Жадов, който с остри думи хули продажничеството на царските чиновници.   Величков е сред публиката и ръкопляска, извиква няколко пъти „браво“. Министрите и депутатите напуснали салона. Градоначалникът пък отишъл при Величков и заявил, че „театърът не е място за изказване на чувствата“, дори го сплашил. Тогава Константин Величков извикал високо: „Господа, ръкопляскайте, ръкопляскайте! Това там на сцената е нашият днешен политически живот…“   През октомври същата година той разпродава цялата си покъщнина.   Заедно със семейството си заминава за Франция, огорчен от порядките в нашата страна и дълбоко възмутен от политическия живот. Малко преди своето отпътуване отпечатва статия, в която пише: „Живее се в поробена страна. Но не се живее в опозорена страна, особено когато си носил вериги за нея. България обаче навсякъде ще я нося в сърцето си и ней ще бъдат всички мои мисли и чувства“.   Това са последните думи на Константин Величков, защото той си отива от този свят през нощта на 3 /17/ ноември на път за Франция. Погребан е в Гренобъл. След близо две години костите му са пренесени в София.", "date": "2019.11.15", "title": "Мирела Костадинова: Константин Величков хвърля нож в лицето на грък обидил българският народ"}
{"url": "http://epicenter.bg/article/Evrostat--Godishnata-inflatsiya-v-evrozonata-se-zabavi-/198922/4/0", "text": "През октомври годишната инфлация в еврозоната се забави до ново близо 3-годишно дъно в резултат на силен спад на енергийните цени, показват неревизирани окончателни данни на Евростат, съобщи БНР.   Това вероятно ще породи нови опасенията за състоянието на европейската икономика и може да поднови дебата в рамките на ЕЦБ как централната банка да преследва целта си за поддържане на инфлацията в средносрочен план близо, но под 2 на сто.    Индексът на потребителските цени (CPI) в еврозоната се повиши през октомври с 0,1% на месечна база, но на годишна база нарасна с едва 0,7% след повишение с 0,8% през септември, като това е най-ниската инфлация в региона от ноември 2016-а година, когато тя се повиши с 0,6 на сто.    Забавянето на инфлацията е в резултат най-вече на спад с 3,1% на енергийните цени след тяхно понижение на годишна база с 1,8% през септември, докато цените на храните, алкохола и тютюневите се повишиха с 1,5% след растеж с 1,6% месец по-рано, а цените на услугите се повишиха за втори пореден месец с 1,5 на сто спрямо октомври 2018-а година.    Основния индекс на потребителските цени (изключвайки волатилните цени на храните, тютюневите изделия и на енергията) се повиши през октомври с 0,1% на месечна база и нарасна с 1,1% на годишна база (четиримесечен връх) спрямо повишение с 1,0% през септември. Трябва да се има предвид, че именно основният индекс на потребителските цени се следи внимателно от ЕЦБ като индикатор за текущото и бъдещото поведение на инфлацията в региона.    В рамките на целия Европейския съюз потребителската инфлация през октомври също се повиши на месечна база с 0,1%, но годишната инфлация се забави до 1,1% от 1,2% през септември, отбелязвайки също най-слабо повишение от ноември 2016-а година.    Най-ниски годишна инфлация беше отчетена в Кипър (понижение с 0,5%), следвана от Гърция (понижение с 0,3%) и Португалия (с 0,1%), докато най-висока инфлация беше отчетена в Румъния (ръст с 3,2%), Унгария (с 3,0%) и Словакия (повишение с 2,9%).    Според Евростат потребителската инфлация в България през октомври се повиши с 0,2% на месечна база, докато растежът ѝ на годишна база стабилизира за втори пореден месец на ниво от 1,6 на сто. Това отрежда на нашата държава 8-та позиция по отношение на растежа на годишната инфлацията.", "date": "2019.11.15", "title": "Евростат: През октомври годишната инфлация в еврозоната се забави до близо 3-годишно дъно"}
{"url": "http://epicenter.bg/article/Evropeyskata-komisiya-zapochna-nakazatelna-protsedura-sreshtu-Velikobritaniya/198876/7/0", "text": "Европейската комисия заведе наказателна процедура срещу Великобритания, заради отказа да номинира еврокомисар. Миналият месец Лондон пое ангажимент да излъчи комисар в новия кабинет. В замяна, Великобритания получава отсрочка за Brexit.    До момента избраният председател на Еврокомисията е изпратила две писма с подкана Лондон да изпълни задължението си. Късно в четвъртък вечерта дойде и отговорът - до следващите избори страната няма да номинира комисар. На практика, това отново поставя новата комисия, която трябва да започне работа от 1 декември, пред сериозно изпитание, предаде БТА.    ЕК даде срок на Лондон до 22 ноември да отговори. Комисията отбелязва, че британските власти не са спазили задължението си да не оправдават с пречки в национално законодателство неизпълнението на европейските правила. Така Комисията отхвърля довода на Лондон, че не предлага еврокомисар заради очакваните предсрочни избори.    Уточнява се, че ако до седмица британските власти не изпратят отговор или ако отговорът не е задоволителен, Комисията ще продължи със следващите стъпки по наказателната процедура.  ", "date": "2019.11.15", "title": "Европейската комисия започна наказателна процедура срещу Великобритания"}
{"url": "http://epicenter.bg/article/Pravitelstvoto-v-Rim-otdeli-20-miliona-evro-za-spravyane-s-navodneniyata-vav-Venetsiya-/198883/7/0", "text": "Правителството в Рим отдели 20 милиона евро за справяне с последиците от наводненията, които удариха Венеция в последните дни, съобщава националният ежедневник La Repubblica. Междувременно от Службата за гражданска защита предупредиха за ново повишаване на водите, след като в четвъртък бяха отчетени рекордно високи нива – 187 см. Новата вълна се очаква да залее частично града. Властите във Венеция обявиха извънредно положение заради наводненията, които оставиха над 80% от града под вода. Нивата на водата в града достигнаха до стойностите, отчетени при тежкото наводнение от 1966 г. „Венеция е на колене\", заяви по-рано кметът на града Луиджи Бруняро в социалната мрежа „Туитър“. Базиликата Сан Марко е претърпяла сериозни щети, като целия град и островите... Нуждаем се от помощта на всеки, за да преминем през следващите няколко дни на изпитания\", написа Бруняро. Управителят на региона Венето Лука Дзая описа ситуацията като „апокалиптична\", а щетите „невероятни и плашещи\". Кметът на града Луиджи Бруняро призова жителите му да не излизат навън. Градските власти обявиха извънредно положение.   Двама души за загинали в резултат на наводненията, които удариха Венеция в последните часове.  ", "date": "2019.11.15", "title": "Правителството в Рим отдели 20 милиона евро за справяне с наводненията във Венеция "}
{"url": "http://epicenter.bg/article/Skopie--Dogovorat-s-Balgariya---dobar-primer-za-preodolyavane-na-prechkite-/198884/7/0", "text": "По време на панела “Югоизточна Европа, предизвикателства и перспективи” на срещата на върха в Солун вчера министър-председателя, отговарящ за икономическите въпроси Кочо Ангушев оцени, че подписаните от Македония договори с Гърция и България са добър пример за преодоляване на откритите двустранни въпроси и в същото време имат положителен ефект върху икономическото сътрудничество. Според него в резултат на тези споразумения търговският обмен на страната с Гърция през 2018 г. се е увеличил с над 20%, а с България – с над 15%, предаде БГНЕС.    Северна Македония остава ангажирана с реформите, свързани със започването на преговори за членство в ЕС, а Гърция ще й помогне да получи дата за началото на процеса на преговори.    Това са посланията, отправени от премиера Зоран Заев и Кочо Ангушев в първия ден на четвъртата среща на върха в Солун.    В кулоарите на срещата премиерът Заев имаше среща с гръцкия си колега Кириакос Мицотакис снощи, след което той заяви, че е уверен, че Гърция ще помогне на страната да получи дата за началото на преговори за присъединяване към ЕС.    „Премиерът на приятелската република Гърция ще се бори страната ни най-накрая да получи датата за започване на преговори и аз съм щастлив от това“, каза Заев.    Що се отнася до Договора от Преспа, Заев и Мицотакис се съгласиха, че прилагането му трябва да върви заедно с положителна и очаквана динамика, като подчертаха усилията за отваряне на нови гранични пунктове между двете страни, които допринасят за свързване между тях и регионите и създават възможност за задълбочаване на икономическото сътрудничество. Гърция в момента е вторият по големина търговски партньор на страната и трети по общи инвестиции в Северна Македония.    На срещата премиерът Заев каза още, че очаква Мицотакис да посети страната, за да продължат срещите, които насърчават отношенията между двете страни. ", "date": "2019.11.15", "title": "Скопие: Договорът с България – добър пример за преодоляване на пречките "}
{"url": "http://epicenter.bg/article/Izraelskata-armiya-nanese-novi-udari-sreshtu--quot-Islyamski-dzhihad-quot--v-Gaza/198889/7/0", "text": "Въпреки обявеното в четвъртък сутринта примирие, в ранните часове на деня израелската армия нанесе нови удари срещу позиции на палестинската групировка „Ислямски джихад“ в Ивицата Газа, предава AFP, цитирана от Агенция \"Фокус\".    „Израелските сили за отбрана нанася удари срещу терористичните цели на „Ислямски джихад“ в Ивицата Газа\", обяви армията в съобщение до репортери в WhatsApp.    Примирието беше постигнато след двудневни сражения в Ивицата Газа, предизвикани от израелска атака срещу командира на палестинската групировка, припомня агенцията.    \"Кървавите драми са част от вътрешната политика и на Израел, и на Палестина, едва ли ще се сложи край на този конфликт\", коментира арабистът Владимир Чуков по повод новите удари на израелската армия срещу позиции на палестинската групировка „Ислямски джихад“ в Ивицата Газа.    „Може да има примирие и вероятно ще има примирие. Искам да спомена, че е много тясно свързано с процесите, които текат в израелски план. За съжаление тези въоръжени нападения, тези кървави драми са част от вътрешната политика и на двете общности, и на двете национални сцени. Така че приключване според мен едва ли някой би могъл да каже, че ще се сложи край на този конфликт. Ще бъде просто както досега – през последните няколко десетилетия: ще има ескалация на напрежението и в зависимост от вътрешнополитическите и външнополитическите обстоятелства, говоря най-вече за намесата на Иран, ще имаме конфликти с отделна продължителност“, добави още той.", "date": "2019.11.15", "title": "Израелската армия нанесе нови удари срещу \"Ислямски джихад\" в Газа"}
{"url": "http://epicenter.bg/article/Dve-detsa-zaginaha-pri-strelba-v-gimnaziyata-v-Santa-Klara/198892/7/0", "text": "Пет деца пострадаха при стрелба в гимназията в Санта Клара близо до Лос Анжелис, в което учат около 2 300 деца.  Сигналите за изстрели в училището са получени около 7,30ч. сутринта.  На рождения си ден 16-годишен ученик, облечен в черно, откри огън преди началото на часовете, а след това се самопростреля.    При стрелбата са убити 16-годишно момиче и 14-годишно момче, съобщиха властите, цитирани от Асошиейтед прес и Франс прес.    Шерифът на окръг Лос Анджелис Алекс Вилануева заяви, че 16-годишният нападател, който е гимназист, е извадил пистолет от раницата си и е прострелял петима други ученици, преди да обърне дулото срещу себе си и да се самонарани. Според CNN, младежът е в тежко състояние и е откаран в болница. Ранени са също две момичета на 15 и на 14 години и едно момче на 14 години.  Нападателят е използвал пистолет 45-и калибър, който е бил празен при откриването му.    Мотивите за действията на ученика не са известни. Пол Делакур, помощник-директор в училището, твърди, че няма основание да се подозира, че той е действал от името на група, имал е съучастници или е бил мотивиран от конкретна идеология.    Президентът на САЩ Доналд Тръмп предложи на калифорнийските власти федерална помощ за справяне с трагичния инцидент. .    Вицепрезидентът на САЩ Майкъл Пенс обяви: \"Току-що разговарях с президента Тръмп и той изказа дълбоки съболезнования на семействата на жертвите, както и на всички жители на град Санта Кларита,\" каза Пенс. \"Свързах се и с шерифа на окръг Лос Анджелис Алекс Виланова и му казах, че президентът Тръмп е готов осигури всички ресурси на разположение на федералните агенции за подпомагане на местните власти при разследването на това престъпление. \"     \"Ние високо оценяваме факта, че местните власти реагираха много бързо на трагедията и такава скорост, разбира се, спаси живота на хората\", добави той.", "date": "2019.11.15", "title": "Две деца загинаха при стрелба в гимназията в Санта Клара"}
{"url": "http://epicenter.bg/article/Evo-Morales-iska-OON-i-papata-da-posrednichat-v-konflikta-v-Boliviya-/198895/7/0", "text": "Бившият президент на Боливия Ево Моралес заяви, че ще поиска ООН и вероятно папа Франциск да участват като посредници в конфликта в Боливия.  Моралес даде интервю за АП в Мексико, където получи политическо убежище. Той каза, че все още се смята за президент, защото парламентът не е гласувал приемане или отхвърляне на неговата оставка.    Моралес каза, че е получил информация, че някои военни от боливийската армия планират бунт срещу офицерите, които го призоваха да се оттегли.    Той подаде оставка в неделя след масови протести, предизвикани от твърдения за злоупотреби на изборите миналия месец, след които Моралес обяви, че е спечелил четвърти пореден мандат.  ", "date": "2019.11.15", "title": "Ево Моралес иска ООН и папата да посредничат в конфликта в Боливия "}
{"url": "http://epicenter.bg/article/OON--Nad-11-miliona-dushi-v-Siriya-se-nuzhdayat-ot-humanitarna-pomosht/198898/7/0", "text": "Над 11 милиона души в Сирия се нуждаят от хуманитарна помощ, което е повече от половината от населението на страната, а ООН и други организации успяват да достигнат едва до около 5,6 милиона души месечно. Това заяви в четвъртък пред Съвета за сигурност на ООН ръководителят на организацията по хуманитарните въпроси Марк Лоукок, предаде Асошиейтед прес, цитирана от БТА. По думите му в Северна Сирия ООН подкрепя с доставки през границата четири милиона души, включително 2,7 милиона в северозападната част, която е последният бастион на опозицията и не може да бъде достигната от вътрешността на страната. Резолюцията, която позволява трансграничната операция изтича през декември. Марк Лоукок подчерта пред Съвета за сигурност, че няма алтернатива на тези доставки и призова за подновяването на резолюцията.", "date": "2019.11.15", "title": "ООН: Над 11 милиона души в Сирия се нуждаят от хуманитарна помощ"}
{"url": "http://epicenter.bg/article/Boris-Dzhonsan--Nyama-nuzhda-ot-udalzhavane-na--quot-predhodniya-period-quot--sled-Brekzit-/198903/7/0", "text": "Премиерът на Обединеното кралство Борис Джонсън заяви в петък, че не вярва, че \"преходният период\" след излизането на Великобритания от Европейския съюз (след Брекзит) трябва да бъде удължен след края на 2020-а година.    По време на предаването \"Закуска\" на Би Би Си, Джонсън настоя, че Великобритания ще има достатъчно време да договори търговско партньорство с Европейския съюз между края на януари, когато се очаква страната да напусне единния блок (планирания за 31-ви януари Брекзит), и юли, когато ЕС трябва да вземе решение дали е необходимо допълнително удължаване на т.нар. \"преходен период\", предаде БНР.    Той подчерта, че търговската сделка с ЕС няма да бъде като никое друго споразумение, което блокът е постигнал, тъй като Великобритания е част от търговска зона на съюза.    Премиерът на Обединеното кралство за пореден път се възползва от възможността да обвини британския парламент, че е предизвикал последното отлагане на Брекзит, като е поискал ново удължаване, въпреки че \"предварително\" е одобрил споразумението за развода с ЕС.    Борис Джонсън заяви, че държи по-конкретно \"отговорни\" лейбъристите и техния лидер Джеръми Корбин за това, че Великобритания все още е в Европейски съюз и определи като \"напълно\" сигурно осъществяването на Брекзит до 31-ви януари догодина, ако негова Консервативна партия спечели мнозинство на предстоящите на 12-ти декември общи избори.    \"Гарантирам напълно, че моето правителството няма да удължи преходния период на Брекзит. Не искам удължаване. Ако успеем да получим парламентарно работно мнозинство - всичко, от което се нуждаем, са още 9 депутатски места - тогава можем напълно да гарантираме, че няма да искаме удължаване ма предходния период, който изтича в края на 2020-а година\", подчерта Джонсън.", "date": "2019.11.15", "title": "Борис Джонсън: Няма нужда от удължаване на \"предходния период\" след Брекзит "}
{"url": "http://epicenter.bg/article/Reuters--Ruski-sili-se-razpolozhiha-v-amerikanska-baza-v-Siriya/198912/7/0", "text": "Русия разположи свои хеликоптери и пехотинци във военновъздушна база в Северна Сирия, по-рано евакуирана от американски войски, предава Reuters, като се позовава на московската телевизия \"Звезда\".  В кадри, излъчени по телевизионния канал се виждат части на руската военна полиция в сирийската база в провинция Алепо, близо до границата с Турция. Този ход идва малко след като президентът на САЩ Доналд Тръмп обяви, че ще изтегли част от американските войски от региона.  Според информацията, базата сега е под контрола на правителствените сирийски сили и ще бъде използвана като център за разпределяне на хуманитарна помощ за местни жители. По-рано телевизията съобщи, че Русия е създала база за своите хеликоптери в основния кюрдски град в Северна Сирия Камишли.  Русия и Турция на този етап провеждат съвместни патрули по северната граница на Сирия, след като подписаха общ меморандум за прекратяване на операция „Извор на мира“, която Анкара започна на 9 октомври. „Влязохме в базата и взехме нейния вътрешен и външен периметър под контрол“, твърди висш служител от руската военна полиция, цитиран от ”Звезда“. „Сега сапьорите преглеждат и влизат във всяка сграда за да се уверим, че няма оставени някакви видове експолизиви или други изненади за нас“, казва още той. Според кадрите на руската телевизия, американските сили са оставили в базата малко количество медикаменти и цивилно оборудване.  Русия използва две постоянни военни бази в Сирия. Едната е разположена в провинция Латакия и се ползва за извършването на въздушни удари срещу силите, противопоставящи се на президента на Сирия Башар Асад. Другата база под контрола на Москва е военноморското пристанище в Тартус в Средиземно море.", "date": "2019.11.15", "title": "Reuters: Руски сили се разположиха в американска база в Сирия"}
{"url": "http://epicenter.bg/article/Asad-obeshta-vaorazhena-saprotiva--koyato-shte-progoni-amerikantsite-ot-Siriya/198925/7/0", "text": "Сирия ще организира \"въоръжена съпротива\", която ще прогони американските сили от нейната територия. Това каза сирийският президент Башар Асад в интервю за руската телевизия \"Русия 24\" и агенция \"Русия днес\", предаде БТА. Американците трябва да помнят войните в Ирак и Афганистан и да знаят, че \"Сирия няма да бъде изключение\", заяви Асад.   Представители на правителството на САЩ казаха тази седмица, че Вашингтон ще остави 600 войници в Сирия да се борят срещу групировката \"Ислямска държава\". Тези изявления дойдоха след взетото миналия месец от президента Доналд Тръмп решение за изтегляне от Сирия на целия американски контингент от около 1000 военни. То бе осъдени и от демократи, и от републиканци.   \"Винаги съм казвал, че един окупатор не може да окупира територия, без да има агенти в тази страна, защото ще бъде трудно за него да живее в напълно враждебна обстановка\", каза Асад. \"Американското присъствие в Сирия ще предизвика военна съпротива, която ще доведе до жертви сред американците и в последствие ще ги принуди да напуснат\", заяви сирийският президент, чиито сили са подкрепяни от Русия.   \"Ние, разбира се, не целим руско-американска конфронтация, каквато няма да е в интерес на никого от нас\", добави Асад.", "date": "2019.11.15", "title": "Асад обеща въоръжена съпротива, която ще прогони американците от Сирия"}
{"url": "http://epicenter.bg/article/Venetsiya-e-razrushena--kaza-kmetat-na-grada-Luidzhi-Brunaro/198926/7/0", "text": "Щетите от наводнения във Венеция нараснаха до милиард евро, заяви кметът на града Луиджи Брунаро, предава РИА Новости, цитирана от Агенция \"Фокус\". „Венеция е разрушена. Говорим за милиард (евро) щети“, каза той по време на посещение на площад „Сан Марко“. Той беше там заедно с ръководителя на регион Венето Лука Дзая и лидера на партия „Лига“ Матео Салвини. Брунаро по-рано обяви, че ще затвори площада за посетители временно, заради бедствието и нивото на водата, което е достигнало 153 см. Дзая от своя страна определи ситуацията във Венеция като \"пълно унищожение\". \"Вътре в базиликата „Сан Марко\" водата трябва да е около метър. Вода има в къщите и магазините. Разрушаването е пълно, защото първо водата влиза и причинява щети, а след това, когато се отдръпне, оставя морска сол, която разрушава стените, подовете, произведенията на изкуството, мозайките и всички електрически системи\", каза Дзая. По-рано центърът за наблюдение на приливите и отливите предупреди, че Венеция трябва да се готви ново наводнение. Според прогнозите на метеоролозите нивото на водата до 11:20 местно време (12:20 българско време) трябваше да бъде 160 см. Всъщност тази цифра беше 153 см, но властите предупреждават, че влошаването на времето ще продължи и в следващите часове. Кметът на Венеция призова жителите и туристите да избягват да се движат из града. Местната транспортна компания прекъсна движението на своите „водни автобуси“ или „вапорето“ по централния „Гранд канал“. Водните транспортни маршрути работят само по посока на отделни острови. През изминалите дни италианският град се сблъска с рекордно високи нива на водата, които се повишиха до 187 сантиметра, покривайки 80% от града. Министерският съвет на Италия на специално заседание в на 15 ноември отпусна 20 милиона евро за борба с последиците от наводнението.", "date": "2019.11.15", "title": "Венеция е разрушена, каза кметът на града Луиджи Брунаро"}
{"url": "http://epicenter.bg/article/Stoltenberg-blagodari-na-Tramp-za-negovata-otdadenost-kam-NATO/198927/7/0", "text": "Генералният секретар на НАТО Йенс Столтенберг благодари на американския президент Доналд Тръмп за силното лидерство и ангажимента му към алианса, съобщи НАТО в комюнике на своя уебсайт, предаде БТА. На вчерашната среща в Белия дом Столтенберг изтъкна, че европейските съюзници и Канада са увеличили инвестициите си в сферата на отбраната.   Генералният секретар на НАТО подчерта колко е важен алиансът в борбата срещу международния тероризъм, включително с тренировъчните си мисии в Афганистан и Ирак. Той поздрави президента на САЩ за операцията в Сирия, при която бе ликвидиран лидерът на групировката \"Ислямска държава\" Абу Бакр ал Багдади. След срещата с Тръмп Столтенберг заяви пред журналисти в Белия дом, че приветства решението на САЩ и Турция да започнат преговори за намиране на изход от ситуацията със закупените от Анкара руски зенитно-ракетни системи С-400, предаде ТАСС.   Във Вашингтон Столтенберг участва и в среща на коалицията, бореща се срещу групировката \"Ислямска държава\"", "date": "2019.11.15", "title": "Столтенберг благодари на Тръмп за неговата отдаденост към НАТО"}
{"url": "http://epicenter.bg/article/Menda-Stoyanova--Izklyuchitelno-vazhno-za-nas-e-da-zavarshim-mandata-si/198874/2/0", "text": "Изключително важно за нас е да завършим мандата си. Икономиката в България върви добре. Трябва да бъдат завършени важни неща.  Това коментира в сутрешния блок на Нова тв председателят на Бюджетна комисия и депутат от ГЕРБ Менда Стоянова.    Тя коментира предложението за болничните, като заяви: “Искаме да разделим отговорността между работодателя и този, който ползва болничния”.    По думите й предложението ескалира заради големият брой фалшиви болнични.  Исканията на синдикатите тази година доста скромни. Причината - бюджетът ги удовлетворява  Тя разясни, че новото предложение не важи за болнични при болно дете и трудова злополука.    Минималната пенсия получават 384 хиляди пенсионери. Те ще получат увеличената пенсия от 250 лв., каза Менда Стоянова.   Става дума за пакет от мерки, които са в програмата на Обединени патриоти, а има следа и в правителствената програма и те настояха да се види как се реализират тези мерки. Една от тях е свързана именно с фалшивите болнични. С предложението първият ден от болничните да бъде за сметка на работника/служителя се прави с идеята да разделим отговорността между работодател и държавата по отношение на болничните. Но при отглеждане на дете и при трудова злополука този казус няма да се отнася. Ясно е, че тези болнични не са фалшиви. Голям проблем има с фалшивите ТЕЛК-ове и инвалидните пенсии. Но мисля, че тази мярка – първият ден да е за сметка на работника, това ще намали фалшивите болнични и ще се повишат доходите на работещите.   При всички случаи ще има отново несправедливост. Когато говорим за минимална пенсия – за хора, които са работили, имат възраст и стаж, но са се осигурявали на много ниски нива - затова и пенсията е толкова ниска. Земеделските производители, например, са една от групите, които се осигуряват на 400 лв., и поради това няма да могат да получат и минималната пенсия. Но те ще я получат, а това е в ущърб на другите, които са работили. Без трудов стаж пенсията е около 80 лв. и тя няма как да бъде увеличена. Но у нас има 384 000 са пенсионерите с минимални пенсии, които ще получат още 250 лв. повишение. Има и 2 800 пенсионери с инвалидни пенсии, които също ще получат увеличение на пенсиите. Но до прага на бедност – 363 лв., трябва да има социално подпомагане от държавата и то трябва да стане през подоходния критерий, тоест за хора, които не получават получават странични доходи.    Предучилищното образование от 5 години е задължително у нас. Сега предложението е да стане задължително от 4 години. Държавата поема всичко, с изключение на таксата за храна. А сега, ако предложението бъде прието, и таксата за храна ще бъде поето от държавата, но при подоходен критерий и няма да се отнася за родители, които получавт високо възнаграждение, което за някои изглежда несправедливо. Иначе децата ще са поставени при равни условия. Така искаме да елиминираме групите, които са маргинализирани. Това е част от цялата образователна реформа.   По-късно в парламента Менда Стоянова коментира кога първият ден от болничните ще се плаща и кога не.  Тя разясни, че болничните ще се заплащат при гледане на болно дете или при трудова злополука и напомни, че е важно едно дете да бъде здраво.  По думите ѝ, когато човек иска да нарушава закона, винаги ще намери начин това да се случи, предаде репортер на Novini.bg.  „С подобна мярка няма да спрем злоупотребите, но ще ги ограничим“, заяви тя.    Относно протеста на синдикатите по въпроса, тя заяви, че няма от какво да се притеснява.  Сега, обясни Менда Стоянова, първият ден сега се плаща от работодателя, а когато се въведе новата мярка, че има повече ефективност и пари за заплати.  „Контролът не е панацея и не може на всеки болничен да се слага контрольор. Има проблеми в много системи – при ТЕЛК – овете, в данъчната система. Отговорно трябва да се спазва законът, но трябва да има и стимули, за да се спазва“, каза тя.    За нас е изключително важно коалицията да изкара мандата си, заяви Менда Стоянова и напомни, че резултатите за страната ни е изключително добър.  Пример за успехите на България е, че през 2020 година средната работна заплата трябва да стане 1400 лв.    0     ", "date": "2019.11.15", "title": "Менда Стоянова: Изключително важно за нас е да завършим мандата си"}
{"url": "http://epicenter.bg/article/Boyan-Magdalinchev--Protsedurata-po-izbora-na-Geshev-mozhe-da-vleze-v-rekordite-na-Gines/198875/2/0", "text": "\"Спазили сме процедурата. Това, че Иван Гешев е бил единствен кандидат, не е мотив президентът и екипът му да атакуват пред Конституционния съд решението за избора му за главен прокурор\".   Това каза пред БТВ представляващият ВСС Боян Магдалинчев. Той допълни, че Румен Радев хипотетично може да атакува единствено закон, по който е направен изборът на Иван Гешев.   \"Участвал съм в много избори на висши магистрати, включително и на главен прокурор през 1998 г. Тази процедура обаче наистина може да влезе в рекордите на Гинес\", пошегува се Боян Магдалинчев. Той все пак се надява Румен Радев да подпише решението на ВСС за избора на Иван Гешев за главен прокурор в седемдневен срок, в какъвто върна указа по-рано.     Той коментира още, че не вижда никаква заплаха в думите на Иван Гешев към члена на ВСС Атанаска Дишева, че от нея би могло да стане много добър общински съветник: \"Не говоря за конкретния случай, но не оставам с впечатления, че става въпрос за заплаха, не вярвам да е изречено в контекста на заплахата.\" Вероятно е имал предвид, че г-жа Дишева е добър оратор и много добре се аргументира при изказвания, каза още Магдалинчев.", "date": "2019.11.15", "title": "Боян Магдалинчев: Процедурата по избора на Гешев може да влезе в рекордите на Гинес"}
{"url": "http://epicenter.bg/article/Stoyanka-Mutafova-e-v-reanimatsiyata-na-VMA-/198896/2/0", "text": "Голямата българска актриса Стоянка Мутафова е била преместена в реанимацията на Военномедицинска академия снощи, съобщиха от  лечебното заведение, предаде bTV.  Стоянка Мутафова бе в болница \"Лозенец\", където оперираха възпалената й жлъчка. Тя получи сепсис и бе с висока температура, която бе овладяна с много усилия за десетина дни.    Дъщеря й Мария Грубешлиева-Муки в момента е при нея. Повече за състоянието на голямата актриса ще има следобед.    В реанимацията на ВМА продължава да е и Стефан Данаилов като състоянието му е без промяна.", "date": "2019.11.15", "title": "Стоянка Мутафова е в реанимацията на ВМА "}
{"url": "http://epicenter.bg/article/Iliyana-Yotova-shte-otkrie-pametnik-na-kapitan-Petko-voyvoda-/198902/2/0", "text": "Вицепрезидентът Илияна Йотова ще открие паметник на легендарния защитник на Тракия капитан Петко войвода.   Церемонията ще се състои от 11.00 часа на 16 ноември, събота, на граничния контролно-пропускателен пункт „Капитан Петко войвода“, съобщиха от прессекретариата на държавния глава.   Инициативата за поставянето на монумента е на Съюза на тракийските дружества в България, със съдействието на Община Свиленград.", "date": "2019.11.15", "title": "Илияна Йотова ще открие паметник на капитан Петко войвода "}
{"url": "http://epicenter.bg/article/Obshtinskiyat-savetnik-Boris-Bonev-se-zabarka-v-parvi-politicheski-skandal-/198905/2/0", "text": "Младият общински съветник Борис Бонев влезе в пърия политически скандал, след като отказа да разкрие своя глас за избора на председател на Столичния общински съвет. Срещу него има критики за това, че е подкрепил предложението на ГЕРБ за Елен Герджиков, въпреки че е дал заявка да е опозиция.    Самият Бонев публикува във фейсбук своята позиция:    \"Онзи ден се избираше председател на общински съвет. Оказа се, че всички знаят, че ще бъде избран Елен Герджиков, но е много важно да се запишат, че са участвали в мача със свое предложение. А според политическия фолклор в СОС, имало две гласувания, на които трябва да заявиш опозиционност - за председател и за бюджет. Но тук пак имаме същата случка - когато някой иска опозицията да държи общинския съвет, се водят отново политически преговори, т.е. БСП, Демократична България, Спаси София и ако някой друг желае, постигат споразумение и мнозинство, за да наложат свой кандидат. Такива действия нямаше. Но всички изненадано се занимаваха с това, за кого съм гласувал аз в един предизвестен избор\", каза той.    \"Отказвам да участвам в политически театър - намирам го за лицемерно. Аз обичам да се занимавам с политически действия и решения за реалните проблеми на хората. И тепърва ще продължа да го доказвам и показвам. Всичко останало оставям на теоретиците на конспирацията и свободното им време във фейсбук\", обясни още общинският съветник.", "date": "2019.11.15", "title": "Общинският съветник Борис Бонев се забърка в първи политически скандал "}
{"url": "http://epicenter.bg/article/Goranov--Predlozhenieto-za-bolnichinte-e-na-upravlyavashtata-koalitsiya-i-e-v-paket/198908/2/0", "text": "Това каза пред журналисти министърът на финансите Владислав Горанов, предаде Агенция „Фокус“.   „Това е технология и такъв въпрос няма смисъл. Нито г-жа Стоянова, нито народният представител от ВМРО присъстваха на заседанието на политическия съвет, което се проведе в 9.00 ч. в Министерски съвет“, отчете Горанов.   „ , заяви още Горанов. Той посочи, че много анализи показват, че със сигурност ще се намали склонността за злоупотреби, тъй като подобна практика има в две трети от европейските държави.   „Това не е изолиран за България проблем. Голямо впечатление прави екстремалното нарастване само за няколко години при равен брой заети с близо удвояване на дните във временна неработоспособност. Така че това е един проблем, който със сигурност трябва да бъде адресиран“, каза още Горанов.   Според него години наред си говорят работодатели, синдакати и специалисти и се вижда, че този проблем остава нерешен.    „Ако се говори за баланс на системата, имайте предвид, че фондът за общо заболяване и майчинство, традиционно от години е на дефицит. В този смисъл осигурителната вноска за този фонд не покрива рисковете, които той покрива. Като свържем тази тема и с едно друго небалансирано решение, свързано с почивните и празнични дни, стимулите за нарушения и възможността за контрол са силно ограничени особено в малките населени места, където има много тясна връзка между общопрактикуващите лекари и тези, които предпочитат да ползват този механизъм за осигуряване на една няколкодневна почивка. Да кажем в Северното гръцко черноморие“, допълни още Горанов.  ", "date": "2019.11.15", "title": "Горанов: Предложението за болничните е на управляващата коалиция и е в пакет. Няма напрежение!"}
{"url": "http://epicenter.bg/article/Ministar-Petya-Avramova-prizovava-vazmozhno-nay-barzo-da-se-vavede-voden-rezhim-v-Pernik-/198909/2/0", "text": "Министърът на регионалното развитие Петя Аврамова коментира в кулоарите на парламента проблемът с водоснабядването на Перник, предаде репортер на Novini.bg.    Тя напомни, че проблемът с ВиК – Перник не е само на МРРБ.    Аврамова заяви, че се търси вариант за резервно захранване и поясни, че една от възможностите е свързана с язовир Долна Диканя.    Въпреки всичко тя апелира възможно най – бързо да бъде пусната заповедта за въвеждане на воден режим в Перник.    На въпрос защо навременно МРРБ не са взели мерки, Аврамова заяви, че се търсят допълнителни водохващания.", "date": "2019.11.15", "title": "Министър Петя Аврамова призовава възможно най-бързо да се въведе воден режим в Перник "}
{"url": "http://epicenter.bg/article/V-Stolichniya-savet-shte-ima--quot-Patrioti-za-Sofiya-quot--no-bez-Volen-Siderov-/198910/2/0", "text": "В Столичния съвет ще има \"Патриоти за София\", но без лидера на \"Атака\" Волен Сидеров. Това се разбра от постове във Фейсбук на съветника от \"Демократична България\" арх. Борислав Игнатов и от едноименна фейсбук-група - \"Патриоти за София\".  \"Новината от днес в СОС - единият съветник от \"Атака\" и четиримата от ВМРО формират група. Волен Сидеров става независим като Борис Бонев\", написа вчера в социалната мрежа арх. Игнатов.   Правилникът на Столичния общински съвет е категоричен - една политическа група не може да има по-малко от петима съветници. Общинарите от ВМРО са четирима, но заедно с Борислав Иванов от \"Атака\" стават петима.   Новата група вече има своя страница във Фейсбук, която също се казва \"Патриоти за София\". Там е посочено: \"Патриоти за София е 5-членна политическа група в Столичен общински съвет. Създадена през мандат 2015-2019 г.\"   Всъщност \"Патриоти за София\" се казваше и групата в предишния столичен съвет, в която ВМРО и \"Атака\" бяха заедно.   На официалния сайт на Столичния общински съвет обаче новината още не е отразена. Там като независим общинар се води само Борис Бонев от \"Спаси София\". Съветниците от ВМРО са четирима, а от \"Атака\" - двама.   Карлос Контрера от ВМРО обаче потвърди пред медиите, че Иванов се е присъединил към групата на войводите. Очаква се дори на следващото заседание на СОС Борислав Иванов да бъде предложен за зам.-председател от новата група.          ", "date": "2019.11.15", "title": "В Столичния съвет ще има \"Патриоти за София\", но без Волен Сидеров!"}
{"url": "http://epicenter.bg/article/Plamen-Dimitrov--KNSB--Smyatam--che-horata-shte-reagirat-i-nie-shte-gi-povedem/198914/2/0", "text": "Синдикатите са в стачна готовност заради предложението на управляващите първият ден от болничния да се плаща от работника, каза пред btv президента на КНСБ Пламен Димитров.   Според него, идеята на управляващите по този начин да пресекат практиката за взимане на фалшиви болнични няма как да бъде оправдана и няма да доведе до нищо добро.    „Смятам, че хората ще реагират и ние ще ги поведем. Ако някой си мисли, че така лесно ще мине този въпрос, е сбъркал”, каза Димитров.    По думите му, тази мярка ще доведе и до това хората, вместо три, да започнат да взимат повече дни болнични. Изчисленията на синдикатите показват, че годишно една майка ще бъде ощетена с около половин заплата.    „Стотици хиляди хора ще пострадат, без да имат никаква вина. Как ще обясним на една майка, която трябва да си гледа болното дете, че първият ден няма да й бъде платен. Около 10 пъти в годината една майка взима болнични. Това означава да й вземем горе долу половин заплата на година, без да й обясним защо. Това е скандално”, заяви президентът на КНСБ.    Според Пламен Димитров е нужна сериозна борба с кухите фирми, които източват НОИ. Той призова всички онези, които имат възможности да разследват, най-накрая да започнат да го правят.    „Ако има воля, държавната машина може да покаже, че това няма как да продължава”, допълни Димитров.    Преди два месеца синдикатите и бизнесът са постигнали споразумение трите дни болнични да се плащат изцяло от НОИ. Предложението дори е представено на премиера Бойко Борисов като възможно решение. Пламен Димитров недоумява защо има промяна, за която не са били уведомени.    Затова и от КНСБ искат отново среща с премиера, на която ще настояват предложението да бъде оттеглено. Ако това не се случи, синдикатите ще решат какви действия да предприемат.", "date": "2019.11.15", "title": "Пламен Димитров, КНСБ: Синдикатите са в стачна готовност заради болничните, ще поведем хората"}
{"url": "http://epicenter.bg/article/Prizemiha-avariyno-samoleta-na-Borisov-na-letishte-Sofiya--Nyama-postradali/198915/2/0", "text": "  До мярката се стигнало, след като навигационната система отказала напълно при опит самолетът да се приземи в София.   Системата е изключила и пилотите не са успели да я рестартират, така се е наложило да преминат на ръчен режим. Самолетът е приземен успешно благодарение на това, че пилотите познават изключително добре летище „София“  Няма пострадали.   Това не е първият път, при който малкият правителствен самолет създава условия за несигурност при пътуване.  ", "date": "2019.11.15", "title": "Приземиха аварийно самолета на Борисов на летище София. Няма пострадали"}
{"url": "http://epicenter.bg/article/Glavnite-arhitekti-na-Moskva-i-Varshava-otsenyavat-ideite-za-rekonstruktsiya-na-pl---Sv--Nedelya-/198916/2/0", "text": "Седем водещи архитектурни бюра подадоха проекти в международния конкурс на Столична община за възстановяване и обновяване на площадното пространство на пл. „Св. Неделя“. Това съобщиха от пресцентъра на община София.     На 28 и 29 ноември международното жури ще оцени и класира идейните проекти. В журито участват главните архитекти на Москва и Варшава, архитекти от Ротердам, Атина, Тирана, както и представители на Камарата на архитектите в България, Съюза на архитектите, Регионален исторически музей София, Университета по архитектура, строителство и геодезия, НАГ и СОС.    Международният конкурс за реконструкция на пл. „Св. Неделя“ заедно с експониране на разкритото археологическо наследство беше обявен през февруари тази година. На първия етап на конкурса участваха 14 екипи, като до втори кръг – изготвяне на идеен проект – достигнаха 7, сред които утвърдени архитектурни студиа от Италия, Франция, Русия и България.    На автора на класирания на първо място проект Столична община ще възложи изработването на проектите за обновяване на пл. „Св. Неделя“.", "date": "2019.11.15", "title": "Главните архитекти на Москва и Варшава оценяват идеите за реконструкция на пл. „Св. Неделя“"}
{"url": "http://epicenter.bg/article/Stefan-Danailov-e-izlyazal-ot-medikamentoznata-koma-i-e-v-saznanie/198917/2/0", "text": "Стефан Данаилов е излязъл от медикаментозната кома и е в съзнание.   Добрата новина съобщи синът му Росен Цанков пред бТВ.   Той беше поставен за втори път в медикаментозна кома на 2 ноември, като по-рано също прекара няколко дни в такова състояние, докато лекарите преценят как да продължи лечението му. Данаилов беше приет във ВМА заради проблем с белите дробове.  Легендата на българското кино и театър остава в реанимацията на ВМА на апаратно дишане.", "date": "2019.11.15", "title": "Стефан Данаилов е излязъл от медикаментозната кома и е в съзнание"}
{"url": "http://epicenter.bg/article/Plamen-Kirov--Debatat-za-Ivan-Geshev-be-dobre-rezhisirano-shou-ot-Lozan-Panov-i-priyateli-/198918/2/0", "text": "Едно добре режисирано шоу от Лозан Панов и приятелите около него, което трябваше в крайна сметка да даде аргументи на президента да сезира Конституционния съд. Така бившият конституционен съдия Пламен Киров обобщи вчерашния излъчен по държавната телевизия дебат във ВСС, на който Иван Гешев бе гласуван повторно за главен прокурор. Той сподели пред БНР, че е наблюдавал дебата с чувство на тъга.   \"Не става въпрос за натиск, а става въпрос да се постави отново един спор, който е безсмислен. Това, което правят, е контрапродуктивно и няма никакъв смисъл. Видях едни добри юристи, които 3 часа се чудиха дали да изпълнят закона или не. Това беше едно добре режисирано шоу, което трябваше в крайна сметка да даде аргументи на президента да сезира Конституционния съд, защото според някои от представителите на ВСС процедурата не е ясна\", посочи Киров, който е професор по коституционно право.   Според него един човек не би могъл да повлияе върху начина, по който функционира система като прокуратурата или изобщо като съдебната власт в България. Този избор беше като всички останали\", заяви бившият конституционен съдия.    \"Дебатът доста загрубя, принизи се като отстояване на тези. Това беше провокирано до известна степен и от самия президент дотолкова, доколкото ние не чухме някакви смислени аргументи за връщането на кандидатурата на Иван Гешев за главен прокурор – някакви процедури, очаквало се да има някаква алтернативност. Колко минимум – 5, 6, 10 – колко трябва да са алтернативите, за да се удовлетвори желанието на президента да има състезание? Истинско състезание има в политическите избори, а не в процедурите пред определени органи“, коментира още висшият конституционен съдия.    \"В случая президентът действа в условия на обвързана компетентност. Ние сме на финала на процедурата, когато са изчистени всички други възможности процедурата да се развива в различни варианти. Оттук нататък вариант няма – президентът е длъжен да издаде указ“, посочи Киров и добави, че разумният срок за издаване на указа е около 7-14 дни, но президентът не е обвързан с точен срок. Той смята, че аргументите на Румен Радев не са били правни по отношение на процедурата:    \"В същото време той се ограничи само до процедурните аспекти на предложението. Нищо не каза за професионалните и лични качества на кандидата. Ако имаше нещо против този кандидат, трябваше да го обяви публично пред цялото общество, включително да посочи кои са неговите възражения спрямо личността на кандидата на ВСС. Тогава дебатът би придобил друг характер и би тръгнал в друга посока“.", "date": "2019.11.15", "title": "Пламен Киров: Дебатът за Иван Гешев бе добре режисирано шоу от Лозан Панов и приятели "}
{"url": "http://epicenter.bg/article/Po-zhalba-na-BSP--Konstitutsionniya-sad-zashtiti-svobodata-na-slovoto-/198919/2/0", "text": "Конституционният съд (КС) обяви за противоконституционна разпоредбата от Закона за защита на личните данни (ЗЗЛД), с която бяха въведени 10 критерии, по които ще се преценява дали журналистите са спазили баланса между правото на информация и това на защита на личните данни, когато са използвали такива в свои материали, пише „Лекс“. Изданието посочва, че решението е взето с 8 на 4 гласа. На особено мнение са Павлина Панова, Красимир Влахов, Гроздан Илиев и Анастас Анастасов.   Темата коментира и \"Правен свят\". В публикация на изданието се посочва: Правилата в Закона за защита на личните данни (ЗЗЛС), въведени миналата година с цел улесняване на журналистическата дейност, както и академичното, художественото или литературното изразяване са противоконституционни. Това реши Конституционният съд по дело № 4/ 2019 г., което бе образувано по искане на 55 депутати от БСП за обявяване за противоконституционен на чл. 25з, ал. 2 от ЗЗЛД.\"    Във връзка със същата законова разпоредба и президентът Румен Радев наложи вето, като се мотивира с това, че въпросните критерии за упражняване на журналистическа, художествена, академична дейност създават \"ненужна свръхрегулация\", напомня още \"Правен свят\". \"Изискването да се изпълняват тези критерии, дори и поотделно, представлява ограничение. То засяга същностното ядро на свободата на изразяване и информация като основно право, признато още в епохата на Просвещението в Европа, изпразва го от съдържание и неговото упражняване губи смисъл\", изтъкна държавният глава.    В искането си до КС пък 55-те народни представители от левицата определиха правилата, като \"прекалено казуистични, абстрактни, неясни, обтекаеми и субективни\", което, според тях, криело рискове за свободата на словото.    А според самите правила, по които журналистите, научните работници и писателите трябваше да се ръководят при спазването на баланса между свободата на изразяване и защитата на личните данни са: естеството на личните данни; влиянието, което разкриването на личните данни или тяхното обществено оповестяване би оказало върху неприкосновеността на личния живот на субекта на данни и неговото добро име; обстоятелствата, при които личните данни са станали известни на администратора; характерът и естеството на изявлението, чрез което се упражняват правата по ал. 1; значението на разкриването на лични данни или общественото им оповестяване за изясняването на въпрос от обществен интерес; отчитане дали субектът на данни е лице, което заема длъжност по чл. 6 от Закона за противодействие на корупцията и за отнемане на незаконно придобитото имущество, или е лице, което поради естеството на своята дейност или ролята му в обществения живот е с по-занижена защита на личната си неприкосновеност или чиито действия имат влияние върху обществото; отчитане дали субектът на данни с действията си е допринесъл за разкриване на свои лични данни и/или информация за личния си и семеен живот; целта, съдържанието, формата и последиците от изявлението, чрез което се упражняват правата по ал. 1; съответствието на изявлението, чрез което се упражняват правата по ал. 1, с основните права на гражданите; други обстоятелства, относими към конкретния случай.    Според осем от дванадесетте присъствали на заседанието на КС съдии обаче тези правила противоречат на основния закон. Съдиите Анастас Анастасов, Гроздан Илиев, Павлина Панова и Красимир Влахов са подписали решението с особено мнение.    Предстои публикуването на мотивите към решението на конституционните съдии, заедно с особените мнения към него.  ", "date": "2019.11.15", "title": "По жалба на БСП: Конституционния съд защити свободата на словото!"}
{"url": "http://epicenter.bg/article/Taneva--Vsichki-zabrani-v-gorskite-teritorii-sa-s-tsel-predotvratyavaneto-na-AChS-/198920/2/0", "text": "Всички забрани в горските територии са с цел предотвратяването на АЧС , което е трудно и при дивите свине може да отнеме години. Това каза министърът на земеделието, храните и водите Десислава Танева в отговор на въпрос на депутата от БСП Светла Бъчварова - Пиралкова по време на петъчния парламентарен контрол, предаде Агенция „Фокус“.   „Общата площ на горските територии в инфектираните зони с констатирани случаи на АЧС, за които е въведена пълна забрана за извършване на дейностите е 381 366 хектара или 9 % от общата площ на горските територии в страната. На 1 октомври 2019 г. с моя заповед са утвърдени указания за определяне на инфектираните зони около констатиран случай на АЧС при дивата свиня и са разписани мерки за биосигурност. Съгласно тази заповед около регистрираното огнище се обособява инфектирана зона с обща площ не по-малко от 200 кв. км, която се разделя на три подзони“, обясни министърът.   „Към 14 ноември 2019 г. общата площ на земеделските и горски територии в подзона А, за което е наложена пълна забрана е 7 850 хектара, като площта само на горските територии възлиза на 2 324, 2 хектара, което е 0, 05 % от общата площ на горските територии в страната.   „В подзони Б и В могат да се извършват всички селскостопански и селскостопански дейности, събиране на гъби, трюфели, билки, туризъм, ловуване и други дейности, но само сред осигуряване и спазване на минималните мерки за биосигурност срещу разпространението на болестта“, допълни още Танева.   В отговор твърдението на депутата от БСП Георги Гьоков за използването на средствата за еднократна помощ за АЧС за купуване на политическо влияние, Танева беше категорична: \"Прасетата нямат нищо общо с изборите\".   По отношение на изплатените средства за подпомагане на стопаните, предприели мерки за почистване и дезинфекция след доброволно умъртвяване на прасетата заради АЧС, министър Танева поясни:\"31 466 са заявленията на стопанства, в 182 общини, 1763 населени места. Изплатените общо средства в размер на 9 439 800 лева\". Тя каза още, че парите не са европейски, \"бяха български, и остават български\". Министърът на земеделието, храните и горите добави, че с това плащане не е приключено.   \"При схемите „Училищно мляко“ и „Училищен плод“ сме достигнали обемите, които имаше при предходната учебна година\", каза министърът на земеделието, храните и водите в отговор на въпрос на депутата от БСП Ирена Анастасова във връзка с проблеми с доставките по схемите „Училищен плод“ и „Училищно мляко“.  „Към момента не е актуален вашият въпрос. Нека дам малко цифри. Към момента по схема „Училищно мляко“ са подадени 138 заявления за одобрение, включващи 3202 учебни заведения. Издадени са 120 акта за одобрение на 2787 учебни заведения. По схема „Училищен плод“ са подадени 175 заявления за одобрение, включващи 3266 учебни заведения. Издадени са 154 акта за одобрение на 2811 учебни заведения. Всички подадени заявления за одобрение са обработени от Държавен фонд „Земеделие“, като за учебните заведения, за които към момента не са издадени актове за одобрение са изпратени уведомителни писма за искане на допълнителна информация. От представените данни и по двете схеми е видно, че в рамките на един календарен месец Държавен фонд „Земеделие“ е обработил 100 % от депозираните заявления, като за 90 % от тях са издадени актове за одобрение. Съгласно приложимата нормативна рамка чл. 13 б, г от наредбата няма определен срок за провеждане на процедура за избор на заявител, като учебните заведения имат възможност да бъдат заявявани за участие по схемите през цялата учебна година. Да, закъсня подаването на заявление поради неустойчивост на правната уредба, която ДФЗ изчака на финала, но обработи най-бързо всички подадени заявления“, заяви още Танева. Тя посочи, че доставките се изпълвяват, а в някои училища и по-рано.", "date": "2019.11.15", "title": "Десислава Танева: Всички забрани в горските територии са с цел предотвратяването на АЧС "}
{"url": "http://epicenter.bg/article/Proveryavat-tri-stolichni-bolnitsi-zaradi-smartta-na-dete-/198921/2/0", "text": "Министърът на здравеопазването Кирил Ананиев е назначил проверка в три столични болници заради случай с починало 3-годишно дете, предаде Dariknews.    Лечебните заведения са Специализираната детска болница „Проф. Иван Митев“, УБ „Лозенец“ и УМБАЛСМ „Н. И. Пирогов“.    „Съболезнование на родителите. Разпоредил съм незабавна проверка и на трите болници, през които детето е минало. До сряда трябва да ми докладват“, заяви здравният министър пред журналисти в кулоарите на парламента.    Случаят е от 14 ноември, четвъртък.    „Детето първо е постъпило в детската педиатрия. От там след това са го изпратили в Болница „Лозенец“. Там са изписали домашно лечение. После детето се влошава, връща се обратно в детската болница и за съжаление е починало“, разказа Ананиев.    Той бе категоричен, че ако се установи нарушение, виновните ще бъдат наказани.   Сепсис е вероятната причина, която вероятно е довела до смъртта на 3-годишното дете, за което по-рано днес стана ясно, че е починало в Пирогов в четвъртък, пишат \"24 часа\". Причината е, че момченцето е преминало и през трите преди да се стигне до фаталния край. Според родителите детето е закарано в детската болница, защото получило обрив, вероятно причинен от коксаки вирус. От там обаче отказали да го приемат, защото леглата в болницата били запълнени. Родителите отиват и в болница „Лозенец“. Прегледът продължил 10-15 минути, като, според лекарите там, детето е било без температура и е вървяло само. Назначено му е лечение.    Когато се прибират вкъщи обаче състоянието на детето се влошава и родителите отново отиват в детската болница, където се полагат необходимите грижи, но състоянието му много бързо се влошава и в почти терминално състояние го откарват в „Пирогов“. Въпреки положените усилия и грижи от страна на спешните медици там, детето е починало.    Коксаки вирусите принадлежат към групата на ентеровирусите. Те се предават по въздушно-капков път, поради което инфекцията много лесно се разпространява в ясли и детски градини. Заболяването е заразно.    Най-често коксаки-вирусната инфекция протича с грипоподобни симптоми и преминава, без да се предприема специфично лечение. В други случаи обаче вирусите могат да засегнат кожата, храносмилателната, дихателната система, мускулите и сърцето, предизвиквайки по-сериозни заболявания. Поради тази причина клиничната картина и оплакванията при децата могат да са много разнообразни.    В повече от 50% от случаите заболяването протича много леко, дори без специфична клинична картина. В тези случаи инфекцията се самоограничава в рамките на около 3 дни. Обикновено повишената температура е причината, която кара родителите да потърсят медицинска помощ. В следващите ден-два се появяват мехурчета по задната стена на фаринкса, небцето, устната лигавица, езика. Към третия ден се появява и обрив Ц предимно по дланите и ходилата. Той може да се изяви само със зачервяване или с развитие на болезнени мехурчета.", "date": "2019.11.15", "title": "Проверяват три столични болници заради смъртта на дете "}
{"url": "http://epicenter.bg/article/Biznes-i-sindikati-na-nozh-zaradi-parviya-den-ot-bolnichniya-list/198871/2/0", "text": "Спор относно предложената мярка първият ден от болничните да е неплатен, се разрази между председателят на АИКБ Васил Велев и Димитър Манолов от КТ Подкрепа в сутрешния блок на Нова тв.    Васил Велев бе категоричен, че тази мярка, макар и недостатъчно решителна, безспорно ще доведе до ограничаване на кражбите и до увеличаване на доходите на хората. Когато не крадеш от колегата си, това което той е изработил – ще си го получи. Второ, ще се произведе много повече „На половина ако се ограничат тези безобразия ще имаме 1 млрд. повече. Работникът ще получи четирикратно повече, отколкото е ощетен”, каза още той.    „Това решение има една сериозна слабост. Тя е, че според това предложение всички болнични са фалшиви. Че има такива – няма съмнение”, коментира президентът на КТ „Подкрепа\" Димитър Манолов. „Синдикатите трябва да решат кого защитават – дали тези които крадат, симулират и отиват за гъби с фалшив болничен или тези, които са коректни, съзнателни и идват на работа”, посочи Велев.    „Виновни са тези, които издават фалшиви болнични. Трябва да понесе отговорност и този, който внася такъв фалшив лист. Нека помислим как да накажем тези хора. Защо трябва да наказваме някой, който не е виновен за това?”, коментира Манолов.   Тази мярка – да не се плаща първия ден от болничния, ще доведе до ограничаване на кражбите и до увеличаване на доходите четири пъти. Второ, ще се произведе много повече. Само ако наполовина се увеличат фалшивите болнични, ще се увеличи БВП, каза Велев и като примерен модел той даде Гърция, Малта и Испания.   На работодателите не е работа да видят човекът болен ли е или не, не е негова работа да се занимават с пъдарски неща, а да организират бизнеса, посочи още Велев.    Димитър Манолов, шеф на КТ“Подкрепа“, остро контрира Велев, като подчерта, че здравите служители няма да получат и стотинка повече, въпреки сметките на бизнеса.    Това разсъждение има рационални елементи, но има една сериозна слабост – че всички болнични са фалшиви. Тези 10 млн. повече пари за болнични идват от бизнеса, защото има фирми, които се занимават само с отчитането на болнични.    Освен това е глупаво да не се плащат болничен в петък и понеделник. Споделям мнението, че е добре първите три дни да се прехвърлят в осигурителната система и тези пари да се изплащат от НОЙ, смята синдикалният лидер.    Значи вие подкрепяте мързеливите, а не работещите хора, обърна се видимо ядосан Велев.", "date": "2019.11.15", "title": "Бизнес и синдикати на нож заради първия ден от болничния лист"}
{"url": "http://epicenter.bg/article/Vitsepremier-i-shestima-ministri-otgovaryat-na-vaprosi-v-petachniya-parlamentaren-kontrol/198872/2/0", "text": "Един вицепремиер и шестима министри са включени в програмата за парламентарния контрол в петък.    Министърът на земеделието Десислава Танева ще отговаря на депутатски въпрос относно мерките срещу африканската чума по свинете.    Заместник министър-председателят по икономическата и демографската политика Марияна Николова ще отговаря на въпрос относно мерки, които правителството ще предприеме за превенция, борба и ограничаване на недекларирания труд. Въпрос има към регионалния министъра Петя Аврамова. Колегата й финансов министър - Владислав Горанов ще отговори на депутатско относно политиката на правителството за разпределение на средствата от централния бюджет за общините, съобщи БГНЕС.    Към здравният министър Кирил Ананиев има три въпроса в програмата за петъчния контрол. Сред тях и относно трансплантацията на бял дроб в България. Три са въпросите и към образователния министър Красимир Вълчев. Един от тях е относно политики и реформи в сферата на образованието. Отново три въпроса в контрола има предвидени към икономическия министър Емил Караниколов. Сред тях и такъв относно Държавно предприятие \"Управление и стопанисване на язовири\". ", "date": "2019.11.15", "title": "Вицепремиер и шестима министри отговарят на въпроси в петъчния парламентарен контрол"}
{"url": "http://epicenter.bg/article/Daniela-Daritkova--/198873/2/0", "text": "Д-р Даниела Дариткова, председател на ПГ на ГЕРБ, коментира в сутрешния блок на БНТ коментира предложението на управляващите първият ден от болничните да не се плаща.    Тя заяви, че това ще накара хората да се замислят дали може да изчакат и да се лекуват преди да си вземат болнични.    Д-р Дариткова обяви, че и на нея самата ѝ е трудно като практикуващ лекар някой път с тези болнични.    На съвместен брифинг на ГЕРБ, НФСБ и ВМРО вчера бе обявено, че е внесено предложение минималната пенсия да стане 250 лв., първият ден от болничните да не се заплаща и да се предприемат социални мерки във връзка с децата, посещаващи ясла и градина.  Малко след брифинга синдикатите веднага реагираха и поискаха спешна среща с премиера Бойко Борисов.  Дариткова обясни, че сумите, които се изплащат за тези дни са нараснали от 313 милиона лева до 632 милиона лева. Това затруднява както държавното обществено осигуряване, така и работодателите, заяви тя.    \"Темата са разисква дълго време. Не е предложено никакво разумно и рационално решение\", каза още д-р Дариткова.    Според нея от коалицията предлагат една стъпка напред към това да се помисли как може да се ограничи неправомерното ползване на болнични.  Тя обясни, че мерките няма да важат за малките деца, за родителите, които ползват болничен за гледане на болно дете и за пострадалите при трудова злополука. За приетите в болница по клинични пътеки механизмите са различни, напомни д-р Даниела Дариткова.    ", "date": "2019.11.15", "title": "Даниела Дариткова призова болните да изчакат и да се лекуват преди да си вземат болничен лист"}
{"url": "http://epicenter.bg/article/Lechkov-nahoka-Hekimyan--Az-sam-glavata-na-Balgarskiya-futbolen-sayuz--BTV-sipe-lazhi-/198877/2/0", "text": "Зам.-президентът на Българския футболен съюз Йордан Лечков пристигна в студиото на Антон Хекимян в изключително лошо настроение. Той нахока водещия и Петър Бакърджиев за това, че спортният журналист сипел лъжи по негов адрес. Бившият халф от Пеневата чета така и не каза обаче откъде идва обидата му. Той се заяде, че когато спортният журналист говорел по негов адрес, трябвало всеки път да иска право на отговор в БТВ.   Основната тема логично бяха действията на Лечков от последните дни. Както вече стана ясно, героят от САЩ`94 внесъл жалба в съда срещу временния президент на БФС Михаил Касабов.    \"Няма нещо нередно. Действам по устав. Искам категорично да заявя, че не съм подал оставка, аз съм първи вицепрезидент на БФС. Ние сме повече международна организация, отколкото национална - БФС. 14 години съм първи вицепрезидент, неслучайно съм избран от президента за такъв. И продължавам да бъда, така че документите аз ги разписвам\", обяви Лечков.    По повод подадената от него жалба в съда относно вписването в търговския регистър на Михаил Касабов като временен президент на БФС, сливналията каза: \"Предприел съм действия, които са по закон. Неприятното е, че пак коментираме странични неща, а футболът остава на заден план.\"    \"Понеже един ваш чест гост не спира да ръси лъжи по мой адрес, ще ми позволите и аз да кажа нещата без да ме прекъсвате. Аз никога не съм имал амбиции да бъда президент на БФС. Това ясно ли е? Разбрахте ли ме? Ако от моята уста е излязло \"конгрес\" или \"оставка\", веднага се хвърлям пред някоя кола. Имам карти, които ще използвам, когато се наложи. Казах ви - има си ред, по който се боря\", продължи Лечков.    Попитан кой е взел решението Михаил Касабов да е временен президент на БФС, той каза: \"Без коментар.\"    \"Как какво правя на базата в Бояна? Аз отговарям за националния отбор. Никога не се крия, когато ми звъните веднага се появявам. И снощи след мача дадох интервю. Не се крия. Нищо не премълчавам. Готов съм и на полиграф да застана, ако е необходимо\", продължи Лечков.    По повод коментарите на Венци Стефанов по негов адрес, героят от САЩ`94 беше лаконичен и не пожела да влиза в полемика с члена на Изпълкома: \"За Венци или добро или нищо.\"    \"Това е отделна тема\", каза Лечков след питане той или Касабов управлява БФС в момента.    \"Да, чуваме се с Боби Михайлов. И се виждаме\", добави вицепрезидентът на футболната ни централа, oбяснявайки и защо снощи гледа контролата с Парагвай (0:1) встрани от спортния министър Красен Кралев, Михаил Касабов и Атанас Фурнаджиев - \"Ако не сте забелязали, винаги от там гледам мачовете. Нямам проблем с Кралев и колегите.\"    Впоследствие Лечков беше попитан кога ще се проведе конгрес за избор на ново ръководство на БФС. \"Много правилен въпрос. Най-после ми зададохте правилния въпрос. Ако някой иска да има конгрес, има си ред, 1/3 oт клубовете трябва да го поискат\", каза Лечков.    \"Някои документи в БФС аз ги подписвам. Първи вицепрезидент съм все пак. За другите подписи не отговарям. Каквото е необходимо - го подписвам. Много искате да знаете! Достатъчно ви казах! Това, което зависи от мен, аз го подписвам. Ако във вашата телевизия се разболее някой шеф, какво става? Спирате да излъчвате ли\", обърна се Лечков към водещия.    \"Вие г-н Хекимян, колкото пъти сте ми се обадили, винаги съм коментирал. Интервю не съм ви отказвал. Но недейте като Петър Бакърджиев да подвеждате хората. Един журналист трябва да бъде обективен, а не като вас - да облъчвате хората с лъжи всяка сутрин. Не ми казвайте, че аз лъжа, защото вие лъжете\", отсече бившият кмет на Сливен, след което Хекимян сложи край на интервюто.   По думите му на Борислав Михайлов му предстои операция на крака. Лечков уточни, че заради нея бившият национален вратар се е полюшвал зад гърба на премиера Бойко Борисов в Сърбия.", "date": "2019.11.15", "title": "Лечков нахока Хекимян: Аз съм главата на Българския футболен съюз. БТВ сипе лъжи!"}
{"url": "http://epicenter.bg/article/Vladimir-Chukov--Karvavite-drami-sa-chast-ot-vatreshnata-politika-i-na-Izrael--i-na-Palestina/198878/2/0", "text": "Кървавите драми са част от вътрешната политика и н Израел, и на Палестина, едва ли ще се сложи край на този конфликт. Това каза в интервю за Агенция „Фокус“ арабистът Владимир Чуков по повод новите удари на израелската армия срещу позиции на палестинската групировка „Ислямски джихад“ в Ивицата Газа.   „Може да има примирие и вероятно ще има примирие. Искам да спомена, че е много тясно свързано с процесите, които текат в израелски план. За съжаление тези въоръжени нападения, тези кървави драми са част от вътрешната политика и на двете общности, и на двете национални сцени. Така че приключване според мен едва ли някой би могъл да каже, че ще се сложи край на този конфликт. Ще бъде просто както досега – през последните няколко десетилетия: ще има ескалация на напрежението и в зависимост от вътрешнополитическите и външнополитическите обстоятелства, говоря най-вече за намесата на Иран, ще имаме конфликти с отделна продължителност“, добави още той. “Фокус“ припомня: Въпреки обявеното в четвъртък сутринта примирие, в ранните часове на деня израелската армия нанесе нови удари срещу позиции на палестинската групировка „Ислямски джихад“ в Ивицата Газа. „Израелските сили за отбрана нанася удари срещу терористичните цели на „Ислямски джихад“ в Ивицата Газа\", обяви армията в съобщение в приложението WhatsApp до репортери. Примирието беше постигнато след двудневни сражения в Ивицата Газа, предизвикани от израелска атака срещу командира на палестинската групировка.  ", "date": "2019.11.15", "title": "Владимир Чуков: Кървавите драми са част от вътрешната политика и на Израел, и на Палестина"}
{"url": "http://epicenter.bg/article/Petar-Vitanov-kam-kandidata-za-komisar-po-transporta--Kak-shte-se-borite-sas-smartnostta-po-patishtata/198879/2/0", "text": "Пътната безопасност е един от най-сериозните проблеми в транспортния сектор в Европейския съюз (ЕС). Все още има редица държави, в които броят на смъртните случаи по пътищата е много висок и не намалява. Как ще се справите с този сериозен проблем?   Това попита ръководителят на Делегацията на българските социалисти в Европейския парламент (ЕП) Петър Витанов кандидата за комисар по транспорта Адина Валеан, съобщиха от пресофиса на делегацията. Г-жа Валеан бе изслушана, след като предходното предложение за комисар от Румъния Рована Плъмб бе отхвърлено от Правната комисия на ЕП. Тя подчера, че е разработена стратегия за нулев процент на смъртни случаи до 2050 г. и за намаляване на сериозните физически наранявания до 2030 година. Според нея, няколко са областите, които изискават намеса, за да се увеличи пътната безопасност: инфраструктура, поведение на шофиращите, състояние на превозните средства. Освен това, модернизиране чрез интелигентни пътни системи. Витанов подчерта въвежданите от различни европейски градове входни такси и забрани за движение, включително т.н. дизелови забрани и голямото им влияние както върху превозвачите, така и върху собствениците на леки автомобили. На въпрос какви мерки се предлагат за справяне с настоящата ситуация при липсата на хармонизирана рамка на правилата за достъп до градска среда на пътни превозни средства на равнище ЕС, г-жа Валеан изведе на преден план необходимостта от интегриран подход за решаване на основните проблеми в градовете - качеството на въздуха, задръстванията. Тя добави и значението от въвеждаето на нови видове мобилност, споделените превозни средства, електронната мобилност.  ", "date": "2019.11.15", "title": "Петър Витанов към кандидата за комисар по транспорта: Как ще се борите със смъртността по пътищата?"}
{"url": "http://epicenter.bg/article/Boil-Banov-v-shok--Izlagan-sam--Sreshtu-men-se-vodi-lichna--mrasna--gadna-vendeta/198880/2/0", "text": "Министърът на културата Боил Банов се появи в сутрешния блок на БТВ в изключително нервно състояние по повод по делото за 750 000 лева, което Министерство наа културата води срещу фирмата-изпълтилен на Лоргото  \"Играта е срещу мен, министерството и ГЕРБ - знам кой е направил тази лична, мръсна, гадна вендета, каза Банов\", видимо неуспявайки да овладее емоциите си. \"Водим дела, неслучайно някой ги е спрял на трета инстанция. И то се прави, когато аз съм притиснат до стената, това е нарочен акт\", не спираше тирадата на министъра. \"Седем месеца чакаме и мислим, че имаме дело по казуса за ремонта на Ларгото. А то е изпуснат срокът и документите се връщат при директор на дирекция. Аз съм излъган и никой не ме е информирал за това. В правния отдел има 11 човека, но тук се открояват двама души, единият отговаря за делата, а другият е директорът - той е назначен по времето на Вежди Рашидов. Чиновникът е дългогодишен в министерството\", обясни Банов по заплетения казус с ремонта на Ларгото, по който министерството на културата си търси 750 000 лева от изпълнителя на проекта.   Банов посочи, че знае много добре откъде идват атаките срещу него, но не посочи имена - ставало дума за един \"невероятен интелект\", а политиците, които разнасяли скандала, били пощенски кутии по случая. Вчера БСП поиска оставката на Банов заради пропуснатия срок за обжалване на делото за ремонта на Ларгото. Министерството на културата е изтървало сроковете за обжалване, в резултат на което българският данъкоплатец безвъзвратно губи 700 хиляди лева, каза вчера депутатът от БСП Александър Симов. \"Буквално съм излъган, включително главният ми секретар, посочи Банов. Директорът на дирекция ме уведоми, че чакаме дело. В тези 7 месеца аз, главният ми секретар и министерството знаем, че се чака дело във ВКС. Може да се чака и по година, нищо извънредно не е имало в ситуацията. Сега при вътрешно разследване се вижда, че ние не сме допуснати до дело. Допълнителната кореспонденция е скрита от нас. И, вероятно, без да съм съдия или прокурор, това не е случайно\", коментира министърът. \"В момент, в който мен ме разследва прокуратурата, в този месец, изведнъж се забавя с един ден внасянето на делото. Това е изключително интересно. Вие представяте ли си, ако съдът беше дал това нещо преди изборите, такава вълна щеше да има срещу мен, ГЕРБ и пр\", изригна Банов. Каква е логиката да не дойдат от правния отдел и да не кажат на мен, че няма дело, а кореспонденцията да не бъде заведена в министерството, попита реторично Банов. \"Болен мозък може да реши, че аз ще се опитам под някаква форма да влияя, водим иск в продължение на години, посочи той. Защо ще искаме да опростим тези 750 000 лева\", възмути се Боил Банов.   И обясни, че знае кой стои зад тази атака \"с всичките му свинщини и той ще продължи. Това е толкова гнусно! Ще подам сигнали в прокуратурата, няма да подавам оставка\", осветли бъдещите си намерения министърът. Консорциумът, който прави ремонта, е избран по времето на правителството на Орешарски и всичко, което е правено. Тези дела са спрени на трета инстанция, играта за мен е продължение на това, което се случи тогава. Играта е срещу мен, срещу министерството, срещу ГЕРБ, повтаряще министърът. \"Изключително интересни неща излязоха вчера при съвет в министерството и те ще бъдат предадени на прокуратурата. Аз питам вчера служителя, защо не ми е казано седем месеца, че е изпуснат срокът. Когато аз съм на топа на устата, когато министерството това е нарочен акт, това е следващата капка в желанието да бъдем удавени. А той ми отговаря : ами\", разказа Банов.  . \"Има неслучайна връзка между двата случая, отсече Банов и заяви: Знам кой, откъде и как е направил това. Трябва хората да са наясно, че не сме глупаци, не сме коне с капаци и не се подлъгваме по политическата линия на пощенските кутии. Това са лични, мръсни, гадни вендети\", посочи още министърът. Той обясни, че  когато става такъв скандал, винаги става дума за пари. И че атаката срещу него е, \"защото не деля никога с никого нищо\". Винаги става дума за пари. И за его, но пак е за едни пари, отсече Банов. Пет години се наврях в политиката случайно и моят опит показва, че винаги става дума за едни пари, допълни той. \"Знам този човек с всичките му свинщини от началото досега, не спираше с нападките си срещу злосторника  министърът\", без да назове името му.     ", "date": "2019.11.15", "title": "Боил Банов в шок: Излъган съм! Срещу мен се води лична, мръсна, гадна вендета! (ВИДЕО)"}
{"url": "http://epicenter.bg/article/Akad--Georgi-Markov--Glavniyat-prokuror-tryabva-da-ima-kurazha-da-obvinyava/198881/2/0", "text": "„Трябва да имаме главен прокурор, който да има куража и аргументите да обвинява“, заяви пред БНР един от подкрепилите Иван Гешев - историкът акад. Георги Марков. Той изрази надежда Гешев да не се влияе от политически сили и различни икономически кръгове: „Надявам се да има куража, професионализма и авторитета да отправя обвинения към някои \"едри риби\", които се смятат, че са над закона и са овластени свише и които живеят прекалено предизвикателно. В народа ни има едно голямо разслоение. Това може да доведе до социални сътресения. Хората искат справедливост и аз се надявам, че г-н Гешев ще оправдае доверието\", коментира той в предаването \"Преди всички\" и продължи:    \"За мен е важно, че Иван Гешев има професионални качества и може да се справи с тази високо отговорна длъжност. 30 години у нас цари една безотговорност, безнаказаност, има закони, но не се спазват – това не бива да продължава. Преди 10 ноември имаше тотален контрол. След 10 ноември законите започнаха да се пренебрегват с известно високомерие, особено от някои кръгове“.    Според него един главен прокурор не е нужно да бъде „гальовен и внимателен“. Той трябва да всява страхопочитание, добави акад. Марков.    „След 1989 г. изведнъж решихме – появят се 1000 души на площада, които казват „Аз съм народът“ – не, вие сте тълпа“, подчерта историкът и продължи:    „От другата страна също се появят 1000 души и те викат на улицата, сядат на Орлов мост и 200 хил. софиянци от „Дружба“ и „Младост“ трябва да вървят пеш. Имаме права, но дотам, докъдето не засягаме чуждите права“.    В тълпата човек не е себе си, отбеляза още акад. Георги Марков.", "date": "2019.11.15", "title": "Акад. Георги Марков: Главният прокурор трябва да има куража да обвинява"}
{"url": "http://epicenter.bg/article/V-Solun-prodalzhava-chetvartata-sreshta-na-visoko-ravnishte--quot-Promenyashtoto-se-badeshte-na-Evropeyskiya-sayuz-quot--/198882/2/0", "text": "Продължава посещението на премиера Бойко Борисов в Солун. Той се включва в четвъртата среща на високо равнище (\"Солун Съмит 2019\") на тема: \"Променящото се бъдеще на Европейския съюз\" с премиерите на Гърция и Северна Македония - Кириакос Мицотакис и Зоран Заев.    На форума се обсъждат перспективите за развитие на бизнеса и икономическия растеж в страните от региона.    По време на снощната си среща с гръцкия министър-председател Кирякос Мицотакис Борисов увери, че лично следи строителството на газовия интерконектор Комотини - Стара Загора. Медиите в южната ни съседка цитират Борисов, че интерконекторът подобрява енергийната сигурност в цяла Югоизточна Европа и отбелязват, че Атина и София отдават голямо значение на железопътната връзка Бургас-Александруполис - част от международен коридор за товарни превози и връзка между двете пристанища. Българското правителство е готово за сътрудничество с Гърция за насърчаване на инвестициите между двете страни, подчертават от Индустриалната федерация на Гърция, предаде БНР.    Гръцките медии широко отразяват участието на премиера Бойко Борисов на форума.    Централните телевизионни медии излъчиха обширни репортажи с акцентите от изявлението на българския премиер Бойко Борисов на срещата на върха в Солун. Вестник „Ефемерида“ поставя акцент на преговорите Борисов - Мицотакис по бежанската криза, енергийните проекти и туризма. Изданието „Прототема“ публикува цялото изказване на българския премиер пред форума. В заглавие цитира препоръката към премиера Заев –„Вземете за пример българо-гръцките двустранни отношения“.    Съобщава се също позицията на българския министър-председател, който заяви своята тревога за разделяне на обществото в Република Северна Македония по темата „Европейски съюз“. Всички гръцки медии посочват доброто сътрудничество по сигурността и опазването на външните граници, на което акцентира Борисов пред форума.    Снощи пред участниците във форума Борисов изрази тревогата си от разделението на обществото в Северна Македония по въпроса за интеграцията на страната в Европейския съюз. Според медиите в Скопие, има заявка, че Гърция ще помогне за получаване на дата за начало на преговори за еврочленство на югозападната ни съседка.    \"Гърция ще помогне да получим дата за присъединявяне към ЕС\", така агенция МИА цитира думите на премиера Зоран Заев след срещата му с гръцкия министър- председател Кириакос Мицотакис. Гръцкият премиер е подкрепил усилията на Северна Македония и Албания за присъединяване към ЕС. \"Асошиейтед прес\" цитира думите му, че \"въпреки резервите\" вратите на ЕС остават отворени за двете страни.    Миналия месец ЕС не спази обещанието си да започне преговори по присъединяване с Тирана и Скопие заради резервите на няколко страни начело с Франция.", "date": "2019.11.15", "title": "В Солун продължава четвъртата среща на високо равнище \"Променящото се бъдеще на Европейския съюз\" "}
{"url": "http://epicenter.bg/article/Zapochvat-Kolednite-posti-/198885/2/0", "text": "От 15 ноември започват Коледните пости. Те ще продължат до 24 декември включително. Това са последните многодневни пости за годината. Случва се датата да се измести, ако Коледни заговезни се падат в дни на строг пост – сряда и петък.    Постът е въздържание с религиозно-нравствена цел от блажна храна при умерена употреба на постна храна. В Стария Завет има много наредби за поста – Моисей е постил 40 дни и 40 нощи (Изх. 34:28), за да се подготви да получи десетте Божии заповеди. Пророк Илия след строг пост, душевна чистота и голяма ревност за Господа се удостоил да види Божията слава (3Царе 18:4 – 13). Като най-велик и най-строг постник е известен свети Йоан Кръстител. Всички праведници са спазвали в малка или по-голяма степен поста.    В основата на поста е борбата с греха чрез въздържане от храна. Именно въздържанието, а не изнемогата на тялото, затова всеки трябва да съизмери своите сили, своята подготовка и готовност да пости с правилата за спазване на постите.    При постите съществуват шест степени на строгост: всичко, освен месо (Месни заговезни); вкусване на риба; гореща храна с растително масло; гореща храна без мазнина; студена храна без мазнина и без топли напитки (т.нар. сухоежбина); пълно въздържане от храна.    В дните, когато се разрешава риба, е позволена и гореща храна, приготвена с растителна мазнина. За спазване на по-строг пост в определени дни е необходимо благословението на свещеник.    По време на Коледните пости има дни със строги пости, когато е позволено само растителна храна и олио (за предпочитане зехтин). Млечните продукти не са разрешени, а рибата и морските продукти се консумират в някои от дните.    Какво е позволено по време на постите?    Организмът ни има нужда от белтъчини, така че изключвайки месото и млечните продукти, е нужно да ги заместим с такива от друг произход. Това са ястия с: боб, леща, ориз (особено кафяв), булгур (пшеница), нахут, киноа, гъби, авокадо, всякакъв вид кълнове, соеви продукти – тофу, мляко, соева кайма и шницели, растителен кашкавал и сирене, сушени плодове, кълнове и пълнозърнести продукти. Добавете също ядки и семена в менюто си – фъстъци, орехи, лешници, бадеми, сусам, тиквено и слънчогледово семе и други.    По време на постите е нужно да хапваме и повече плодове и зеленчуци, които да донесат на организма ценни витамини и минерали – не забравяйте да включите в менюто ябълки, портокали, киви.    По време на коледните пости е сезона на картофите, зелето, цвеклото, карфиола, броколите, морковите, спанака, праза, тиквата, все още има патладжани. Освен това можете да хапвате и грах, бамя, брюкселско зеле, царевица, боб, които могат да се намерят замразени в повечето магазини.    Почти всички видове макаронени изделия са подходящи за пости, разбира се – ако не съдържат яйца или други животински продукти.    Зехтинът има свойствата да изчиства организма от натрупаните мазнини, така, че използването му ще спомогне още повече за прочистването на организма от токсините.    Има дни, в които да се яде риба е позволено (на Никулден даже задължително). Ето и някои от рибите, които са с най-високо съдържание на белтъчни: риба тон, херинга, лефер, паламуд, скумрия, сардина, хек, сафрид, бяла риба, пъстърва.  ", "date": "2019.11.15", "title": "Започват Коледните пости "}
{"url": "http://epicenter.bg/article/Zapochna-ofitsialnoto-poseshtenie-na-vitsepremiera-Ekaterina-Zaharieva-v-Angola/198886/2/0", "text": "Заместник министър-председателят и министър на външните работи Екатерина Захариева пристигна от Виндхук в Луанда, съобщи МВнР. Тя ще бъде на двудневно официално посещение в Република Ангола по покана на външния министър Мануел Домингуш Аугущу - първо по рода си след 1989 година.  Целта на посещението е да възстанови и засили политическите контакти между двете страни, както и да насърчи бизнес контактите и инвестициите на български компании в Ангола.    Външнотърговските отношения на България с региона са част от общата търговска политика и политиката за сътрудничество за развитие на ЕС спрямо държавите от Африка на юг от Сахара, в чието формиране страната ни участва активно. Външноикономическите отношения на България с тези страни следва да се активизират, предвид традиционно добрите връзки с редица от тях и с оглед нарастващата роля на региона в световната политика и икономика, огромния икономически потенциал и природни богатства.    Очаква се да бъде обсъдено и възстановяването на традицията анголски граждани да се обучават в български университети. По информация от МОН в момента 40 анголски граждани се обучават в България.  Анголската страна проявява интерес и за проучване на възможностите за обучение на нейни военни в България.", "date": "2019.11.15", "title": "Започна официалното посещение на вицепремиера Екатерина Захариева в Ангола"}
{"url": "http://epicenter.bg/article/Borisov-v-Solun--Balgariya-shte-uchastva-s-20--v-kapitala-na-Burgas---Aleksandrupolis-/198888/2/0", "text": "\"Акцент на срещата ми с посланика на Съединените американски щати в Гърция Джефри Пиат бе диверсификацията на източниците и маршрутите за доставка на природен газ за България и региона на Югоизточна Европа. Отбелязах извършените от началото на 2019 г. до момента доставки на втечнен природен газ за българския пазар - 396 млн. куб. метра, в това число 182 млн. куб. метра газ с произход САЩ\", написа премиерът Борисов във фейсбук.    \"Обсъдихме и участието на България като акционер в проекта за изграждане на терминал за втечнен природен газ до Александруполис, Гърция. Българската страна е взела решение да участва с 20% в капитала на проектната компания\", допълни още той.    \"В момента „Булгаргаз“ прави анализ за количествата втечнен природен газ, които предстои да резервира в рамките на втората обвързваща фаза на пазарния тест\", поясни още премиерът.       Министър-председателят Бойко Борисов се срещна с посланика на Съединените американски щати в Гърция Джефри Пиат. Разговорът бе в рамките на Четвъртата среща на върха в Солун. Това съобщиха от правителствената информационна служба.   Акцент по време на срещата бе диверсификацията на източниците и маршрутите за доставка на природен газ за България и региона на Югоизточна Европа.   Министър-председателят Борисов припомни постигнатия напредък по изграждането на газовата връзка Гърция-България, която е от стратегическо значение за гарантиране енергийната сигурност в региона.   Премиерът акцентира и върху извършените от началото на 2019 г. до момента доставки на втечнен природен газ за българския пазар - 396 млн. куб. метра, в това число 182 млн. куб. метра газ с произход САЩ.  Премиерът Бойко Борисов и посланик Пиат обсъдиха и участието на България като акционер в проекта за изграждане на терминал за втечнен природен газ до Александруполис, Гърция. Българската страна е взела решение да участва с 20% в капитала на проектната компания.   В момента „Булгаргаз“ прави анализ за количествата втечнен природен газ, които предстои да резервира в рамките на втората обвързваща фаза на пазарния тест.    В хода на разговора беше дадена висока оценка за сътрудничеството между България и САЩ в областта на сигурността и отбраната като партньори в НАТО.", "date": "2019.11.15", "title": "Борисов в Солун: България ще участва с 20% в капитала на Бургас - Александруполис "}
{"url": "http://epicenter.bg/article/Desislav-Taskov--Darzhavata-tryabva-da-se-zavarne-v-zdraveopazvaneto-/198890/2/0", "text": "\"Решението първият ден от болничния да е неплатен е цинично. Това показва едно абдикиране от контрола върху фалшивите болнични и затова трябва да страдат всички. Това е решение за едрия бизнес и срещу хората\". Това каза д-р Десислав Тасков, народен представител от ПГ \"БСП за България\", пред БСТВ, съобщиха от пресцентъра на БСП. Като наскоро встъпил в длъжност депутат, той очаква възможността да може да представи своите идеи по здравния бюджет. Тасков обясни накратко идеята на \"Визия на България\" в ресор Здравеопазване - хората да имат къде да се лекуват, да могат да си позволят лечението и да бъдат лекувани според заболяването им. Той изрази задоволство, че народни представители от други парламентарни групи буквално цитирали здравните мерки от Визията. \"Ние не си делим Визията. Тя е направена за абсолютно всички и това я прави голяма. В края на краищата, тя е за доброто на всички българи\", каза Десислав Тасков. Според него продуктът \"клинични пътеки\" вече не върши работа. Самият им принцип е сбъркан - лекува се на парче, а не според заболяването. \"Държавата трябва да се завърне в здравеопазването\", изрази мнение Тасков. Според него не е приемливо 50% от сумата в целия сектор Здравеопазване да излиза от джоба на хората с най-ниските доходи в целия Европейски съюз.   \"В момента повече от 4,5 млрд. лв. излизат от нашите джобове. Болниците са превърнати в търговски дружества, а лекарите - в търговци! Това убива както здравеопазването, така и лекарите. Ние сме завършили медицински университети, не икономически!\", каза още д-р Тасков.", "date": "2019.11.15", "title": "Десислав Тасков, БСП: Държавата трябва да се завърне в здравеопазването "}
{"url": "http://epicenter.bg/article/Erol-Mehmed--Ne-priemame-argumentite-na-upravlyavashtata-koalitsiya-za-bolnichnite-/198891/2/0", "text": "    Това каза народният представител от ПГ на ДПС и член на Социална комисия Ерол Мехмед пред журналисти във връзка с предложението първият ден от болничните да не се заплаща, предаде Агенция \"Фокус\".   \"Първо да кажа, че документът все още не е внесен в Народното събрание, затова нашият коментар ще бъде кратък. е. Още повече тук ще стане въпрос за правата на майките с деца\", заяви още Мехмед.   Припомняме, че мярката бе представена вчера след срещу между ГЕРБ и Обединени патриоти в лицето на Каракачанов и Симеонов.    Малко по-рано от думите на председателя на бюджетната комисия Менда Стоянова стана ясно, че се мисли за изключения като например за майките на деца и болнични вследствие на трудови злополуки.    Целта на мяката е да се ограничат злоупотребите с издаване на болнични листове, като мярката се подкрепя от работодателските организации, които в момента заплащат първите три дни на болничния. Тази пък мярка беше приета преди десет години като временна и като отстъпка на работодателите в момента на икономическа криза.    Още вчера синдикатите реагираха остро и поискаха спешна среща с премиера Бойко Борисов.    ", "date": "2019.11.15", "title": "Ерол Мехмед, ДПС: Не приемаме аргументите на управляващата коалиция за болничните,"}
{"url": "http://epicenter.bg/article/Yulian-Angelov--Predlozhenieto-za-bolnichnite-e-na-finansoviya-ministar-/198893/2/0", "text": ". Това каза секретарят на ВМРО и депутат от \"Обединени патриоти\" Юлиан Ангелов пред журналисти във връзка с предложението първият ден от болничните да не се заплаща, предаде Агенция \"Фокус\".   Ангелов поясни, че предложенията на \"Обединени патриоти\" са вдигане на минималните пенсии на 250 лв. и освобождаване от такси на 4, 5 и 6- годишните от детските градини.   \"  каза Ангелов.    На въпрос защо коалиционният партньор на \"Обединени патриоти\" лъжат, Ангелов коментира, че не е слушал Менда Стоянова какво точно е казала. Той обясни, че на коалиционен съвет са били подкрепени всичките предложения.", "date": "2019.11.15", "title": "Юлиан Ангелов: Предложението за болничните е на финансовия министър "}
{"url": "http://epicenter.bg/article/GERB-predlaga-nova-sistema--za-da-e-yasno-koy---kak-glasuva-v-Stolichniya-obshtinski-savet/198899/2/0", "text": "ГЕРБ иска да се въведе нова електронна система, която позволява веднага да се вижда гласуването на всеки общински съветник. Това потвърди общинският съветник от Групата на ГЕРБ Силвия Христова.    \"Искаме това да бъде видимо по най-бързия и удобен начин\", каза тя пред България он еър.    Друг приоритет пред Столичния общински съвет ще бъде и изготвянето на изцяло нов правилник за работа. Ще има и промени в постоянните комисии. ГЕРБ настояват и за повече публичност и отчетност на решенията.    \"Правилникът е най-важният документ, по който се ръководи работата на Общинския съвет и приоритет за нас е да се изготви или изцяло нов правилник, или да се направят промени в настоящия, които касаят отчетността и прозрачността в работата на всяка една комисия\", обоснова се Христова.    Друга съществена промяна ще настъпи в броя, наименованието и ресорите на постоянните комисии, тъй като те трябва да съответстват огледално на новата структура на Столичната община    \"Този общински съвет е с доста по-малко политически сили от предходния, засега са ясни три политически групи\", каза Христова.    Междувременно като най-голяма група ГЕРБ-СДС ще търси сътрудничество за ключовите въпроси с всички.", "date": "2019.11.15", "title": "Силвия Христова, ГЕРБ:  Предлагаме нова система - да е ясно кой как гласува в общинския съвет"}
{"url": "http://epicenter.bg/article/Pernik-ochakva-voden-rezhim--gotvi-se-protest/198901/2/0", "text": "В очакване на воден режим в Перник здравната инспекция задължи директорите на училищата и детските градини да осигуряват необходимите количества минерална, изворна или трапезна вода за децата и учениците, съобщава БНР. Въвеждането на воден режим се налага заради драстично намалелия обем на язовир \"Студена\".   Учебните и детски заведения трябва да разполагат с допълнителни съдове, снабдени с кранчета за измиване на ръце и съдове за достатъчно количество резервна вода за санитарните възли.   Сред мерките, предприети във връзка с режима, са извършване на ежедневна дезинфекция на подовете в помещенията, неколкократно ежедневно измиване и дезинфекция на тоалетните, както и дезинфекция на приборите, съдовете за хранене и чашите за вода след всяка употреба в детските заведения.   От здравната инспекция съобщиха, че се подготвят предписания за предприемане на хигиенни и противоепидемични мерки за всички учебни и детски заведения, които ще бъдат връчени в най-кратък срок. За изпълнението им здравните инспектори ще следят стриктно.   Перничани готвят протест заради кризата с водата. Недоволството е породено както от състоянието на язовир „Студена”, чийто обем драстично спадна, така и от неяснотите около предстоящия воден режим. Организацията тече в социалната мрежа.   Сред исканията е търсенето на съдебна отговорност от виновните за водната криза. Протестът е насрочен за 20 ноември от 9 часа пред сградата на ВиК.", "date": "2019.11.15", "title": "Перник очаква воден режим, готви се протест пред ВиК"}
{"url": "http://epicenter.bg/article/Shefat-na-Aviotryad-28--Pravitelstveniyat-Falkon-shte-bade-vremenno-spryan-/198923/2/0", "text": " съобщи директорът на Авиотряд 28 ген. Тодор Коджейков, предаде БГНЕС.        По-рано днес правителственият самолет с премиера Бойко Борисов на борда беше приземен ръчно на пистата на летище София. До мярката се стигнало, след като навигационната система отказала напълно при опит самолетът да се приземи в София.   Системата е изключила и пилотите не са успели да я рестартират, така се е наложило да преминат на ръчен режим. Самолетът е приземен успешно, няма пострадали.", "date": "2019.11.15", "title": "Шефът на Авиотряд 28: Правителственият Фалкон ще бъде временно спрян "}
{"url": "http://epicenter.bg/article/Svarzvat-dva-yazovira--za-da-spasyat-Pernik-ot-vodna-kriza/198924/2/0", "text": "Министерството на регионалното развитие продължава да търси решение на задаващата се криза с питейната вода на Перник. Градът е пред воден режим, заради критично ниското ниво на язовир „Студена“, което налага властите да въведат мерки за пестене на водните ресурси, както и да потърсят алтернативен водоизточник, предаде DarikNews.    „Мерките трябва да са комплексни и те не касаят само МРРБ като принципал на ВиК дружеството в Перник. Имахме вече среща с областния управител, с кмета на Перник и с ВиК дружеството, на която обсъждахме различни варианти за водоснабдяване на града“, коментира днес министър Аврамова в кулоарите на парламента.  Тя призова кмета на града Станислав Владимиров да пусне възможно най-бързо заповедта за въвеждането на воден режим.    Министър Аврамова поясни, че язовир „Студена“ е проектиран като едногодишен, което на практика означава, че основният му приток на вода е от топенето на снеговете. Заради метеорологичната обстановка през изминалата година обаче, нивото на водата в него е критично ниско. Ето защо властите проверяват възможността вода до него да бъде доставена от язовир „Долна Диканя“. За целта първо трябва да бъде изследвана годността на водата в него, а след това да се измисли техническо решение за свързването на двата язовира.    Според Аврамова обсъжданият воден режим от 16.00 до 23.00 часа в възможно най-щадящият, за да може населението да се запаси с необходимото количество вода.  ", "date": "2019.11.15", "title": "Министър Аврамова обясни как Перник да се спаси от водна криза - свързват се два язовира!"}
{"url": "http://epicenter.bg/article/Nov-vid-test-za-bremennost-pokazva-koy-e-bashtata-/198940/7/0", "text": "Лаборатория разработи тест за бременност, който освен, че ще узнае дали е бременна една жена, ще покаже и лицето на бащата.    \"Когато момичето уринира върху теста, двете линии ще се появят на екрана като знак, че очаква дете, а до него ще се появи лицето на момчето\", обясни директорът на Фармацевтичен продукт \"Ранна бременност\", съобщава в. Mirror.    За да покаже лицето на бащата, лабораторията е получила базата данни на INE (Национален институт за статистика) и чрез пръстов отпечатък и генетична връзка е успяла да направи ДНК-връзка, когато тестът е положителен и може да се покаже снимка.   Тестът за бременност може да бъде представен в офисите на гражданския регистър, когато детето се роди, което ще послужи за предявяване на родителската отговорност на бащата.    Очаква се този вид доказателства да бъдат пуснати в продажба незабавно, което би намалило, според оценките до 60% нежелана бременност, тъй като голяма част от проблема е, че младежите се чувстват имунизирани от отговорността да упражняват отговорно родителство.  ", "date": "2019.11.15", "title": "Нов вид тест за бременност показва кой е бащата "}
{"url": "http://epicenter.bg/article/Ucheni-otkriha-myasto-na-Zemyata--kadeto-biologichniyat-zhivot-napalno-otsastva/198943/7/0", "text": "Учените са открили място на Земята, където биологичният живот напълно отсъства поради непригодността на природните условия. Този район се намира в североизточната част на Етиопия, близо до вулкана Далол, съобщи TACC, позовавайки се на публикация в научното списание Nature Ecology & Evolution и цитирана от Агенция \"Фокус\".    \"Различни форми на живот на нашата планета са се приспособили да оцелеят в изключително тежки условия. Животът съществува както в супер гореща, така и в свръх кисела и свръх солена среда. Въпреки това открихме, че земният живот изчезва, когато и трите факторa присъстват на едно място\", коментира Пюрификасион Лопес Гарсия, един от авторите на изследването. Постоянното присъствие на висока температура, киселинност и висока концентрация на магнезиеви соли създават изключително неподходящи условия за живот. Последните са особено опасни за биологичните организми, тъй като могат да разрушат мембраните на клетките, причинявайки моменталната им смърт. Това, според Лопес-Гарсия, се е случило в редица хидротермални водоеми, които заобикалят необичайния вулкан Далол в Етиопия, най-ниският вулкан на планетата, който се намира на 48 метра под морското равнище. Изследователите са взели проби от тези водоеми и са ги анализирали, за да установят в тях дали могат да бъдат открити биологични организми. Както се оказва, такива в тях изобщо няма.  „Не сме открили нито една ДНК макромолекула или нейните фрагменти,“ подчерта Лопес Гарсия. „Средата във водоемите около вулкана Далол е напълно лишена от живот“, каза той.   Работата на учените е важна не само от гледна точка на търсенето на най-неподходящата за живеене зона на повърхността на планетата. Те могат да бъдат интересни и за специалисти, които търсят извънземен живот. Според общоприетия подход, ако учените открият следи от вода върху някакво небесно тяло, това предполага, че върху това небесно тяло е съществувал или съществува живот. Това не е така, каза Лопес-Гарсия. „Идеята, че всяка планета с течна вода на повърхността е подходяща за живот, е погрешна и нашите изследвания нагледно показват това“. Според изследователите водоемите, напълно лишени от живот в близост до вулкана Далол в Етиопия, показват, че има \"мъртва\" вода, където биологичният живот, който познаваме, е невъзможен.", "date": "2019.11.15", "title": "Учени откриха място на Земята, където биологичният живот напълно отсъства"}
{"url": "http://epicenter.bg/article/Polskiyat-prezident-Andzhey-Duda-naznachi-novoto-pravitelstvo/198945/7/0", "text": "Полският президент Анджей Дуда в петък назначи новото правителство, ръководено от премиера Матеуш Моравецки. Церемонията по полагане на клетва в президентския дворец бе излъчена на живо от полската телевизия, предава TACC, цитирана от Агенция \"Фокус\".    Премиерът направи малки промени спрямо предишния състав на кабинета, който работеше под негово ръководство до парламентарните избори, проведени на 13 октомври.    Новият кабинет ще се състои от 20 министерства. Ключовите постове ще бъдат запазени от министрите, които са ги заемали в предишното правителство. Мариуш Блашчак ще продължи да ръководи Министерство на отбраната, Яцек Чапутович ще остане начело на Министерството на външните работи, Петър Глински ще продължи да бъде министър на културата и националното наследство, Анджей Адамчик ще бъде министър на инфраструктурата, а Збигнев Зибро - министър на правосъдието и главен прокурор.    Членовете на кабинета, назначени от държавния глава на 19 ноември, трябва да бъдат одобрени от Сейма (долната камара на парламента). Преди това премиерът ще произнесе програмна реч. Кандидатурата на Моравецки беше номинирана от управляващата партия “Право и справедливост“, която получи 235 от 460 места в долната камара след резултатите от изборите, така че се очаква новият състава на кабинета да получи мнозинството от гласовете в парламента.", "date": "2019.11.15", "title": "Полският президент Анджей Дуда назначи новото правителство на страната"}
{"url": "http://epicenter.bg/article/Vladimir-Putin--Ima-risk-ot-prekasvane-na-tranzita-na-gaz-prez-Ukrayna/198950/7/0", "text": "Русия е готова на сътрудничество с Украйна както за транзита, така и за доставката на природен газ, като неговата цена може да бъде с 25 процента по-ниска в сравнение с настоящата. Това заяви руският президент Владимир Путин, цитиран от ТАСС.    Той каза също така, че риск от прекъсване на транзита на газ през Украйна съществува. Нафтогаз с новите си съдебни искове обостря ситуацията в преговорите с Газпром по новия договор за газови доставки, отбеляза държавният глава, цитиран от БТА.    Путин допълни, че Русия е готова да сключи споразумение с Украйна съгласно което и да е законодателство.    \"Ако Украйна успее да приложи европейското законодателство. Ако те успеят да го направят в оставащия период от време - хубаво. Те са поели ангажименти пред Европа, не пред нас. Нека го направят, ние сме готови и на това. Но не всичко зависи от нас. Ето защо има риск от прекратяване на транзита, вероятно\", каза Путин в отговор на журналистически въпрос за възможни рискове за транзита на газ през Украйна в условията на изтичане на текущия договор на 31 декември. Путин също така изрази надежда, че между Москва и Минск до края на годината ще се реши въпросът за цената на руския газ. Той каза, че там преговорите вървят по план. ", "date": "2019.11.15", "title": "Владимир Путин: Има риск от прекъсване на транзита на газ през Украйна"}
{"url": "http://epicenter.bg/article/-Volkswagen--investira-60-mlrd--evro-za-preminavane-iztsyalo-na-elektromobili-/198934/4/0", "text": "Германският автомобилен гигант „Volkswagen“ заяви, че ще инвестира 60 милиарда евро до 2024 г. за преминаването си към електрически превозни средства, тъй като през следващото десетилетие ще представи до 75 изцяло електрически модела и около 60 хидбидни превозни средства, съобщава БГНЕС.    „Групата планира да похарчи близо 60 милиарда евро (66 милиарда долара) за бъдещите области на хибридизация, електрическа мобилност и дигитализация през следващите пет години“, се казва в съобщението на групата.    Преди две седмици автомобилният концерн започна в град Цвикау производството на електромобили ID 3, първият екологично чист електромобил, пуснат в масово производство. С новото попълнение в автомобилното семейство концернът не само иска да остави зад гърба си скандала с отработените газове, но и направи електрическия автомобил подходящ за масово производство.    Шефът на Volkswagen Херберт Дийс определи старта на производството като „решаващ момент” за компанията. VW инвестира около един милиард евро в преобразуването на производството в Цвикау от завод за автомобили с двигатели с вътрешно горене в завод за електрически автомобили. „Тази трансформация към електронна мобилност не се случва за една нощ“, казва ръководителят на марката на VW Ралф Брандщетер, но подчерта, че концернът е поел безвъзвратно по този път.    След 2040 г. VW няма да продава автомобили с дизелови или бензинови двигатели. Автомобилният концерн планира след 2050 г. да преустанови отделянето на въглероден двуокис – при производството, експлоатацията и утилизацията на автомобилите.", "date": "2019.11.15", "title": "„Volkswagen“ инвестира 60 млрд. евро за преминаване изцяло на електромобили "}
{"url": "http://epicenter.bg/article/Vtori-magazin-ZORA-shte-otvori-vrati-v-Pleven/198946/4/0", "text": "  На 16 ноември пред жителите на град Плевен ще се отвори нова възможност – вторият магазин ЗОРА ще бъде факт.    Иновативният дизайн, характерен за обектите на ЗОРА, е разгърнат на 1500 кв. метра, които са достатъчни посетителите да открият всичко необходимо – целия спектър от уреди за дома и семейството, предлагани от световни производители.    А за да бъде удоволствието им пълно, очакват ги специални ценови предложения и отстъпки, валидни от 16 до 19 ноември.    Повече информация любителите на техниката могат да намерят в брошурата, специално посветена на откриването. А първите 50 посетители ще получат подарък ваучер.   ЗОРА е компания, която за 28 години на пазара не е спирала да се развива и винаги е предлагала на своите клиенти не просто техника, а пълноценни изживявания.    С отварянето на втория си магазин в динамичен град като Плевен, ЗОРА затвърждава този имидж. А това осигурява не само достъп на хората до света на технологиите, но и означава инвестиция в самите хора.    Във втория магазин ЗОРА новото си работно място ще открият 20 души, чиято квалификация ще бъде постоянно повишавана с цел осигуряване на професионалното им развитие и качеството на обслужване.   Заповядайте да открием новата ЗОРА в Плевен, бул.Европа 6, на 16 ноември в 10 часа.    ", "date": "2019.11.15", "title": "Втори магазин ЗОРА ще отвори врати в Плевен"}
{"url": "http://epicenter.bg/article/Temenuzhka-Petkova--Horata-tryabva-da-badat-spokoyni--gazova-kriza-nyama-da-ima/198952/4/0", "text": "Към настоящия момент отношенията между Русия и Украйна по темата за газовия транзит са към приключване на договорните отношения. Хората трябва да бъдат спокойни. Търси се решение на проблемите с посредничеството на ЕК. Хората трябва да бъдат спокойни и да не се притесняват, че ще има газова криза. Аз съм убедена, че договор ще бъда подписан. Хранилището \"Чирен\" е почти пълно и може да осигури енергийната сигурност за около 45 дни. Всички енергийни дружества също имат запаси и хората трябва да са спокойни, че енргийната сигурност на страната е гарантирана.    Това каза в предаването \"Лице в лице\" по БТВ енергийният министър Теменужка Петкова.   \"По газовата връзка с Гърция има не само ентусиазъм, но и много работа. Преди дни приключи археологията и започна строеж на газовото траси. Извършват се изкопни работи, доставени са тръби и се работи много активно. Този проект е изключително важен за енергийната ни диверсификация. Той ще ни даде една сигурност и алтернатива на доставките на газ. Сроковете са ясно определени и всички са запознати с тях. Строители и доставчиците знаят важността на този проект и съм сигурна, че ще успеем да спазим поставените срокове. \"Булгаргаз\" поиска намаляване на цената на природния газ и аз съм убедена, че занапред това ще става все по-често. Това е реалният резултат и ефект от диверсификацията, за която работи правителството. По \"Балкански поток\" също се работи много активно. С всички тези проекти България вече е готова да се справи с всяка една криза\", категорична бе тя.  ", "date": "2019.11.15", "title": "Теменужка Петкова: Хората трябва да бъдат спокойни, газова криза няма да има"}
{"url": "http://epicenter.bg/article/Vandali-otkradnaha-bastuna-ot-statuyata-na-Pencho-i-Petko-Slaveykovi-v-Sofiya-/198906/3/0", "text": "Поредна вандалска проява в центъра на София. Част от бронзовата статуя на Петко и Пенчо Славейкови от емблематичния площад изчезна, съобщи bTV.    Тази сутрин Пенчо Славейков осъмна без бастуна, на който се подпира.    Скулптурата беше върната на обновения площ преди шест месеца след реставрация. Неин автор е Георги Чапкънов.    От Столичната община съобщиха, че вече е поръчана нова част за скулптурата.    Произведенията на известния скулптор в центъра на града не за първи път стават жертва на подобно отношение. Преди години бастунът бе огънат.    На по-малко от 100 м от площад „Славейков“, в Такевата градинка, преди години изчезна друго произведение на Чапкънов – „Отвличането на Европа” (женска фигура върху бик).    От известно време скулптурата отново е върху чешмичката в оригиналния си вид, но някой е покрил част от женската фигура с жълта боя.", "date": "2019.11.15", "title": "Вандали откраднаха бастуна от статуята на Петко и Пенчо Славейкови в София "}
{"url": "http://epicenter.bg/article/Prokuraturata--Poetat-Nedyalko-Yordanov-/198911/3/0", "text": "Това обяви прокурутурата в свое официално съобщение. .  Г , че на 26.03.2019 г., около 10.30 ч., в гр. Бургас, на кръстовището на бул. „Демокрация” и ул. „Ген. Гурко”, регулирано с работеща светофарна уредба и пешеходна пътека, при управление на лек автомобил марка „Опел”, модел „Зафира”,   – чл.120, ал.1, т.2 от ЗДвП:   „Когато преминаването на пешеходците през пешеходната пътека се регулира с пътен светофар или от регулировчик, водачът на превозното средство е длъжен след подаване на сигнал, който му разрешава преминаването – да пропусне пешеходците, които все още преминават на пешеходната пътека”; чл.20, ал.1 от ЗДвП: „Водачите са длъжни да контролират непрекъснато пътните превозни средства, които управляват” и ал.2: „Водачите на пътни превозни средства са длъжни при избиране скоростта на движението да се съобразяват с атмосферните условия, с релефа на местността, със състоянието на пътя и на превозното средство, с превозвания товар, с характера и интензивността на движението, с конкретните условия на видимост, за да бъдат в състояние да спрат пред всяко предвидимо препятствие.   Водачите са длъжни да намалят скоростта и в случай на необходимост да спрат, когато възникне опасност за движението”; чл.116 от ЗДвП – „Водачът на пътно превозно средство е длъжен да бъде внимателен и предпазлив към пешеходците, особено към ... престарелите хора”; чл.119, ал.1 от ЗДвП: „При приближаване към пешеходна пътека, водачът на нерелсово пътно превозно средство е длъжен да пропусне стъпилите на пешеходната пътека или преминаващите по нея пешеходци, като намали скоростта или спре”; чл.119, ал.3 от ЗДвП: „Пешеходната пътека е част от платното за движение, очертана или не с пътна маркировка и сигнализирана с пътни знаци, предназначена за преминаване на пешеходци ...”, и чл.54 от ППЗДвП: „Пътен знак Д17 Пешеходна пътека”, като по непредпазливост допуснал пътнотранспортно произшествие с пресичащия отдясно-наляво по пешеходна пътека на зелен сигнал на светофара пешеходец К.Л., като му причинил средна телесна повреда, изразяваща се в счупване външния малеол на левия крак, довело до трайно затруднение на движението на левия крак за срок от около 2-3 месеца при обичаен ход на оздравителния процес – престъпление по чл.343, ал.3, пр. последно, б.„А”, пр. второ, вр. ал.1, б.„Б”, пр. второ, вр. чл.342, ал.1 от НК, вр. чл.120, ал.1, т.2, вр. чл.20, ал.1 и ал.2 , вр. чл.116, чл.119, ал.1 и ал.3 от ЗДвП, вр. чл.54 от ППЗДвП.  Обвинението е повдигнато въз основа на заключение от изготвената съдебно-автотехническа експертиза, в което е посочено, че    Пешеходецът е предприел пресичане на пътното платно отдясно наляво по пешеходната пътека по бул. „Демокрация“, движението му е извършено на зелен светофар за пешеходци. Ходът му е бил спокоен, със скорост от 3.2 км/ч.   На основание чл. 60 от НПК, спрямо г-н Недялко Йорданов е била взета   Тази мярка за неотклонение е най-леката, предвидена такава в НК. По съществото си, тя не налага забрана обвиняемият да напуска местоживеенето си.  Обвиняемият Недялко Йорданов е дал подробни обяснения в присъствието на упълномощен от него защитник. Заявил е, че не желае материалите по разследването да му бъдат предявени. Посочил е, че иска да бъдат предявени на упълномощения от него защитник.   На 31.10.2019 г. разследването е било предявено на посочения от Недялко Йорданов адвокат.  Това искане е било отразено в протокола за предявяване на досъдебното производство.  Воля за прекратяване на досъдебното производство е изразил и пострадалият К.И. Той е направил това на 29.10.2019 г., когато материалите от досъдебното производство са били предявени на упълномощен от него адвокат. Последният е заявил от името на доверителя си, че няма претенции към водача и не желае да бъде водено наказателно производство срещу г-н Недялко Йорданов, като в този смисъл не поддържа направено искане в депозирана (на 16.04.2019 г.) молба да се провежда такова наказателно производство.  Въпреки заявената воля за прекратяване на досъдебното производство, изразена от пострадалото лице и Недялко Й., Районна прокуратура – Бургас е оставила без разглеждане искането за това.  Независимо, че поради настъпването на ПТП на пешеходна пътека, наказателното производство не би могло да бъде прекратено по искане на пострадалия,  Въпреки, че Районна прокуратура – Бургас е оставила без разглеждане искането за прекратяване на досъдебното производство, наблюдаващият прокурор е изразил воля да назначи повторна тройна съдебно-автотехническа експертиза. В обобщение на посоченото по-горе, заявяваме категоричната си позиция, че Районна прокуратура – Бургас е действала при стриктно спазване на закона като всякакви внушения, че това не е било сторено, не отговарят на истината. \"    Причината, според него, е работата на единия му син Асен Йорданов, който е сред собствениците на разследващия сайт Биволъ и редовно критикува действията на държавното обвинение, както и писмото, което той е написал в негова защита. . По ирония на съдбата другият син на поета - Недялко Недялков, е собственик на ПИК и е сред най-яростните защитници на прокуратурата, като даже организира протести в подкрепа на единствения кандидат за главен прокурор Иван Гешев.   В дългия си пост поетът твърди, че сме авторитарна държава и обвинява Иван Гешев в \"жалка отмъстителност\":  \"Може би иска да му се моля? Или да окаля името ми? Каква жалка отмъстителност за това, че съм си позволил да защитя единия си син Асен и неговата кауза за справедливост.  И как изобщо не му пука за другия ми син Недялко, собственик на агенция ПИК, който толкова време вече понася хиляди хули и подигравки задето се е заел със защитата на прокурора Гешев. Обзет от някаква необяснима за мен илюзия, Без да подозира какво прави въпросната личност дори с родния му баща\".          Днес няма да има стихотворение, защото ми се иска да споделя най-после нещо, което ми тежи от доста време, но упорито се опитвах да не мисля за него.    Дано имате търпение да изчетете всичко това, което ще ви напиша.    Не се обръщам директно към съответните органи, а така би трябвало, защото това засяга именно тях и главно Прокуратурата и Полицията в лицето на прокурорите Цацаров и Гешев, министърът на вътрешните работи Маринов и – вероятно– министър председателя Борисов. Но съм убеден, че те ще прочетат това.    Случи се случайно на 26 март т. г. в 10.30 сутринта. Шофьор съм от 50 години, обиколил съм с колата си цяла България с моите рецитали, 30 години съм шофирал в гъсто населения център на София и нямам нито едно нарушение, да не говорим за пътно-транспортно произшествие.    Бях с колата си в Бургас, отивах към гроба на баща ми – навършваха се 72 години от убийството му. Движех се по ул. „Ген. Гурко“ към бул. „Демокрация“ – и на кръстовището пред Трета поликлиника /не зная как се нарича сега/ светна зеленият светофар за направо и наляво.    Потеглих направо и после завих наляво, стигнах до пешеходната пътека, когато внезапно пред мен изневиделица сякаш изникна човек. Слава богу, имам светкавичен рефлекс и моментално натиснах спирачка. Човекът падна на земята и на главата си имаше кръв.   Тогава не се уплаших, имах чувството, че гледам някакъв филм. Веднага го качих в колата и тръгнахме към Спешна помощ в Окръжна болница. По пътя той ме заговори, оказа се, че е 87 годишен, с бастун, чувстваше се съвиновен. Разказа ми, че е вдовец от доста време и има само един син, който се грижи за него, но иначе си живее самостоятелно. Спомни си, че ме познава от онова време, когато работех в Бургаския театър и се тюхкаше как е могло да се случи това неприятно произшествие. Предложи ми да кажем, че е паднал сам.    Разбира се не приех такъв жест, заведох го в болницата, зашиха с няколко шева обелената кожа на главата и му сложиха лепенки.    Аз, разбира се, разказах какво точно се е случило, съобщих на полицията мястото на произшествието и се върнах с колата там.    Чакахме, както е бил редът, около 3 часа с полицаите – добри момчета – да съставят протокол и да получат сведение от болницата по телефона има ли сътресение на мозъка. И да се направи скенер на главата.  Не ми се разказва какво преживях през това време на чакане...    Слава богу нищо такова нямаше!    Оказа се, че трябва да се сложи гипс на крака му – което се записа като средна телесна повреда.    Все пак оставиха го в болницата да преспи и там още същата вечер той е дал своите показания пред „дознателката“. Това понятие „дознателка“ научих тогава. Той твърдо е заявил без колебание, че няма никакви претенции към мен и е поискал случаят да бъде приключен.    А на следващия ден аз също дадох показания пред същата дознателка, както е редът.    Дознателката каза, че нашите показания са достатъчни и случаят наистина е приключен.    Изминаха цели пет месеца от тогава.    Сприятелихме се с този мил старец . През цялото лято, когато бях в Бургас си говорехме, ходих му на гости... Имахме общи теми. Включително „старчески“, защото бях претърпял операция на тазобедрената става и трудно се движех като него. Оказа се много симпатичен и обективен човек и непрекъснато повтаряше, че не съм виновен, че случилото се е „малкия дявол“, защото и двамата сме живи и здрави и нека го забравим. И наистина го забравихме. Но остана едно вярно приятелство с бай Калчо, който хвърли патериците и си пое като мене верния бастун.    И тук правя едно необходимо отклонение от този сюжет.  И стигам до Прокуратурата в лицето на единствения кандидат за прокурор Иван Гешев.    Нямах никакво мнение за него и не беше моя работа кой ще стане Главен прокурор на републиката.    Но когато разбрах, че е почнала жестока и безмилостна разправа с големия ми син Асен, собственик на сайта Биволъ и когато той след дълги разговори ми призна това и каза, че не вижда друго спасение освен да напусне България – не можах да остана безразличен към тази несправедливост и написах едно писмо във фейсбук. Асен е заклет родолюбец, никога не е мислил да напуска родния си Бургас, камо ли България, а за да стигне до такава крайност, явно положението беше станало непоносимо, дори и за устойчива личност като него.  Може би сте чели това мое кратко писмо, защото видях, че има десетки хиляди лайкове и споделяния в трите ми страници. Ето го – с малки съкращения:    ––––––––––––––      Извинете ме, че днес няма да публикувам стихотворение...  Времето в което живеем не е за поезия. Искам да споделя с вас своята тревога като човек и баща за съдбата на моя син Асен – собственик на сайта „Биволъ“Това, което се случва днес, през август 2019 година надхвърля всички възможни гадости.   Прокуратурата в лицето на единствения кандидат за главен прокурор Гешев си позволи да обяви „Биволъ“ за поръчител на акцията за разкриване на личните данни на пет милиона българи от една компютърна фирма.   Тепърва ще стане ясно, че собственикът на „Бивол“ Асен Йорданов няма абсолютно нищо общо с въпросната фирма, но вече пресата на Делян Пеевски и съответно на Петю Блъсков му лепна етикета „рекетьор“.  Сега започват наказателни мерки срещу сайта и единствената фирма на съпругата му„Имидж едвъртайзинг“ от страна на прокуратурата и съдебните органи под формата на ревизии и финансови проверки години назад с цел да се унищожи напълно и без това останалата без почти никакви средства фирма.   Малкото ѝ клиенти, които са дръзнали да останат, получават вече заплахи и предупреждения.   Съвсем възможно е в най-скоро време да нахлуе полиция в дома и офиса на Асен и да изземе компютрите и цялата му документация.   И това става днес, 30 години след толкова очакваната демокрация!  Тези хора не подозират, че всичко това ще се обърне срещу самите тях или са решили, както не веднъж през тези години, че всичко ще отмине безнаказано и ще се забрави, но важното е непокорният „Биволъ“ да бъде унищожен.   И не им пука за назряващия международен скандал...   Извинявайте, че днес вместо стихотворение четете всичко това...  Но в случая реагирам не само като баща, а и като гражданин на тази измъчена и болна държава, която носи вечното име България...    16 август 2019г.    https://www.facebook.com/nyordanoff1/posts/2632656643432866  –––––––––––––    Обърнете внимание на датата, защото само 25 дена след това последва небивала репресия към самия мен от страна на прокуратурата... Това до вчера не бях го споделил с никого, дори с Ивана и с малкия ми син Недялко, който почти фанатично тръгна публично да защитава каузата Гешев да бъде избран за главен прокурор. Не исках да му влияя и не му казах, защото уважавам правото на собствено мнение на двамата си сина.    На 9 септември т. г. – е написано съвсем ново „Постановление за привличане на обвиняем и вземане мярка за неотклонение на лицето Недялко Асенов Йорданов“, подписано от прокурор Р. Ганева.  Бях извикан от София в Бургас, за да ми беше връчена призовка за повдигнато обвинение от страна на Прокуратурата.    Тогава разбрах, че точно по моя случай е сменена първоналната дознателка, на която дадохме своите показания с бай Калчо в деня на произшествието и е назначена друга. Попитах новата дознателка за какво точно е това „Постановление за привличане на обвиняем“? Отговорът беше абсурден: „Няма да Ви кажа, като дойдете след три дена, ще го видите.“   Отидох, разбира се, обзет не толкова от безпокойство, колкото от любопитство.    Попитах защо отново трябва давам показания, след като вече съм ги дал на 25 март и получих отговор, че тогава съм бил само Свидетел, а сега съм вече Обвиняем.   На тръгване и подадох ръка за довиждане, но тя заяви, че е забранено да се ръкува с обвиняеми.    Прочетох Постановлението на прокуратурата и останах като гръмнат. В него никъде не се споменаваше, че потърпевшият е заявил недвусмислено, че няма никакви претенции към мен, че няма никакво намерение да води дело, да не говорим за това, че аз /обвиняемият/лично съм съобщил за произшествието в МВР и съм го завел веднага в Спешна помощ с колата си, както и, че поради бързия си рефлекс съм предотвратил друг много по-тежък изход.    Нещо повече – Прокуратурата изисква от мен като престъпник мярка за неотклонение „Подписка“, която предвижда, че нямам право да напускам града и ако я наруша следва принудително докарване или обявяване за издирване.        Преминал съм през невероятни и тежки катаклизми и изпитания, от страна на властта през годините, още от най-ранно детство. Но такова нещо ми се случваше за пръв път в живота.    Научих от сигурно място, че действията на новата дознателка и местната прокурорка са продиктувани „отгоре“. Техни колеги бяха категорични, че тези жени никога не биха поели сами отговорност да търсят поводи и да повдигат обвинение, което няма реално основание. И то цели пет месеца след произшествието, изяснено и обявено за приключено.    Съвем ясно беше, че Онези горе искат да ме сплашат в отговор на моето писмо във фейсбук и очакват да почна да се моля да се прекрати делото и да им дължа вечна благодарност и покорност.    А може би разчитат, че след четирите операции, които претърпях през последните две години, може да получа от притеснение инфаркт или инсулт и проблемите, които причинявам с позицията си да се решат по-лесно и бързо... Все пак вече съм на 79...    Напразна надежда...    Какво ли не съм преживял в този живот, включително брутални прокурорски заплахи по времето на Иван Костов, така че реших временно да не давам никаква публичност на тази очевидна отмъстителност на господин кандидата Иван Гешев и на тези, от които е получил съответното съгласие.    Точно тогава бях пред премиера на моята пиеса „Каквото такова“ в Народния театър „Иван Вазов“. Тези, които са били в театър, знаят какво означава това за един режисьор и автор. Още повече, че след осемгодишно прекъсване отново за последно бях решил да се появя на театралната сцена. Опитах се пред моите актьори връстници да не покажа какво ми се случва и мисля, че успях. Но нямах време и възможност лично да се защитя.   Затова поверих делото в ръцете на господин Сава Каров от Бургас – човек с много дълъг адвокатски опит и бивш служител в МВР.    Оказа се, че милият бай Калчо, както и сина му, нееднократно са били призовавани да ме дадат под съд и те категорично са отказвали. Видях се с тях в Бургас и бях поразен от това, което са преживели тези хора. Как 87 годишния човек нееднократно е бил призоваван първо по телефона, а след това и в полицията да се откаже от показанията си и да ме обвини.   И всеки път той – възмутен – категорично е отказвал. Накрая отишъл със сина си в пето районно управление Бургас и писмено отново заявил това.    Когато се видяхме с него в Бургас той поиска да бъде записан на видео за всеки случай и е подписал нова декларация, че няма никакви претенции към обвиняемия Недялко Йорданов.    Адвокатът Каров е занесъл на полицията тази подписаната и нотариално заверена от него декларация. Дори старецът и синът му са поискали тяхната специално упълномощена адвокатка също да се яви в полицията и тя е входирала официално по делото изрично волята му.    На базата на всичко това адвокат Каров е поискал прекратяване на прокурорското наказателно дело срещу мен, съгласно изискванията на закона.    И какво е станало?    Адвокатът сподели с мен, че такова нещо никога не е имал в своята богата практика и то противоречи на всякакви правни норми.    Определената от горе прокурорка не само, че не е отменила повдигнатото обвинение и не е прекратила преписката, но е разпоредила то да продължи с назначаването на нова тройна експертиза!    Като се знае как действат тези структури в строга и безпрекословна субординация, естествено всичко това срещу мен, няма как да стане само по личното персонално усмотрение на една местна полицайка или една местна прокурорка. Още повече, че едната от тях е споделила в частен разговор, че просто „изпълнява нареждания“.    Аз не се считам в никакъв случай за „свещена крава“ или недосегаем от закона. Именно заради това и по никакъв начин не се обадих никому, не потърсих „оправяне“ по „втория начин“, а минавам чинно по всички процедури на прокуратурата, защото съм повече от убеден в своята правота и нямам никакви притеснения от ситуацията по същество.    Не искам да гадая каква личност е господин Иван Гешев, без чието знание и поощрение това не би било възможно да се случи. Нямам и съмнение, че той ще отрече, че не знае, а чиновниците му по места действат напълно свободно и по убеждение.    Все едно дали става дума за мен – все пак един стар поет с някакво име в обществото.    Може би иска да му се моля? Или да окаля името ми?  Каква жалка отмъстителност за това, че съм си позволил да защитя единия си син Асен и неговата кауза за справедливост.    И как изобщо не му пука за другия ми син Недялко, собственик на агенция ПИК, който толкова време вече понася хиляди хули и подигравки задето се е заел със защитата на прокурора Гешев. Обзет от някаква необяснима за мен илюзия, Без да подозира какво прави въпросната личност дори с родния му баща.        Сърцето ми, слава Богу е здраво, мозъкът ми работи безотказно и нямам никакво намерение да се предавам. Споделям това с вас, защото всичко може да се очаква от човек, който ще ни бъде главен прокурор цели 7 години и ще бъде неприкосновен от закона.    Няма начин това да не е известно и на министър-председателя Бойко Борисов, който преди четири години наистина направи един жест към мен в труден момент, заради което му прощавах много неща. Странно, но като че ли не съм изненадан от неговото поведение в случая.    Почти сигурен съм, че ще последва изявление,че нито той, нито Цацаров, нито Гешев са знаели за този случай. И че това е нормална местна инициатива – след като не иска да ме съди потърпевшия, ще ме съди държавата.    И че датите 16 август с публикацията ми за Гешев и 9 септември с обявяването ми от свидетел в обвиняем нямат никаква зависимост помежду си.    Готов съм на такъв процес, но ще настоявам той да бъде публичен и да му се даде широка гласност.    Не заемам никаква страна в този болен въпрос да бъде или да не бъде Иван Гешев главен прокурор. Не участвам в никакви демонстрации, включително в тази на Недялко в негова подкрепа, нито в тази, в която не участва Асен, макар че я подкрепя морално.    Такава е съдбата на един български родител в това жестоко време разделно.    Такива са фактите... Вие преценете...    Тази моя изповед пред вас – моите хиляди приятели във фейсбук, е написана преди време, но реших да не я публикувам преди избора на нов главен прокурор, за да не се изтълкува като моя провокативна намеса в гласуването. Но не мога да не изкажа своето притеснение от следващата седемгодишна практика на един човек, който много лесно и бързо проявява лична отмъстителност. Позволих си само да публикувам едно стихотворение на датата 10 ноември...    ДО ЕДИН ПРОКУРОР    Защо опитвате да смачкате поета...  И да го унизите... Да мълчи...  Душата му е тъжна и проклета...  Но сухи са добрите му очи.    Опасен ли е... Яростен и вярващ...  Видял е всичко.. И добро... И зло...  Запява Славей... И заграчва Гарван...  Върти се старото му колело.    Върти се...Спре... Последни обороти...  И птиците... Долитат... От къде?  Ах, тялото... Но мозъкът работи.  И няма... Няма да се предаде.    Ти, който се гласиш сега да съдиш..  И ще успееш... Виждам... Може би...  Познах те вече.. Знам какъв ще бъдеш.  А ще решаваш хиляди съдби.    А моята... Тя вече си отива...  Но няма да се предаде до край.  До като още диша... И е жива...  Все ти е тая... Но това го знай!    10 ноември 2019г.  6ч.54м. Сутринта    –––––––––––––––    А ето и самият бай Калчо, който поиска да бъде записан с камера преди месец. Ето какво разказва той. Моля ви, отделете още десетина минутки и вижте как изглежда този симпатичен и твърд човек и чуйте неговите думи.         ", "date": "2019.11.15", "title": "Прокуратурата: Поетът Недялко Йорданов е обвиняем за удар на човек на пешеходна пътека! "}
{"url": "http://epicenter.bg/article/Todor-Chobanov--Do-10-dni-vazstanovyavat-otkradnatiya-bastun-ot-skulpturata-na-Pencho-Slaveykov/198929/3/0", "text": "До 10 дни ще бъде възстановен откраднатият бастун на Пенчо Славейков от скулптурата на баща и син Славейкови в София. В това увери заместник-кметът Тодор Чобанов. Той поиска строг контрол и ефективни присъди за всеки, който си позволява да краде елементи от скулпторите и поругава паметниците на културата.    „Вандалски акт, който е осъществен върху една от най-любимите творби на градското изкуство в София. Да бъде установен извършителят, да отиде в затвора, така че това е начинът да предотвратим бъдещи подобни събития. Строг контрол и присъди, ефективни, върху лицата, които си позволяват да вандализират изкуството. Тук въобще не става дума за щетата от гледна точка на метала. Става дума за това, че се посяга на любима творба на хиляди софиянци, добре позната на всички гости на града. Едно наистина важно изкуство за площада и за цялата градска среда“.", "date": "2019.11.15", "title": "Тодор Чобанов: До 10 дни откраднатият бастун от скулптурата на Пенчо Славейков ще е възстановен"}
{"url": "http://epicenter.bg/article/Kantonerat-prizna-vinata-si-za-katastrofata-na-zh-p--preleza-kray-Asenovgrad/198931/3/0", "text": "60-годишният кантонер Кирил Македонски призна, че е изпил \"едно патронче\" с алкохол по време на нощната си смяна, когато стана тежката катастрофа на жп прелеза в Асенвоград. Той обясни, че е изпил алкохола в 11:00 ч. вечерта и спал до 5 ч. сутринта, съобщава btv.    Кантонерът признава вината си и споделя, че се е разсеял и забравил да пусне бариерата.    Вследствие на това пътнически влак удари лек автомобил вчера сутринта. Колата е била пометена и запратена в сградата, където стои охраната. В колата са пътували трима души между 25 и 32 години. Откарани са в болница в тежко състояние, все още са там.  Във влака също е имало пътници, но те не са пострадали.    Кръвната проба на кантонера показва 2.61 промила, обвинението е вече по-тежко, а наказанието, което го чака, е затвор от 2 до 10 години.    Съдът днес гледа искането на прокуратурата за постоянното му задържане под стража.", "date": "2019.11.15", "title": "Кантонерът призна вината си за катастрофата на ж.п. прелеза край Асеновград"}
{"url": "http://epicenter.bg/article/Prokuraturata--Ne-e-priklyuchilo-razsledvaneto-po-katastrofata--za-koyato-e-obvinyaem-Lyutvi-Mestan/198944/3/0", "text": "Не е приключило още разследването по катастрофата, за която е обвиняем Лютви Местан, готова е само авто-техническата експертиза на пътния инцидент съобщи за Радио „Фокус“ прокурор Димитрина Делчева, говорител на Окръжна прокуратура - Кърджали.   По думите й единственият привлечен като обвиняем остава лидерът на партия ДОСТ.    Автотехническата експертиза беше назначена веднага след катастрофата с участието на Местан, при която загина 6-месечно бебе. Срокът на разследване на случая беше удължаван 3 пъти заради вещите лица. Изготвянето на експертизата им отне половин година.    Според Николай Димитров Местан не се е уверил, че по пътя с предимство пристига кола    Катастрофата стана на 14 април 2019 година на разклона край село Загорско. При опит Лютви Местан да се включи с автомобила си в главния международен път, водещ към Гърция, последва сблъсък с \"БМВ\", което се движи от Кърджали към ГКПП \"Маказа\".    От удара \"БМВ\"-то излита от главния път и пада на над 100 метра в близкото дере. В катастрофата загина 6-месечно момиченце, което пътува се със семейството си към Кирковско. 9-годишното братче на бебето, както и родителите му бяха ранени. Лютви Местан се размина само с изкълчена китка.    Припомняме, Лютви Местан е обвинен за причинена смърт по непредпазливост на 6-месечно бебе при катастрофа на 14 април 2019 г. на разклона за село Загорско край Кърджали.    Той беше задържан за 24 часа, след което беше освободен под гаранция от 10 000 лева. По-късно обаче тя беше отменена от съда, тъй като нямало доказателства за доходите на политика.    На 25 април 2019 г. стана ясно, че Местан е платил паричната си гаранция от 10 000 лв. Тя му беше наложена от Окръжната прокуратура в Кърджали заради причинената катастрофа, при която загина 6-месечно бебе.    Ден по-рано беше отменена и забраната той да не напуска страната.    След като бе освободен от гаранция и се появи обществено недоволство от прокуратурата за втори път наложиха на Местан същата гаранция, след като събра необходимите доказателства за състоянието му.    Главният прокурор Сотир Цацаров взе на специален надзор разследването срещу Лютви Местан и възложи на прокурори от ВКП да оказват засилена методическа помощ на прокурорите от Окръжна прокуратура Кърджали.    Първоначално книжката му бе отнета, но след това му я върнаха.    ", "date": "2019.11.15", "title": "Прокуратурата: Лютви Местан е единственият обвиняем за тежката катастрофа"}
{"url": "http://epicenter.bg/article/Spor-v-koalitsiyata-koy-predlozhi-za-1-iya-den-bolnichni--patriotite-gotovi-da-iskat-otteglyaneto-mu/198897/2/0", "text": "Нов скандал разтресе управляващата коалиция. Този път поводът е желанието на мнозинството да не се плаща първия ден от болничния лист - идея, която предизвика взрив в обществото.   Идеята, в подкрепа на която са се обявявали работодателски организации, предизвика критики от страна на синдикатите, които заявиха, че ще настояват за среща с Борисов по темата. Негативни реакции имаше и в социалните мрежи.   Ден след като управляващата коалиция обяви, че първият ден от болничния на работниците няма да се плаща, идеята като че ли остана без автор.    Коалиционните партньори ГЕРБ и \"Обединени патриоти\" направиха разнопосочни коментари, от които не стана ясно кой всъщност е направил предложението.    Според председателя на бюджетната комисия Менда Стоянова  идеята идвала от \"Обединени патриоти\". Юлиан Ангелов от ВМРО обаче  бе категоричен, че те са предложили само увеличението на пенсиите и отпадането на такста в детските градини за децата от 4 до 6 години.    Ангелов прехвърли топката към финансовия министър Владислав Горанов - негово било предложението за болничните.    \"  За нас е изключително важно тази коалиция да остане стабилна и да довършим мандата на правителството. Изпълянаваме програмата успешно, резултатите са видими. Важно е правителството да бъде стабилно.  . Ние се съгласихме с тези мерки, макар че те не са безспорни\", коментира Менда Стоянова.    Въпреки това тя защити идеята да не се плаща първият ден от болничния. На въпрос дали ГЕРБ може да се откаже от идеята Менда Стоянова каза, че решението е на коалиционния съвет, а партията държи коалицията да остане стабилна.   \"Имаме 18 млн. болнични дни. 638 млн. лева се плащат за болнични, това е три пъти повече отпреди 5 години. Ако кривата продължава да расте, след пет години просто няма да остане кой да работи\", настоя Стоянова.    \"     Той настоя, че това е истината и добави, че не зане защо Менда Стоянова \"по този начин е предоставила информацията\".    \"Не даваме назад, а казваме каква е истината.   Не се дистанцираме, защото казах, че тези предложения са подкрепени на коалиционен съвет, но казах, че не сме ги предложили ние. Това е факт. На този съвет са присъствали много хора, които могат да го потвърдят\", продължи Ангелов.    Той обаче също се съгласи, че спестените средства от изплащане на болнични могат да се разпределят между останалите служители.   . Няколко пъти Горанов повтори, че  В момента не можело да се контролира даването на болнични за сливане на почивни дни, особено в малките населени места.   От думите на Менда Стоянова днес стана ясно и че се обмисля от рестриктивната мярка за болничните изключение да правят родителите, които си взимат болничен за болно дете, както и пострадалите при трудова злополука.    На въпрос дали не трябва да се вземат мерки за издаването на фалшивите болнични, вместо да се ощетяват работещите, шефката на бюджетната комисия отговори така: \"Контролът не е панацея, не може на всеки болничен да слагаме контрольор. Винаги има съвестни, които да попадат под ударите на такава рестриктивна мярка. Няма 100% справедливост\".      ДПС категорично не подкрепя идеята анонсирана вчера първият ден на болничния да не се заплаща.    За нас това е скрито увеличение на осигурителната вноска, каза пред медиите в Народното събрание Ерол Мехмед.    Не може да се отнемат права на работници, подчерта той. За него се засягат и правата на майките с деца.  ", "date": "2019.11.15", "title": "Скандал във властта! ГЕРБ и Патриотите взаимно се сочат за автори на орязването на първия болничен "}
{"url": "http://epicenter.bg/article/Ninova--Reshenieto-za-bolnichnite-e-nespravedlivo--Prizovavame-raboteshtite-da-ne-go-priemat-malchalivo/198900/2/0", "text": "Това заяви лидерът на БСП Корнелия Нинова от парламентарната трибуна. Нинова излезе с декларация от името на червената парламентарна група, предаде  Агенция „Фокус“.    „Вчера коалиционният съвет на управляващите ГЕРБ и ОП са взели решение да не се изплаща първият ден от болничните. На първо място това решение е взето извън институционалното място – това е Тристранният съвет. Не това е толкова важно. Важни са аргументите и крайният резултат. Аргументът е, че има увеличаване на фалшивите болнични, увеличаване на разходите за тяхното изплащане.   заяви Нинова.   Решението за болничните е възможно най-несправедливото - призоваваме всички работещи да не го приемат мълчаливо, продължи лидерът на БСП.    каза Корнелия Нинова.   Тя заяви, че освен, че БСП категорично ще се противопостави на това предложение, призова всички работещи да не приемат мълчаливо, че им се отнема поредното право, да не се примиряват с това действие на коалиционния съвет на правителството.   \"Имат нашата парламентарни и политическа подкрепа в защита на техни основни права\", заяви още лидерът на БСП.              ", "date": "2019.11.15", "title": "Корнелия Нинова: Наказвате изрядните работници, защото сте безсилни да спрете злоупотребите!"}
{"url": "http://epicenter.bg/article/Vanshniyat-ministar-na-Angola--Razchitame-na-premiera-Borisov-i-na-Vas-Balgariya-da-stane-nashata-vrata-/198928/2/0", "text": "Заместник министър-председателят и министър на външните работи Екатерина Захариева разговаря с министъра на външните работи на Република Ангола Мануел Домингос Аугусто. Това съобщиха от пресцентъра на Министерството на външните работи. Захариева е на официално посещение в Луанда, първото на български външен министър от 1989 година насам. Двамата обсъдиха широк кръг въпроси от двустранните отношения и от международния дневен ред. На разговорите присъстваха още Амадеу Де Нунес, държавен секретар по търговията, и Серхио дош Сантош, държавен секретар по икономиката. „Вашата визита идва в момент, важен за възстановяването на нашето приятелство, което започна още от борбата ни за независимост. Република България е образовала много студенти от Ангола, които днес допринасят за благосъстоянието на страната ни. Като член на ЕС Република България може да е вратата и адвокатът на Ангола пред Съюза и да подкрепи участието ни в различните инструменти за сътрудничество между ЕС и Африка. Мислим, че е много важно да се проведе възможно най-бързо провеждането на бизнес форум между двете страни. Разчитаме на подкрепата на премиера Борисов и на Вас, за да насърчите икономическото сътрудничество между нашите две страни”, каза Мануел Домингос Аугусто. „Чувствам се тук заобиколена от приятели. Имах удоволствието вече да говоря лично с един от анголците, получил образованието си в България, вашия бивш министър на икономиката. България и днес има отлично образование в редица области като медицината, физиката, математиката и инженерните науки и ще се радвам да възстановим обмена на студенти. Надявам се скоро да организираме посещение на ваши експерти в България, които да представят пред нашия бизнес възможностите за инвестиране тук, както и за търговия. Имаме потенциал във високите технологии, земеделието, производството на лекарства за хуманната и ветеринарната медицина, военната индустрия”, заяви Захариева.   Тя представи политиката на правителството в областта на данъчното облагане, мерките за стимулиране на бизнеса и икономическите резултати на страната ни.  „Основната ни цел е да възстановим и развием още повече отношенията между България и държавите на юг от Сахара, които сме поддържали години наред на взаимноизгодна основа. Африка има огромен потенциал и той трябва да бъде използван”, изтъкна вицепремиерът Захариева. „Сигурен съм, че в България има много хора, свързани с Ангола. Нашият земеделски сектор бе почти изцяло изграден с българска помощ и се надявам отново да развием подобно успешно сътрудничество”, каза министър Аугусто. Държавният секретар по търговията Амадеу де Нунес заяви, че е посещавал България през 1997 година по време на Пловдивския панаир, и че се надява да се ускори търговията между двете страни, която не е на задоволителни нива. Министрите приеха съвместно комюнике от посещението, подписаха декларация за разбирателство и консултации между двете външни министерства, както и за намерение за сключване на споразумение за безвизово пътуване на притежателите на дипломатически и служебни паспорти. Гражданите на България с обикновени паспорти ще кандидатстват за виза вече по облекчена процедура онлайн, без да е нужно да посещават акредитираното за България анголско посолство в Белград. Министрите Захариева и Аугусто постигнаха принципно съгласие за откриване на почетно консулство в Ангола с ръководител Арнолд Ферейра, адвокат от Софийската адвокатска колегия, практикуващ международно търговско право и в Ангола, чиято майка е българка.  Двамата министри се договориха да се направи пълна ревизия на договорно-правната рамка между двете страни, тъй като последният от осемте междуправителствени документа е подписан в далечната 1986 година. България взема активно участие и в диалога Европейски съюз - Африка. По време на Българското председателство на Съвета на ЕС Захариева бе съпредседател на срещата на министрите от ЕС и Африка, Карибите и Тихоокеанския басейн в Ломе, Того, а благодарение на българските експерти бе изработен и преговорният мандат за ново 20-годишно споразумение между ЕС и АКТБ, което да замени действащото, изтичащо догодина. Вицепремиерът Екатерина Захариева бе и съпредседател на срещата ЕС - Южноафриканска общност за развитие (SADC) в Претория през 2018 година, където проведе и първата двустранна среща с министър Мануел Домингос Аугусто.", "date": "2019.11.15", "title": "Външният министър на Ангола: Разчитаме на премиера Борисов България да стане нашата врата към ЕС"}
{"url": "http://epicenter.bg/article/Ministar-Mladen-Marinov--Dobriyat-sotsialen-dialog-e-vazhen-za-vsichki-nas-/198941/2/0", "text": "Вътрешният министър приветства участниците в VII редовна Национална конференция на Синдикална федерация на служителите в МВР, съобщиха от пресцентъра на министерството и Агенция \"Фокус\". „В непрекъснат добър диалог постигнахме доста – повишаваме нивото на социалното и материално-техническо обезпечаване на служителите, обсъждаме законодателни инициативи, заедно работим за формирането на авторитета на МВР в обществото. Има още какво да се желае, но мисля, че посоката е правилна“, заяви министър Младен Маринов пред участниците във форума.   По думите му, основната роля на синдикална федерация на служителите в МВР е чрез нея да се чува гласът на служителите и да се извеждат и решават общите проблеми. Пожелавайки ползотворна работа на участниците, той ги увери, че ще направи всичко по силите си, този диалог да продължи в интерес на всички служители във ведомството.  Със VII редовна Национална конференция СФСМВР отбелязва и 10-ата годишнина от своето създаване в присъствието на повече от 240 делегати. Гости на форума са: Димитър Манолов, КТ \"Подкрепа\"; председателите на синдиката на служителите в затворите и синдикат \"Охрана\" на Министерството на правосъдието; Стефан Командарев, режисьор на филма \"В кръг\". Форумът е върховният орган на СФСМВР, пред който на всеки две години се отчита дейността и се прави избор за нов управителен съвет.  Синдикална федерация на служителите в МВР (СФСМВР) е основана през месец февруари 2009 година. Към момента в нея членуват над 10 000 служители на МВР – полицаи, пожарникари и спасители, държавни служители и лица, работещи по трудово правоотношение, заети във всички направления на дейност на МВР.", "date": "2019.11.15", "title": "Министър Младен Маринов: Добрият социален диалог е важен за всички нас "}
{"url": "http://epicenter.bg/article/Spirat-toka-na-parlamenta--saytat-na-Narodnoto-sabranie-nyama-da-raboti-/198942/2/0", "text": "Във връзка с изключване на електрическото захранване в сградата на Народното събрание на пл. „Княз Александър I“ 1 за извършване на проверка в трафопоста на Народното събрание от специалисти на „ЧЕЗ Разпределение България“ АД, ще бъдат поетапно изключени всички информационни и комуникационни системи на Народното събрание. Това съобщиха от пресцентъра на парламента.   В това число изключени ще бъдат и порталите на Народното събрание – www.parliament.bg и dv.parliament.bg, от 18.00 часа на 15.11.2019 г. до приключване на планираните дейности.", "date": "2019.11.15", "title": "Спират тока на парламента, сайтът на Народното събрание няма да работи "}
{"url": "http://epicenter.bg/article/Ministar-Avramova--Prouchvame-alternativni-iztochnitsi-za-vodosnabdyavane-na-Pernik/198947/2/0", "text": "Проучваме алтернативни източници за водоснабдяване на Перник. Това каза пред журналисти в кулоарите на Народното събрание министърът на регионалното развитие и благоустройството Петя Аврамова. Тя съобщи, че се предприемат всички възможни комплексни мерки, за да се реши въпросът със захранването на града с вода. Търсим варианти за използване на други водохващания, които не са на територията на ВиК – Перник. Към момента няма техническа възможност от друг язовир да се осигури вода за яз. „Студена“, каза министърът. Има водни каптажи, стопанисвани от ВиК - Перник, които вече се включват като резервни източници за водоподаване. Аврамова призова кмета на Перник да подпише възможно най-бързо заповедта за водния режим, защото всеки ден е важен. ВиК - Перник предлага щадящ режим за язовира и водопреносната мрежа, който е и удобен за населението. Разчетът е водата да стигне до април, когато е следващото снеготопене. „За съжаление язовирът, който снабдява Перник, е проектиран и изпълнен като едногодишен, т.е. основният му приток е от снеготопене“, посочи още Петя Аврамова и напомни, че през годината е имало малко валежи, което е създало проблема със снабдяването с питейна вода в града.  \"Има идея да се създаде възможност за взимане на вода от язовир „Долна Диканя“, добави Петя Аврамова. Вече са взети проби от водата там и ако те покажат, че е годна за пиене, ще се пристъпи към технически мерки. За целта ще трябва да бъде направен проект и да се изпълнят строителни дейности, за свързване на язовир „Долна Диканя“, помпена станция и водопровод.  „Комплексни са действията, предприети от МРРБ. В дългосрочен план проучваме и възможността да направим разделно водоснабдяване за промишлеността и за питейно-битови нужди на града“, подчерта още регионалният министър. На въпрос дали ще се потърси отговорност от директора на ВиК Перник, Петя Аврамова каза, че е по-важно всички да се съсредоточат върху справяне с кризата. Министърът напомни, че с нейна заповед е сформирана работна група в МРРБ, която да установи всички факти и данни, свързани с експлоатацията на яз. „Студена“ от 1 януари т.г. Работната група ще е готова с доклада си през следващата седмица.   ", "date": "2019.11.15", "title": "Министър Аврамова: Проучваме алтернативни източници за водоснабдяване на Перник"}
{"url": "http://epicenter.bg/article/Rumen-Radev--Sveta-gora-vekove-nared-ima-svoeto-blagotvorno-vliyanie-v-pravoslavnata-obshtnost/198948/2/0", "text": "Света гора векове наред има своето благотворно влияние в православната общност и се надявам, че връзките й с България ще продължат да се развиват и задълбочават.   Това заяви държавният глава Румен Радев на среща днес с протоепистата йеромонах Стефан и духовното ръководство на Света гора – Свещеният Кинотис, съставен от представители на всеки от 20-те православни манастира.   Българският президент е на посещение в Света гора за участие в празника на българския православен манастир „Св. Великомъченик Георги Зограф“ – 16 ноември.  Румен Радев разгледа административния център Карея и подчерта, че Света гора е наситено с история място, в което православните народи имат свои представители, живеещи в мир и хармония, основани на единната история и православната вяра. „Българските владетели, както и владетелите на други православни държави, са давали своя принос в създаването, укрепването и поддържането на светогорските манастири“, посочи държавният глава. От своя страна представителите на манастирските братства в най-тежките за православните народи времена са извършвали своята просветителска и апостолска мисия, подкрепяйки с вяра, слово и дело своите православни братя.  По думите на президента, повече от хилядолетното съществуване на Света гора като консолидирана православна общност се дължи на хармоничното съчетаване на управленска автономия на всеки от манастирите с правила за координация и обединяване около общи решения, ползотворни за цялото православно християнство в Югоизточна Европа.  Протоепистата йеромонах Стефан и представителите на Свещения Кинотис посрещнаха тържествено Румен Радев като държавен глава на православна България пред централната църква „Св. Богородица“ в Карея. Протоепистата йеромонах Стефан подчерта дълбоките исторически и духовни връзки на Света гора с България, както и приноса на многото български духовници и мъченици за православната вяра, живели, учили и творили в Света гора, допринасяйки за общото ни духовно наследство. Те са „онова духовно кандило, което българският народ държи запалено пред лицето на Света Богородица“, заяви йеромонах Стефан. Той изрази увереност, че силната духовна връзка със страната ни ще продължи да се задълбочава и в бъдеще, а православната вяра в България ще се пази и развива с помощта на Света Богородица.    Посещението на президента Румен Радев в Света гора продължава с посещение на българската духовна и национална светиня – православният манастир „Св. Великомъченик Георги Зограф“.  ", "date": "2019.11.15", "title": "Румен Радев: Света гора векове наред има своето благотворно влияние в православната общност"}
{"url": "http://epicenter.bg/article/Ivo-Hristov--Konstitutsiyata-ne-dava-marzh--v-koyto-prezidentat-da-manevrira-pri-izbora-na-Geshev/198949/2/0", "text": "”Изборът на главен прокурор е законово предрешен, тъй като президентът действа в условия на обвързана компетентност, т.е. той трябва да промулгира това назначение. Разбира се, той има последната дума да прецени точно как ще се аргументира и дали ще прави някакви изявления. Но така или иначе, Конституцията не му дава особен марж, в рамките на който може да маневрира”.    Това коментира пред Дарик радио Иво Христов, член на Групата на Прогресивния алианс на социалистите и демократите в Европейския парламент.    По думите му в България има отработена система при такива случаи на спорни назначения. \"Има различни административни начини да се сбъдне едно предварително взето решение, независимо от това какви контролни възможности възлага Конституцията на други институции.    Големият въпрос е, че случаи като този - с назначаването на новия главен прокурор, както и ред други (например, проблемите при Върховния административен съд), показват, че българската конституция е изчерпала себе си; че съдебната система не може да бъде реформирана в рамките на сегашната конституция; че разделението на властите не се спазва от години.    Властта е концентрирана в момента в ръцете на премиера; тя не е в ръцете на парламента, който уж би трябвало да упражнява контролни функции върху правителството, а всъщност е гумен печат на правителството. Т.е. цялата ни конституционна конструкция е покварена, изчерпана, износена и според мен е необходима нова конституция. Уверен съм, че е въпрос на време всички да го осъзнаят\".    Иво Христов каза още: \"Опитите за реформа на съдебната система в рамките на сегашната Конституция не сполучиха. Впрочем, те бяха дело на същите тези хора, които в момента протестират против назначението на г-н Гешев. Дори те се убедиха, че не могат да осъществят съдебна реформа в рамките на тази конституция. Това е видно и за гражданите. Трябва да се предприеме една по-мащабна реформа, като съдебната система е само част от нея.    Видно е, че всички други институции фукнционират зле. Вече няма воля за реформи, а реформи се налагат постоянно, тъй като светът е динамичен. Няма контрол между властите. Видно е, че президентът, не разполага със съществени правомощия. Изборният процес е тотално опорочен. Ако не рестартираме системата, как очакваме тя да се оздрави от само себе си? Това е наивно\", смята евродепутатът.    По думите му, налице е било най-малко едно смущаващо събитие около издигането на г-н Гешев и то е било извън България. \"Не е нормално шефовете на българските служби да се озоват пакетно в САЩ в навечерието на избора на нов главен прокурор, без обяснение защо са там, защо са в този състав, какви разговори водят\", категоричен бе Христов.    \"Процедурата, впрочем, формално беше спазена. Тя винаги е формална. Но щом, при спазване на процедурата, резултатът не удовлетворява и не буди обществено доверие, значи трябва да се смени цялата система, включително и тази процедура, която е част от нея. Правителството обезсмисли тази процедура, като не номинира втори кандидат и не остави възможност за избор. Това е неговата част от отговорността. Но дори и то не може да бъде бламирано с цялата отговореност, тъй като цялата система не работи и това е видно\".    Според Иво Христов българското общество е изпуснало няколко възможности да рестартира системата. \"Имахме избори тази година - местни и европейски. Но гражданите не излизат да гласуват. Как очакват политиците да възприемат този сигнал? След европейските избори бяха изтрити всички вересии на властта - къщите за гости, апартаментите с асансьори и т.н. Всички тези каскадни скандали бяха изтрити. Борисов прие резултатите като опрощение от страна на гражданите и тутакси им отне демократични права. Бе премахнато машинното гласуване, което даваше възможност за някакъв контрол на обективното броене на гласовете и лиши партиите от финансиране. В резултат, само ГЕРБ и ДПС, които са в симбиоза с бизнеса, се явяват на избори с достатъчно финансиране. Всички останали партии са сериозно дискриминирани. Това беше ефектът от първото ни нехайство - да не гласуваме на европейските избори. Сега отново не гласувахме масово, както изглежда, и резултатът тутакси е социален удар по всички българи - няма да се плаща първият ден от болничните\", коментира политикът от БСП.    По думите на Христов Борисов се чувства все по-безнаказан, тъй като изборите вече са бутафорни, фалшификациите са поголовни. \"Цели следобеди посвещават медиите на различни фалшификации в изборния ден, след което социолози се събират и съвсем сериозно коментират изборните резултати, мигар те отразяват обществените настроения. След като прескочи европейските избори, прескочи и местните, Борисов е правото си да държи този арогантен тон, щом никой не излиза да го санкционира. Това зависи от нас. Трябва масово гласуване, а българите са обезкуражени и не гласуват\", отбеляза Христов.     \"БСП със сигурност бележи голям ръст и той е аритметически видим във всички параметри - много повече общински съветници, повече кметове. И това е ръст от дъното. Тъкмо хората, които завлякоха БСП на дъното, в момента са вътрешните критици на изборните резултати. Това е и непочтено, и неубедително. Ръст има, но във всяка функционираща демокрация опозицията щеше да победи на тези избори. У нас, при този опорочен изборен процес, при тези изборни правила, които лишават опозицията от финансиране, при монолитността на медиите, които стоят плътно зад властта и зависят от нея, този резултат без съмнение е много добър, но няма да доведе до очакваните промени\", смята евродепутатът.    \"По времето на Сергей Станишев, който твърди, че БСП се е капсулирала, партията не беше изолирана; управляваше в т.нар. \"Тройна коалиция\" с познатия нам печален резултат накрая. Ако това е цената на коалиционните споразумения, не мисля, че си струва да бъде плащана. БСП е точно позиционирана като единствена твърда опозиция на властта в момента. Това е единствената значима партия, която никога не е била в коалиция с ГЕРБ, за разлика от всички останали - включително и онези, които днес протестират\", заяви евродепутатът от ПЕС.     По отношение на това дали хората припознават БСП като алтернатива, Иво Христов припомни тезата за \"нарцисизма на малките разлики\". По думите му, всеки си е намерил своето нарцистично обяснение защо няма да я подкрепи (крайната левица, десницата). \"Така той виждаше в огледалото своя образ на принципен политик и избирател, който не прави компромиси. Видяхме резултата - макар и с цената на огромни изборни манипулации в София, г-жа Манолова бе победена от г-жа Фандъкова. Ако властта беше загубила, имаше два варианта - или правителството да подаде оставка, или да търси да спечели отново общественото доверие. Но тъй като видя, че е безнаказана, властта предприе нова офанзива - този път срещу социалните права на гражданите. Тук всички – политически нарциси и добросъвестни граждани, които гласувахме - еднакво понасяме този удар (първия ден на болничните, липсата на втора пенсия и т.н.), докато някои се оглеждаха в огледалото на своята принципност\", отбеляза Иво Христов.    Според българския евродепутат развой на българската ситуация може да дойде отвън, след като вътре в страната не успяваме да съберем достатъчно енергия да променим съдбата си.     Помолен да коментира прогнозата за предсрочни парламентарни избори у нас, Иво Христов заяви: \"Реален фактор, който може да ускори оставката на българското правителство, е противоборството между САЩ и Русия относно това да премине ли през България \"Турски поток\". Според мен това е и причината премиерът Борисов да бъде привикан във Вашингтон идната седмица. Ще видим какви ще са резултатите.“", "date": "2019.11.15", "title": "Иво Христов: Конституцията не дава марж, в който президентът да маневрира при избора на Гешев"}
{"url": "http://epicenter.bg/article/Pernik-minava-na-voden-rezhim-ot-18-noemvri/198951/2/0", "text": "Кметът на Перник Станислав Владимиров подписа заповедта за въвеждането на воден режим.   От 18 ноември перничани ще имат вода от 5.00 до 10.00 и от 17.00 до 22.00 часа.   Освен за Перник ограниченията ще важат и за град Батановци и за девет села : Голямо Бучино, Люлин, Дивотино, Мещица, Витановци, Богданов дол, Ярджиловци, Черна гора и Лесковец.  Режимът е съобразен с изискванията на държавата месечният отток от язовир „Студена“ да не надвишава 1 милион кубически метра. Наличният обем в момента е малко над 5 милиона кубични метра вода. Според кмета, това количество ще стигне на града за около 5 месеца.   В очакване на режима здравната инспекция задължи директорите на училищата и на детските градини да осигуряват необходимите количества минерална, изворна или трапезна вода за децата и учениците. Учебните и детските заведения трябва да разполагат с допълнителни съдове, снабдени с кранчета за измиване на ръце и съдове за достатъчно количество резервна вода за санитарните възли. Сред мерките, предприети във връзка с режима, са извършване на ежедневна дезинфекция на подовете в помещенията, неколкократно ежедневно измиване и дезинфекция на тоалетните, както и дезинфекция на приборите, съдовете за хранене и чашите за вода след всяка употреба в детските заведения.   Перничани готвят протест заради кризата с водата. Организацията тече в социалните мрежи. Сред исканията е търсенето на съдебна отговорност от виновните за водната криза. Протестът е насрочен за 20 ноември от 9.00 часа пред сградата на ВиК.", "date": "2019.11.15", "title": "Перник минава на воден режим от 18 ноември"}
{"url": "http://epicenter.bg/article/Petdeset-levi-pak-iskat-ostavkata-na-Ninova--Oblikat-na-partiyata-ne-se-proyavi-na-tezi-izbori-/198953/2/0", "text": "Петдесет социалисти искат отново оставката на лидера на БСП Корнелия Нинова, Изпълнителното бюро на партията и предизборния й щаб.  Мотивите  - заради резултатите на местните избори.    Те са изготвили документ, озаглавен \"Обективен прочит\", в който изтъкват, че партията не е повишила присъствието си в страната, а е повторила резултатите от изборите през 2015 г., когато има 60 кметове на общини и 930 общински съветници, докато сега има 58 кметове на общини и 1006 съветници.    След балотажа стана ясно, че БСП има 61 кметове на общини, сред които и на областни градове като Русе, Перник, Разград и Благоевград, както и увеличен брой на общинските съветници.  През 2015 г. БСП нямаше кмет в нито един областен град.   Документът е подписан от 23-ма, след които бившите лидери на БСП Сергей Станишев и Михаил Миков, от Атанас Мерджанов, Ангел Найденов, Димитър Дъбов, Георги Божинов и Борислав Гуцанов, както и от настоящи депутати от левицата като Валери Жаблянов, Красимир Янков, Антон Кутев, Лало Кирилов и Дора Янкова. Имената са 50, но повечето от тях не са го подписали документа.  Членовете на Националния съвет, който в неделя ще обсъжда изборните резултати, са 183.    В текста се казва: \"Тежките условия при проведените избори не са новост и не могат да бъдат нито обяснение, нито оправдание за това, че БСП на практика повтори резултата си от местните избори през 2015 г....БСП не положи усилия да мотивира българските граждани да упражнят правото си на глас...Повечето от кандидатите на БСП нямаха ясен политически профил и леви послания в кампанията\", са част от оценките на тази група.    Дадени са примери с ниски резултати: \"Има села, където регистрирахме рекордно ниски резултати - в село Доктор Йосифово, област Монтана, например, БСП има един глас\".    Според противниците на Нинова \"широко рекламираната промяна в партията не даде положителен резултат и не доведе до нарастваща подкрепа\".    Те смятат, че \"т. нар. визии за общините не само не бяха написани в много от тях, но в тези избори изчезна и националната визия. Кандидатите на БСП, в повечето случаи, разчитаха на собствено творчество в идейно и политическо отношение. Обликът на партията в изборната кампания не се прояви\".    И още от критиките: \"Липсваше кампания на национално ниво, водена от ясни политически и идеологически позиции. БСП не успя да използва своята принадлежност към семейството на европейските социалисти, не разбра и не се поучи от политиката на прогресивните сили в Будапеща срещу Орбан. Не използва потенциала на социалистите Карл-Хайнц Ламберц и Елиза Ферейра\".    Според бившите председатели на БСП \"успехът на ГЕРБ дойде закономерно на фона на занижените изборни и политически цели на БСП. Действията на ръководството превръщат БСП от масова и програмна в регионална и електорална партия\".   В анализа се посочва, че БСП няма съветници в 25 общини, в други 23 - има само по един, а 57 - по двама, както и че селските кметове на партията са под 300 при избори в 2930 села.   Те дават пример с председателя на Общинския съвет на Георги Дамяново, област Монтана, който подал оставка, разочарован от политиката на националното ръководство на БСП.   Оценката им е, че подмяната \"нови лица\" е доведла до разбиване на партийни структури.   В анализа на вътрешната опозиция се посочва още, че вместо да разширява географията си, БСП се свива. След изборите т.г. в седем области - Враца, Варна, Сливен, Хасково, Стара Загора, Силистра и Кърджали, социалистите нямат нито един кмет на община, а в други седем - Бургас, Габрово, Пазарджик, Търговище, Русе, Разград и Смолян - само по един. Населението в тези области, в които на практика според опозицията БСП нямала представителство, е 2 865 810 души.   Опенентите на Нинова искат бързото възстановяване на партийното единство и дееспособност, което \"налага смяната на председателя и на ИБ на НС на БСП и оставка на НПЩ!\"   Анализът на опозицията се очаква да бъде представен на неделния пленум на БСП , който ще отчете представянето на партията на местните избори.   Настроенията на преобладаващата част от членовете на Националния съвет са, че не е време за оставки и че партията трябва да влезе в процедурата по подготовката на пряк избор на лидер, който ще се проведе през май 2020 година.   Досега само Борислав Гуцанов от Варна публично е поискал оставката на Нинова. А пък Красимир Янков вчера обяви, че е готов да се кандидатира за председател на партията и вече имал хора, които го подкрепят. ", "date": "2019.11.15", "title": "Петдесет леви пак искат оставката на Нинова: Обликът на партията не се прояви на тези избори "}
