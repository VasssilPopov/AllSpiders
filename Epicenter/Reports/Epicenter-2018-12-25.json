{"url": "http://epicenter.bg/article/Bolno-dete-kam-Tervel-Pulev--Az-nikoga-ne-se-predavam/171536/2/0", "text": "  Спортистът и неговият брат Кубрат Пулев посетиха здравното заведение в рамките на благотворителната кампания \"Българската Коледа\". Тервел Пулев се обърна към малкия пациент, който страда от тежко заболяване, с думите: Не се предавай! Аз никога не се предавам!, отговори детето.   Тържествената церемония започна тази вечер в Народния театър Иван Вазов в София. Водещи на спектакъла бяха Лиляна Боянова и актьорът Владимир Пенев В него участваха групата \"Фондацията и приятели\", Графа и други.   Сред гостите бяха президентът на Република България Румен Радев, неговата съпруга Десислава Радева, председателят  на Народното събрание Цвета Караянчева, лидера на БСП Корнелия Нинова, политици и дипломати. За 15 години в рамките на инициативата са събрани 32 764 780 лв. За това време са подпомогнати над 4388 деца и 281 лечебни заведения. Шестнадесетото издание на \"Българската Коледа\" 2018/2019 година е в подкрепа на децата с тежки заболявания и увреждания.", "date": "2018.12.25", "title": "Болно дете към Тервел Пулев: Аз никога не се предавам"}
{"url": "http://epicenter.bg/article/Chestito-Rozhdestvo-Hristovo--Mir-i-Blagodenstvie-na-vsichki-po-Zemyata--/171483/2/0", "text": "Честито Рождество Христово! Любов, мир и радост слезе на земята в този ден, за да ни направи весели и щастливи.  Християнският свят отбелязва един от най-големите църковни празници - Рождество Христово (Коледа), на който се чества рождението на Божия син - Исус Христос.  Според Евангелието това станало в град Витлеем, провинция Юдея.  На Христовото Рождество всяко християнско сърце е притихнало в очакване на дивното събитие – Бог се ражда в плът. В този ден, когато Бог в любовта и щедростта Си към нас разтваря така широко Своите обятия, че да изпрати в света Своя Единороден Син, нека разтворим и ние нашите сърца към всеки наш ближен и към всяка страдаща душа!  Свещеното Писание свидетелства, че \"Бог е любов, и който пребъдва в любовта, пребъдва в Бога, и Бог - в него\" (1Ин. 4:6)\".   Тази нощ е тайнствена. Тази нощ е свята. Предвечният Бог слиза от небесата, за да се сбъдне великата тайна на Боговъплъщението...  \"Христос се ражда на земята. Целият християнски свят величае Рождеството на Предвечния Бог и в духовните песни звучи молитвеното преклонение не към някаква незнайна Висша Сила, но към конкретната историческа Личност на Иисус Христос - извор две хилядолетия на титанична духовна енергия в човешките сърца\".  \"Бог - Творец на вселената - се явява в плът, за да ни научи на най-първичния и велик закон на живота: \"Тази е Моята заповед: да любите един другиго, както Аз ви възлюбих. Никой няма по-голяма любов от тая, да положи душата си за своите приятели\" (Йоан 15:12-13). Пророк Данаил предсказал, че Христос ще се яви 490 години след възстановяването на Йерусалимския храм. С приближаването на указаното време всички надежди на юдеите се устремили към идващия Месия.  Малко преди раждането, майка му Мария заедно с Йосиф отишла във Витлеем. Там те не могли да намерят място в страноприемница и били принудени да се подслонят в пещера извън града, където пастирите затваряли овцете. В нея Мария родила сина си, повила го в пелени и го положила в ясли, където били привързани осел и вол. С дишането си животните сгрявали Младенеца.  В мига на Рождеството в небето пламнала чудна светлина, явил се ангел, който съобщил на намиращите се наблизо пастири, че на света е дошъл Спасителят. Витлеемските пастири били първите хора, които се поклонили на Бога-Син. Младенецът Исус бил почетен и от трима източни царе, доведени във Витлеем от изгрялата над мястото на събитието звезда.  В народния календар Рождество Христово започва в полунощ с обичая Коледуване. В него участват само мъже - ергени, годеници и по-млади, скоро женени мъже, които се наричат коледари, коладници, коледаре, коледници. От полунощ до сутринта те обикалят домовете, пеят специални коледни песни с пожелания за здраве, щастие в семейството и богата реколта, а стопаните ги даряват с коледарски краваи, пари и различни храни.  Коледарите се събират отново на 26 декември, за да разпределят краваите помежду си. Всеки взема кравая на своята любима. Ако някоя мома е харесвана от повече ергени, нейният кравай се разиграва на търг. Печели онзи, който даде най-много пари. Останалите събрани продукти се разпродават и средствата се предоставят на църквата или на училището.  Според народните вярвания, ако вземеш сол на заем по Коледа и не я върнеш, ще те болят очитe. Ако ти писне ухото на Коледа, означава, че ангел небесен е минал край теб. Затова трябва да се прекръстиш три пъти и каквото си намислиш - ще се сбъдне.  Епицентър.БГ честити Рождество Христово на всички свои читатели, автори и сътрудници с пожелание за мирна и благодатна година!  ", "date": "2018.12.25", "title": "Честито Рождество Христово! Мир и Благоденствие на всички по Земята! "}
{"url": "http://epicenter.bg/article/Koleda-vav-vtornik-veshtae-mnogo-valezhi-i-malko-goreshtnitsi-/171014/2/0", "text": "В езическите традиции денят срещу Рождество е свързан с плодородието и с началото на нарастването на деня, надвиването на нощта. Затова се и чества, като на трапезата се поставят храни, които при приготвянето набъбват. Извършват се магически действия за плодородие, за здраве и благополучие на всеки член от семейството.    Народът е предсказвал какво ще е времето през идните 365 дни в зависимост в кой ден от седмицата се пада Коледа:  Ако е понеделник, то реколтата ще е бедна. Зимата – дълга, а лятото – сухо.  Пада ли се във вторник, производството на масло и мед ще е голямо. Ще има много валежи и малко горещници.  Срядата пък вещае плодородие.  Четвъртъкът обещава ветровито лято и мека зима.  Ако се пада петък, идната година ще е богата на плодове, особено на грозде. Възможна е суша.  Съботата обещава бедствия и наводнения. Слаба реколта и ветровита пролет.  Ако Коледа е в неделя, годината ще е богата и изобилна.  На Бъдни вечер всеки от семейството трябва да вземе цял орех, да го постави под възглавницата си и да преспи над него. На сутринта черупката се разчупва и се гадае по вътрешността – ако ядката е цяла, то годината ще е пълна, плодородна и добра за човека. Ако е прогнила, то го очакват неприятности и болести.  За изобилието на месеците през годината се гадае и с лук и сол. След като всички си легнат, домакинята разрязва глава кромид лук и слага в 12 люспи 2 – 3 щипки сол. Нарича ги на 12-те месеца и ги качва на покрива на къщата.  На сутринта гледа дали солта се е стопила или не. Ако се е стопила, съответният месец ще е дъждовен и плодороден. Ако солта е останала и се е втвърдила, месецът ще е сух и неплодороден.   Листата на зеленото растение се взимат от трапезата и се слагат под възглавницата. Възрастните хора вярват, че те могат да предскажат здравето на този, който е преспал върху тях. Ако са останали свежи и зелени до сутринта, човекът ще е здрав през годината.", "date": "2018.12.25", "title": "Коледа във вторник вещае много валежи и малко горещници "}
{"url": "http://epicenter.bg/article/Kukeri-gonyat-zlite-sili-ot-dnes-do-Bogoyavlenie/171099/2/0", "text": "По стар обичай в периода между Коледа и Богоявление в Западна България кукерите танцуват по улиците, за да изплашат лошите сили и да пропъдят студа, а за плодородие и здраве извършват обредни действия като оране и сеитба.   На първи януари, Нова година, по традиция се организира кукерски събор. Млади и стари се обличат в народни носии, маскират се и започват да гонят злите духове. Кукерските игри и обичаи се изпълняват само от мъже, главно ергени.   (в източна България има само по една дружина, водена от булка и младоженец – жена). Водачите в останалите краища са: кукер, баба или кукерица-кукерска булка, цар, плюфкач, харачари (двама или четирима), берберин.    В останалите части на България са облечени с кози, овчи или сърнешки кожи с козината отвън, имат кожени маски на главите или пък са с начернени лица. На кръста са окачени звънци (чанове), в ръка се държи обагрен в червено дървен фалос и пометаш (дървен прът с привързан накрая парцал за измитане на пещта).   . Кукерските игри се изпълняват само от мъже, които обличат предварително изработени от всеки участник специални маски.   Кукерските игри целят чрез специални магически танци и страшните маски да бъдат уплашени и прогонени завинаги злите духове и орисници, така че да има богата реколта през следващата стопанска година.  , при което се събират подаръци от стопаните (брашно, боб, яйца и др.). Във всеки дом кукерите изпълняват различни битови и комични сцени. Накрая, на селския мегдан, кукерите играят буйни танци, като раздрънкват силно окачените по тях звънци.    Обикновено се избира най-личният стопанин, с първо мъжко дете или баща на близнаци, за да бъде плодородна годината. За „царя“ може да бъде сложена трапеза на селския мегдан, на която той хапва три залъка, отпива вино и нарича за здраве, берекет и плодовитост. След това подкарва впрегнатите в ралото кукери, изорава три бразди в кръг и ги засява. Кукерите символично убиват царя (или крадат кукерската булка – на изток) с носеното оръжие (за царя) – кросно – след което това обредно лице възкръсва.   В днешно време не съществува Цар, а младоженец и булка. Младоженецът носи в ръка кутия, в която всеки пуска по някоя пара.    Върху нея се налепят разноцветни конци, лепят се парченца разноцветни платове, огледала, лъскави пайети и други елементи. Трябва да я направят все по-грозна и по-страшна, за да изплашат злото. Най-старинни се считат маските представящи вида на овен, козел и бик. Тяхното задължително присъствие в Кукерските игри доказва тезата, че кукерските игри по произход са свързани с древните дионициади. Въздействието на маскираните кукери допълнително се подсилва и от звука на окачените по тях медни и тучени (ляти, бронзови) звънци. Някои маски имат две лица. От едната страна носът е чип и лицето е добродушно; от другата носът е гърбав, а лицето зловещо. Тези маски са символ на доброто и злото, които съществуват неразделно в света и са неотменими.   Голямо значение за символиката на маските имат и цветовете на украсата. И тук преобладава червеният цвят – символ на плодовитостта на обновяващата се природа, на слънцето и огъня; черният цвят олицетворява земята и нейната богиня майка, а белият е символ на водата и светлината.    – и в Румъния, Молдова, Сърбия, Гърция, Република Македония, Словения, Хърватия, България и т.н.. Подобни карнавални маски съществуват в Италия на остров Сардиния. Италианските кукери мамутонес носят черни маски от дърво, чанове на пояса и кожуси. Много близък ритуал се празнува и в Кантабрия, Испания. Казва се Виханера, а испанските кукери се казват зарамакос. Празнува се през първата неделя от новата година.    Обичаят по нашите земи води началото си от траките, където се празнувал по време на дните на тракийския бог на веселието Дионисий и посрещането на земеделска нова година, свързана със заораването на нивите. Кукерството празнува отминаването на зимата и настъпването на лятното плодородие.   ", "date": "2018.12.25", "title": "Кукери гонят злите сили от днес до Богоявление"}
{"url": "http://epicenter.bg/article/Radev--Neka-kolednite-praznitsi-donesat-v-domovete-ni-oshte-poveche-toplina-i-lyubov-/171492/2/0", "text": "Нека коледните празници донесат в домовете ни още повече топлина и любов! Това написа президентът Румен Радев в профила си в социалната мрежа Фейсбук.  „Нека сме здрави, щастливи и станем по-добри. За да творим по една малка добрина всеки ден – усмивка към непознат, подадена ръка към близък или просто към човек в нужда. Честито Рождество Христово!“, пише още държавният глава.  ", "date": "2018.12.25", "title": "Радев: Нека коледните празници донесат в домовете ни още повече топлина и любов "}
{"url": "http://epicenter.bg/article/Tsveta-Karayancheva--Neka-Rozhdestvo-da-vi-donese-samo-hubavi-emotsii-/171493/2/0", "text": "Нека Рождество да ви донесе само хубави емоции. Това пожела председателят на Народното събрание Цвета Караянчева в специално видеообръщение в профила си в социалната мрежа Фейсбук.  „Бъдете здрави, силни и успешни! Бъдете щастливи и споделяйте щастието си! Светли Коледни празници!“, пожелава Цвета Караянчева.  ", "date": "2018.12.25", "title": "Цвета Караянчева: Нека Рождество да ви донесе само хубави емоции "}
{"url": "http://epicenter.bg/article/Maykata-na-izgonenoto-ot-hram-dete-s-autizam--Neka-ima-poveche-razbirane--VIDEO--/171497/2/0", "text": "Преди дни бТВ разказа за скандален случай как свещеник от Троянския манастир изгони от храма дете с аутизъм, защото по думите му, то крещяло. Случката е записана от приятели на майката и предизвика вълна от възмущение в социалните мрежи.  Пред bTV майката на детето – Кристина Борисова, разказа, че това се е случило на 16 декември. Тя е посетила Троянския манастир с 5-годишната си дъщеря Ема, с диагноза аутизъм, защото в храма имало чудотворна икона.  Вярваща съм, вярвам в изцелението и исках да се помоля за детето си, казва майката.  Тя уточни, че детето ѝ не крещи, но издава особени звуци, защото не говори. Отец Георги ги изгонил веднага.  \"Аз излязох и отказах да вляза пак. Мои приятели влязоха с детето, за да разберат защо ни гонят, и заснеха клипа. Притеснява ме, че хората не разбират, че има и различни деца. Когато едно дете не се държи според нормите, не означава, че е разглезено и лошо възпитано… Не го приемам лично, единствено искам повече разбиране, повече толерантност\", коментира майката.  Игуменът на Троянския манастир епископ Сионий се извини от името на отец Георги и от името на цялото братство.  \"Самият той (отец Георги) съжалява за случая, добър духовник е, обърнал е внимание на много хора в нужда. Изкушението дебне всички нас. Това е тежко прегрешение, което може да бъде опростено чрез искрено покаяние\", каза игуменът на Троянския манастир.  Той е наказал свещеника със забрана да служи и да чете молитви в храма.  ", "date": "2018.12.25", "title": "Майката на изгоненото от храм дете с аутизъм: Нека има повече разбиране (ВИДЕО) "}
{"url": "http://epicenter.bg/article/Dimitar-Nikolov--Vyarvayte-v-chudesata-i-sbadvayte-mechtite-si-prez-tsyalata-godina-/171501/2/0", "text": "Искам да Ви пожелая здраве, щастие, благоденствие и да прекарвате повече време със семействата и близките си. Вярвайте в чудесата и сбъдвайте мечтите си през цялата година. Това каза кметът Димитър Николов в празничното си пожелание към жителите на Бургас по повод Рождество Христово, съобщиха от пресцентъра на общината.  В поздравителния адрес на кмета Николов се посочва още: „Бъдете по-добри и всеотдайни към околните, уважавайте чуждите успехи и се радвайте повече, когато дарявате, отколкото когато получавате.  Желая ви много щастливи и безгрижни мигове в уюта на Вашия дом. Чествайки чудото и тайнството на Рождество Христово, трябва да вярваме, че не само на Коледа стават чудеса. Вярвайте в тях и сбъдвайте мечтите си през цялата година. Носете добродетелите в сърцата си и всеки ден намирайте поводи за радост и усмивка. Сигурен съм, че всеки от вас с нетърпение очаква да седне край пълната с коледни лакомства и изкушения трапеза, заедно с най-близките си хора, но нека преди това да се помолим на Бог да пази нашите семейства и да ни дари с надежда, че наближаващата 2019 година ще бъде по-добра, по-благосклонна и щедра за всеки от нас“  ", "date": "2018.12.25", "title": "Димитър Николов: Вярвайте в чудесата и сбъдвайте мечтите си през цялата година "}
{"url": "http://epicenter.bg/article/API--Spirat-se-tezhkite-kamioni-po-magistralite-i-nay-natovarenite-patishta-utre-ot-14-do-20-ch-/171500/3/0", "text": "На 26 декември, от 14 ч. до 20 ч. се ограничава движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата в края на петте почивни дни за Коледа. Това съобщиха от Агенция „Пътна инфраструктура“.  Шофьорите трябва да тръгват на път с автомобили, подготвени за зимни условия, да карат внимателно и със съобразена скорост, да не предприемат рискови изпреварвания и да спазват въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението.  Агенция „Пътна инфраструктура“ апелира шофьорите да карат разумно, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.  Ограничено ще е преминаването на камионите над 12 тона по следните участъци от републиканската мрежа:  - автомагистралите;  - път I-1 с. Ребърково - Ботевград, като движението се пренасочва по път II-16 Ребърково - Своге - Софийски околовръстън път в посока София;  - път I-1 - от Благоевград до ГКПП „Кулата“;  - път I-4 п. в. „Коритна“ - Велико Търново - Шумен;  - път I-5 Русе - Велико Търново;  - път I-8 ГКПП „Калотина“ - София;  - път I-9 Варна - Бургас;  - път II-18 Околовръстен път на град София;  - път II-99 Бургас - Царево.  Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).  За улеснение на трафика през Владая и повишаване на пътната безопасност през светлата част от денонощието ще има две ленти за влизащите в София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.  Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.  Карта с временната организация на движението по участъците от републиканската пътна мрежа в празничните дни в приложения линк -   ", "date": "2018.12.25", "title": "АПИ: Спират се тежките камиони по магистралите и най-натоварените пътища утре от 14 до 20 ч."}
{"url": "http://epicenter.bg/article/Bum-na-falshivi-banknoti-po-praznitsite-/171522/4/0", "text": "Бум на фалшиви пари около празниците. Експертите предупреждават, че при голямото пазаруване по Коледа и Нова година има най-голям риск да се окажем с фалшиви банкноти в портфейла. Според БНБ най-често се засичат неистински двайсетолевки, предава бТВ.  Централната банка започна с подмяна на левовете с нови по-защитени серии. Първо това ще се случи със столевката. За първите 9 месеца на годината са засечени седем фалшиви фалшиви банкноти от 100 лева.  В над 70% от случаите – фалшивите банкноти са от 20 лв. – спрени са над 400 банкноти. Валутните касиери споделят, че през декември и в летните месеци, рискът от фалшиви пари е най-голям.  Те допълват, че рядко хората знаят откъде са получили фалшификат.  Само преди два месеца беше разбита най-голямата печатница за фалшиви банкноти за последното десетилетие – в Слънчев бряг.  В следващите три години БНБ ще подмени всички банкноти с нови по-защитени серии. „Технологиите се развиват, това дава предимство, както на тези които искат да фалшифицират, така и възможности на тези, които правят истински пари, коментира Калин Христов, подуправител на БНБ.  От банковият сектор заявяват, че въпреки трудностите, се фалшифицират и монети. От БНБ съветват да разглеждаме монетите и банкнотите внимателно. Да не се концентрираме само върху един от защитните елементи. При съмнение – да сравним банкнотата с друга и ако продължим да не сме сигурни да отидем да проверим парите в най-близката банка или обменно бюро.  ", "date": "2018.12.25", "title": "Бум на фалшиви банкноти по празниците "}
{"url": "http://epicenter.bg/article/Boyan-Chukov--Dvizhenieto-na--quot-zhaltite-zhiletki-quot--veshtae-vrashtane-kam-Evropa-na-svobodnite-natsii-na-Dyo-Gol/171499/11/33", "text": "„Жълтите жилетки“ искат да излязат на евроизборите през 2019 г. със своя собствена листа. Вероятно бунтът във Франция ще премине като „мексиканска вълна“ по Стария контитент и ще се превърне в своеобразна „европейска пролет“. Това написа във \"Фейсбук\" анализаторът Боян Чуков.  \"На евроизборите другата година ще наблюдаваме сблъсък, който няма да бъде „ляво-дясно“. Той ще премине през всички партии, които са на терена. Сблъсъкът ще бъде между либерални глобалисти защитаващи статуквото (интересите на глобалния финансов капитал) и традиционалистите, които се борят за Европа на свободните и суверенни нации. Точно за такава Европа мечтаеше истинският европеец генерал Шарл дьо Гол\", предрича Боян Чуков.   Свикване на всенародно събрание за данъчна реформа. Законодателна забрана на данъци надхвърлящи 25% от имотното състояние на гражданина.   на минималната заплата, пенсия и жизнения минимум.   в здравеопазването, образованието, обществения транспорт, правораздаването и т.н. за осигуряване на необходимото функциониране на всички инфраструктури.   с паралелно осигуряване на намаляване на наемите, ипотеките и създаване на работни места в сферата на строителството. Строги наказания за общини и областни администрации, които оставят бездомните под открито небе.   Защита на финансовия сектор от кризи. Забрана на банките с вложители да се занимават с борсови спекулации. Забрана да се „спасяват“ неликвидните банки с пари на данъкоплатците.   Такъв дълг не съществува, той е изплатен многократно.   в интерес на пълновластието на народа.   Забрана на лица с присъди да заемат изборни длъжности. Забрана да се заемат няколко изборни длъжности по съвместителство.   (такава бе волята на народа на референдума през 2005 г.). Възобновяването на оборота на собствена валута. Излизане от Лисабонския договор. Само една от мерките ще спести 50 милиарда евро годишно.   Връщане на 80 милиарда евро, които 40 големи компании дължат на държавата, която не бърза да ги прибере.   и връщане на държавата на вече приватизирано имущество: летища, ж.п. линии, магистрали и паркинги...   Те са безполезни за предотвратяване на пътни произшествия и са само завоалиран данък.   - изключване на идеологията от образованието и критично преразглеждане на деструктивни и дискредитирани методики на обучение.  - увеличаване на бюджета четири пъти. Записване в законите на максимално разрешено време за чакане на правни процедури. Опростяване на съдебната система. Правосъдието да стане безплатно и общодостъпно.   премахване на шуробаджанащината между медии и политици. Медиите да станат общодостъпни и да гарантират разнообразни мнения. Забрана на редакторска пропаганда. Прекратяване на субсидийте за медии- 2 милиарда годишно. Прекратяване на данъчните облекчения за журналисти.   Ако се разгледат внимателно, се установява, че повечето са абсолютно социалистически и голистки.   Налице са признаци за интернационализиране на протестите във Франция.   Вероятно бунтът във Франция ще премине като „мексиканска вълна“ по Стария контитент и ще се превърне в своеобразна „европейска пролет“.   Той ще премине през всички партии, които са на терена.  Сблъсъкът ще бъде между либерални глобалисти защитаващи статуквото (интересите на глобалния финансов капитал) и традиционалистите, които се борят за Европа на свободните и суверенни нации.   ", "date": "2018.12.25", "title": "Боян Чуков: Движението на \"жълтите жилетки\" вещае връщане към Европа на свободните нации на Дьо Гол"}
{"url": "http://epicenter.bg/article/Dyado-Mraz-ne-e-izmislen-ot-komunistite--Oshte-Elin-Pelin-pishe-za-nego-prez-1910-g-/171327/11/0", "text": "Оказва се, че Дядо Мраз не е измислен от комунистите, както се опитват да ни убеждават от 1989 г. насам.   Първото писмено споменаване на герой с името Дядо Мраз у нас прави Елин Пелин през 1910 година - разказът \"Дядо Мраз и внуците му\", напомня Вести.бг. По това време СССР още го няма.  Писането на писма до Добрия старец, както и да се нарича той, е традиция вече повече от век - от 1912 година.   Преди 1989 година Дядо Мраз носеше подаръци на Нова година, след демократичните промени Дядо Коледа започна да ги носи на 25 декември. Имаше един кратък промежутък от време, когато и двамата влачеха пълните чували - единият по Коледа, другият - на Нова година, но явно родителите не издържаха.   И Дядо Мраз изпадна в немилост. Но това не се отнася до неговата внучка - Снежанка. И затова днес \"западният\" Дядо Коледа е придружаван от славянската си внучка. Елените са на заден план.   За прототип на Дядо Коледа (Санта Клаус) се счита Свети Николай, живял през IV век.   Свети Николай изпитвал любов към ближните си и използвал богатството си, за да помага на бедните. Според преданието, той помагал и на едно бедно семейство да омъжи трите си дъщери, като периодично им подхвърлял през прозореца торбички със златни монети. Но веднъж прозорецът се оказал затворен и Св. Николай се принудил да пусне своя дар през комина.  Друга легенда гласи, че златните монети, хвърлени през комина, попаднали в оставените да съхнат до огъня чорапи.  Твърди се, че първият Дядо Коледа се появява през 1823 г. Измислил го американският професор по ориенталска и гръцка литература в Колумбийския колеж и преподавател в Нюйоркската семинария Клемънт Кларк Мур. Той посветил на близките си стихотворението \"В навечерието на Рождество или визитата на Дядо Коледа\". Той изобразява Дядо Коледа като добър елф, който пристига с шейна, теглена от осем елена и прониква в домовете на хората през комина.  Стига се до 1930 година, когато компанията Кока-кола измислила хитър рекламен трик, за да пласира продукцията си и през зимата. Художникът Хадън Сандблъм изобразил Дядо Коледа в червено-белите цветове на Кока-Кола. Дядо Мраз е доста по-стар и от Дядо Коледа, и от Санта Клаус. Първообразът му е от славянската митология - той е почитан като дух, владеещ студа. В митологията на студа има и друг персонаж - Зимник, бога на зимата. Той също бил представян като старец с бели коси и дълга побеляла брада, с непокрита глава и облечен в топли бели дрехи. Там, откъдето той минавал, настъпвал жесток и смразяващ студ.    Образът на Дядо Мраз, такъв, какъвто е днес, е завършен през 30-те години на ХХ век. След Октомврийската революция рождественските елхи са забранени няколко години, но в началото на 30-те години забраната отпада. От 1 януари 1937 г. Дядо Мраз и Снежанка посрещат гостите на навогодишните празници. Обикновено Дядо Мраз е облечен в червена, синя или бяла шуба, има дълга бяла брада и държи вълшебна тояга в ръката. Вози се в шейна, теглена от три коня. Неразделен негов спътник е внучката му Снежанка, която обикновено е изобразена с бяло или сребристо кожухче.  В миналото Дядо Мраз бил много суров и жесток. Той не само дарявал тези, които заслужавали, но и наказвал провинилите се – можел с един удар на тоягата да замрази някого до смърт. Днес той живее в град Велики Устюг (Вологодска област).  Двамата добри старци имат и съществени разлики във външния си вид.  Шапката на Дядо Мраз е поръбена с кожа по подобие на Мономаховата шапка - короната на руските царе до Петър Велики, докато шапката на Дядо Коледа е увенчана с обикновен понпон.   Брадата на Дядо Мраз е дълга до пояса, а шубата му е дълга. Той държи в ръцете си тояга. Дядо Коледа няма тояга. Ботушите на единия са бели, а на другия - черни.   И още една съществена разлика - Дядо Мраз е слаб, а събратът му - закръглен - с бузки и коремче.   Снежанка е внучка и помощница на Дядо Мраз, а помощниците на Дядо Коледа са елфите.  И Дядо Мраз, и Дядо Коледа обаче живеят далече на север. Домът и на единия, и на другия е скрит от целия свят, но в него се намира вълшебна работилничка, в която те с помощта на верните си помощници правят играчки, за да изпълнят желанията на децата от всички точки на земното кълбо.  А вечерта на Бъдни вечер (или в навечерието на Нова година), Добрият старец се качва в шейната си, теглена от елени, за да стигне до всеки дом. ", "date": "2018.12.25", "title": "Дядо Мраз не е измислен от комунистите. Още Елин Пелин пише за него през 1910 г."}
{"url": "http://epicenter.bg/article/Stanaha-yasni-oshte-13-zvezdni-uchastnitsi-na-Sofia-Open-2019-/171523/8/0", "text": "Навръх Коледа станаха ясни още 13 имена от световния тенис елит, които заявиха участие в Sofia Open 2019. Големият тенис турнир ще е в „Арена Армеец“ в София от 3 до 10 февруари, припомня Нова тв.  Освен носителя на 3 титли от „Големия шлем“ Стан Вавринка и още седем топиграчи от първите 30 в света, които вече бяха обявени като участници в супертурнира, навръх Коледа за четвъртото издание на Sofia Open се заявиха още: Мартон Фучович (Унгария), Андреас Сепи (Италия), Мартин Клижан (Словакия), Адриан Манарино (Франция), Матю Ебдън (Австралия), Робин Хаасе (Холандия), Михаил Кукушкин (Казахстан), Матео Беретини (Италия), Ян-Ленард Щруф (Германия), финалистът в София от 2018 г. Мариус Копил (Румъния), шампионът от третото издание в България Мирза Башич (Босна и Херцеговина), Денис Истомин (Узбекистан) и Ласло Джере (Сърбия).  Досега бяха ясни 8 звездни имена на участници в Sofia Open 2019 – Стан Вавринка (Швейцария), звездите на бъдещето Карен Хачанов (Русия), Стефанос Циципас (Гърция) и Данийл Медведев (Русия), Николоз Басилашвили (Грузия), първият шампион в София Роберто Баутиста Агут (Испания), Фернандо Вердаско (Испания) и Гаел Монфис (Франция).  За голямата класа на четвъртото издание на Sofia Open говори и фактът, че така нареченият Сut Off за приемане за директно участие в основната схема на турнира в София е до №93 в световната ранглиста към 24 декември 2018 г.  Общият брой от 28 участници на Sofia Open 2019 се формира от 21 директно приети тенисисти, четирима, влезли в основната схема от квалификациите, и трима с „уайлд кард“. Любимците на българската публика Димитър Кузманов и Адриан Андреев получиха „уайлд кард“ за основната схема след изключително успешната си 2018 г. За последния „уайлд кард“ турнирният директор на Sofia Open Горан Джокович обяви, че е възможна нова много приятна изненада за българските любители на тениса.  Билетите за Sofia Open 2019 са в продажба в мрежата на Eventim.  ", "date": "2018.12.25", "title": "Станаха ясни още 13 звездни участници на Sofia Open 2019 "}
{"url": "http://epicenter.bg/article/Godishna-numerologichna-prognoza-za-2019-a-ot-Milena-Ivanova-Ea--Kakvoto-poseete-shte-tsafti-/171515/10/0", "text": "2019 обещава невероятни възможности за по-голямо щастие, удовлетворение и благополучие. Година с път на живота 3 от 12- Бог слиза на земята!   Предстои да изживеем година на щастие,  любов и хармонизиране в много области на живота.   2019 ще бъде награда за мнозина, които са положили труд и усилия през изминалите три не толкова благоприятни години. Този нов период от 365 дни се дава на човечеството, като нова възможност за избор и упражняване на свободната воля. Времето, в което живеем е специално, забързано и постоянно променящо се.    Кармата на човечеството е   достигнала етап, в който  да бъде трансформирана в нещо по-добро. Смисълът, ценностите, мислите, действията и възможностите на хората трябва да се променят и еволюират в името на любовта и светлината. Казвам \"Трябва\" защото в тази област няма да можем да избираме.    Който не желае промяна ще отпада от процесите. Процесът е както бавен за едни, така и много бърз за други. Затова 2019г. е като светулка във време в кето живеем. Светулка, светеща и озаряваща онзи, който е поел отговорност за живота си въпреки условията с които се е налагало да се справя.  Кодировката -2019/12/3 или така наречения план програма за човечеството се явява светла надежда и възможност за хората да дадат всичко от себе си за по-доброто си бъдеще. Животът ще се раздвижи на външен план, ще се активират пътувания, бизнес, партньорства, любов, бракове и социални промени.   Годишно предназначение:  Година за проява на доброта, любов, истина, късмет, успех, хармония, мир, баланс, синхронизация, по-лесно и бързо случване, попадане на добри условия, намиране на изход от тежка ситуация, преживяване на близост и обединение на хората. ,,Надежда има и Аз я намирам“.     Година, в която ще се преживее повече спокойствие, намиране на верни решения, подреждане на объркани ситуации, подем в стройтелството и активни покупко- продажби на недвижими имоти. Очертват се добри възможности за стартиране на бизнес, успех в интериорния дизайн и  фирми занимаващи се с обзавеждане.    Периодът активира ремонтни дейности в домовете, офиси, къщи и апартаменти. Дневните нумерологични карти позволяват по-голяма концентрация на съзнанието с възможност за изпълнение на целите.    Общата годишна характеристика е актуална за всички, но спрямо собствената си рожденна нумерологична карта, всеки ще я преживее по различен начин. За един или друг 2019 може да бъде добра и успешна в зависимост от съзнателно направения избор в областта на свободната воля.      - Активен, положителен месец с възможности за позитивни действия, срещи и активен социален живот.    - Период за бизнес, разговори, срещи, уреждане на документи и любов.   - Пасивен, несоциален месец, с основна насоченост към работа и дома. Подходящ за духовни практики и преосмисляне на живота, с цел подобряване.   - Активен, финансов месец, подходящ за подобрения и сътворяване на желаното.    -  Социален период, подходящ за обществени дела, събития и пътувания.   - Индивидуален и несоциален месец. Всичко се случва на вътрешен план без много възможност за външна проява.    - Изисква подготовка на повече варианти и разговори за да успеем да се справим. Активира манипулации и партниране.   - Кармичен месец със слаби възможности. Подлага на изпитание търпението, активността и стабилната позиция.   - Слаб но благоприятен период с възможност за позитивно случване.    - Активен период подходящ за реклама, пътувания, промяна към по-добро.    - Период за уреждане на документи, социална и публична активност.    - Несоциален край на годината, активна надежда и желание за подобрение.   Най-добра и силна година ще имат хората родени на 16, 17, 25, 27, 29 дата.   , да се избягва шофиране, да не се започва нищо ново и важно, да се избягва рязане с остри предмети, болните да се грижат за себе си и да лежат, да не се подписват договори, теглене на кредити, да не се планират любовни срещи, явяване на изпити и конкурси, свадби, кръщенета и празненства.   , да не протестираме, може да се прекарат в спане, пост, несъпротивление. Но все пак критичните дни могат да се използат и с положителна цел за започване начало на лечение или съдебни дела, за да се разпадне болестта или разривът във взаимоотношенията, довел до съдебни искове.   5, 14, 23- януари 24, 26, 28- февруари 14- март 1, 10, 19, 24, 28- май 14- юни 24- август 5, 14, 23- октомври 24, 26, 28- ноември 14- декември     15, 24 –януари 5, 14, 23- февруари 31 – март 1, 10, 19 -юни 9, 27- юли 8, 17, 26- август 16 – септември 15- октомври 4,13, 22, 31 –декември   Желая ви да изживеете една осъзната 2019г., от която да вземете любовта, добротата, шанса и късмета за предстоящия период на метаноя и преумление - духовни прелом и промяна. Гърците имат дума за описание на този процес, която е преминала в английския език и това е думата    метаноя Метаноя означава промяна в начина на мислене и чувстване – промяна в интелектуалното, емоционалното и духовното състояние и на цялата вътрешна природа на човека. Това е духовен прелом. Думата   идва от древногръцки и означава покаяние, обръщане на ума. В епохата на елинизма тя е била реторичен термин и е означавала „поправка, допълнение“. Думата е използвана за пръв път в далечната 1577 г. като реторичен термин в класическия латински текст на римския политик Публий Рутилий Луп (I век след Христа), обобщаващ изгубен днес текст на древногръцкия софист Горгий (I век преди Христа). По онова време бил проведен продължителен теологичен дебат дали превеждането на думата   като „покаяние“, какъвто е например случаят във версията на крал Джеймс на Библията, е правилно. Накрая спорещите страни стигнали до извода, че не е, защото покаянието представлява чувство на съжаление за извършени и неизвършени дела, докато метаноята се дефинира като промяна на умствената нагласа и поведението.   Обичайте себе си, дайте най-доброто на което сте способни, защото всичко, което посеете през 2019г. ще има възможност да оживее и цъфти през следващите години, така че да се настани трайно в живота ви. Бъдете! С любов! ЕА!", "date": "2018.12.25", "title": "Годишна нумерологична прогноза за 2019-а от Милена Иванова-Еа: Каквото посеете, ще цъфти!"}
{"url": "http://epicenter.bg/article/Banska-kapama-za-Koleda/171001/9/25", "text": "Зелевите листове се редят на дъното на гювеча. Отгоре са сърмите и киселото зеле, заедно с подправките и сланината. Пластовете се редуват до приключване на продуктите.   Долива се виното и водата. Херметизира се с тестото и се слага във фурната на умерен огън за около 3 часа.    ", "date": "2018.12.25", "title": "Банска капама за Коледа"}
{"url": "http://epicenter.bg/article/Valeriya-Veleva--Nikoga-ne-byagam-ot-svoyata-rolya-na-domakinya/171516/10/0", "text": "  \"Събирането на цялото семейство не е задължение, то е необходимост. Това е било от времето на баба ми, след това моята майка така ни събираше, и сега аз събирам около масата моите близки: сина ми, снаха ми, внучката ми, близките\", сподели домакинята.                 Затова никога не бягам от своята роля на домакиня\", подчерта Валерия Велева и добави, че макар сега да й остава все по-малко време за домакинска работа, но винаги я върши с \"огромно удоволствие\".     С нескрита гордост тя подчерта, че когато кани гости у дома винаги сама подготвя всички ястия. \"И ми създава огромно удоволствие, когато виждам техния възторг, когато виждам, че те са доволни - това е някакво удовлетворение, което дори успехът в кариерата не може да ти го донесе\", категорична е Валерия Велева.        ", "date": "2018.12.25", "title": "Валерия Велева: Никога не бягам от своята роля на домакиня, вярата в доброто ни движи напред (ВИДЕО)"}
{"url": "http://epicenter.bg/article/V-Moskva-ne-izklyuchvat-izbuhvaneto-na-palnomashtabna-voyna-v-Donbas-v-blizkite-dni-/171504/7/97", "text": "Руското външно министерство не изключва провокации от страна на украинските въоръжени сили с използване на химическо оръжие на територията на Донбас и последващо разгръщане на пълномащабни бойни действия. За това предупреди говорителят на ведомството Мария Захарова, цитирана от руски медии.  Според заявление на дипломатическото ведомство, в Украйна почти открито се говори за прехвърлянето на допълнителни бойни части с цел нанасяне на удари по териториите на Луганската и Донецката народни републики. Отбелязва се засилена активност на украинските части на Горловското и Мариуполското направления. Не се изключва началото на пълномащабни бойни действия, провокирани от украинската страна.  В последно време украинските медии усилено подготвят общественото мнение за това, че самообявилите се републики готвят употребата на бойни отровни вещества срещу въоръжените сили на Украйна. Различни \"експерти\" в един глас твърдят пред изданията, че опълченците в Донецк и Луганск се подготвят за употреба на химическо оръжие. Шефката на делегацията на Киев в Парламентарната асамблея на НАТО Ирина Фриз направо заяви, че Русия \"разработва биологическо и химическо оръжие, за да ги употреби срещу Украйна\".  Според Захарова, всичко гореуказано дава основание да се предположи с определена сигурност, че в Украйна са разработили планове за провокации с употреба на химическо оръжие, в чиято употреба покровителите на властите в Киев имат богат опит.  Руските медии припомнят също така, че въведеното от украинския президент Петро Порошенко военно положение заради инцидента край Керч изтича на 26 декември.    ", "date": "2018.12.25", "title": "В Москва не изключват избухването на пълномащабна война в Донбас в близките дни "}
{"url": "http://epicenter.bg/article/Aleksandar-Vuchich--Kosovo-otkazva-da-tarsi-kompromis-sas-Sarbiya-/171505/7/51", "text": "Косовските албанци по всякакъв начин избягват компромис между Белград и Прищина. Това съобщи във вторник по телевизионния канал RTV Pink сръбския президент Александър Вучич, цитиран от TACC и Агенция \"Фокус\".  \"Албанците смятат, че цялото Косово принадлежи на тях, а сърбите, особено сърбите от Косово и Метохия, знаят, че Косово е наше. Албанците не искат никакъв компромис, но ако искат, ние сме готови за разговор и споразумение, което може да осигури задоволително бъдеще за сърбите и албанците”, каза Вучич.  В същото време президентът потвърди позицията си, че диалогът ще продължи само след отмяна на митата върху сръбските стоки. \"Само когато премахнат тези мита. Ще действаме в рамките на правната рамка. Нека те само да премахнат митата\", каза той.  На 21 ноември Косово наложи 100% мита върху стоки от Сърбия и Босна и Херцеговина. Вучич проведе извънредни срещи с посланиците на Русия, Китай, САЩ, Великобритания, Франция, Германия и Италия, както и извънредно заседание на Съвета за сигурност на страната.  Министър-председателят на Босна и Херцеговина Денис Звиздич заяви, че подобно решение на Косово е погрешно и нарушава Споразумението на страните от Централна Европа за свободна търговия (ЦЕФТА). Решението на Прищина предизвика протести на сръбското население в северната част на страната, припомня ТАСС  Сърбия няма се върне в преговорите с Косово, ако Прищина не премахне стопроцентовите мита за сръбските стоки, пише албанският вестник, базиран в Коосво, Gazeta Express.  В интервю за Радио и Телевизия Сърбия (РТС) премиерът на страната Ана Бърнабич подчерта, че регионът се нуждае от мир и стабилност, за да постигне напредък и че Белград е готов да продължи диалога с Прищина, когато митата бъдат премахнати.  Докато коментира изявлението на говорителя на КФОР, че специалните части на Косовските сили за сигурност нямат задължение да искат разрешение да влязат в Северно Косово, сръбският премиер заяви, че е съгласна с изявлението на Дачич, че КФОР трябва да ни даде наръчник \"какво може, или какво не може\".  Сръбският външен министър Ивица Дачич заяви, че \"въоръжена албанска формация\" не би могла да влезе в северната част на Косово без съгласието на КФОР. Според него подобно споразумение с НАТО трябва да се трансформира в наръчник, който трябва да се спазва от всички страни.  ", "date": "2018.12.25", "title": "Александър Вучич: Косово отказва да търси компромис със Сърбия "}
{"url": "http://epicenter.bg/article/Tramp-otnovo-shokira--Prismya-se-na-7-godishno-momche--che-oshte-vyarva-v-Dyado-Koleda-/171506/7/96", "text": "Ексцентричният президент на САЩ Доналд Тръмп отново шокира публиката, предават световните медии. По време на традиционната телефонна връзка с публиката, докато Северноамериканското военновъздушно-космическо командване (НОРАД) – общата военна организация на САЩ и Канада, следи пътуването на шейната на Дядо Коледа, всяко дете може да позвъни и да се осведоми докъде е стигнал в обиколката си по света добрият старец. Тази година на \"горещата линия\" отговаряха и президентът и съпругата му Мелания.  Според журналисти, очевидци на случката, Тръмп разговарял със 7-годишно момче на име Коулман, което изненадал неприятно с въпроса: \"Ти все още ли вярваш в Дядо Коледа? На 7 години вече не е ли малко късничко?\", след което се усмихнал и продължил: \"Е, наслаждавай се\".  Традицията, според която военновъздушните сили на САЩ следят придвижването на Дядо Коледа, датира от 1955 г., когато деца, издирващи добрия старец, се свързали по грешка с военния команден център в Колорадо Спрингс, заради грешен телефонен номер на Дядо Коледа, публикуван в местен вестник.  Същата вечер полковникът от американската армия Хари Шуп, вместо да затвори телефона, заповядал на операторите да проследят информацията за Дядо Коледа и да отговарят на всяко дете, което позвъни на този номер. Оттогава традицията продължава.  Тази година НОРАД вдигна във въздуха изтребители, за да „съпроводят” летящата шейна на Дядо Коледа. При навлизането на канадска територия край остров Нюфаундленд са били вдигнати два самолета CF-18, след което пък на територията на САЩ щафетата е поета от американските военновъздушни сили.  Полетът на шейната се следи от 47 радара, разположени в северните и източните райони на САЩ и Канада, а също и от спътници синфрачервени датчици, за които се твърди, че реагирали на топлинното лъчение от червения нос на елена Рудолф, теглещ шейната на Дядо Коледа.  ", "date": "2018.12.25", "title": "Тръмп отново шокира! Присмя се на 7-годишно момче, че още вярва в Дядо Коледа "}
{"url": "http://epicenter.bg/article/Trima-teroristi-se-vzriviha-v-ataka-sreshtu-ministerstvo-v-Libiya-/171507/7/0", "text": "Терористичен акт бе извършен в сградата на министерството на външните работи в Либия в столицата Триполи.  За момента е потвърдена една невинна жертва – ръководител на департамента за ислямско сътрудничество. Ранени са най-малко петима служители на министерството, предаде Канал 3.  Атаката е осъществена от общо шестима терористи, като трима от тях са се самовзривили. Един от екстремистите влязъл в сградата и се самовзривил. Втори сторил същото с кола бомба пред входа на министерството.  Веднага след това започнала престрелка. Към ведомството са били изпратени спецчасти, застрелян бил още един нападател, който бил с колан бомба.  В самата сграда е възникнал пожар, като операцията на властите все още продължава.  ", "date": "2018.12.25", "title": "Трима терористи се взривиха в атака срещу министерство в Либия "}
{"url": "http://epicenter.bg/article/Moskva-otgovori-na-obvineniyata-na-Mey-za--quot-nahluvane-quot--Oshte-ne-sme-opitali--no-nyama-koy-da-ni-spre/171509/7/97", "text": "\"Британските власти напразно плашат народа си с някакво \"нахлуване\" на Русия, което са успели да отблъснат. Ако руснаците наистина бяха нахлули, британските военни не биха могли да защитят никого\". С тези думи руският сенатор Франц Клинцевич коментира обръщението на британския премиер Тереза Мей към въоръжените сили на страната, която ги поздрави с успешната защита срещу \"нахлуването на Русия\", пишат руските медии.  Тереза Мей така и не даде доказателства за \"руската инвазия\", само добави, че военните са дали своя принос за ликвидирането последствията от употребеното срещу бившия шпионин Сергей Скрипал и дъщеря му Юлия нервно-паралитично вещество.  Въпросното изявление на Мей предизвика резонанс, тъй като много експерти, включително чужди, не успяха да да разберат докрай смисъла на думите й за \"руската инвазия\". Своето учудване изрази и членът на комитета по отбрана и сигурност към Съвета на федерацията Франц Клинцевич. Според него, подобна риторика предизвиква недоумение, особено когато се проявява на такова високо ниво. Според него твърденията на Тереза Мей са смешни, непрофесионални и контрапродуктивни.  За всички е очевидно, че за никакво \"руско нахлуване\" не може да става и дума, доколкото руснаците не прибягват до такива мерки. Според Клинцевич британските власти преднамерено плашат своите военни и обществеността, създавайки образа на агресивната Русия.  В тези непонятни игри Лондон играе самостоятелно, отбелязва сенаторът. А ако Русия действително е решила да нахлуе във Великобритания, нейната армия не би я спасила. Британските войски и така са под \"натиска на Русия\", както твърдят техните управници, а Русия дори не е \"нахлувала\".  Необмислените думи на Тереза Мей само потвърждават максимата, че когато човек дълго време се опитва да изплаши обществото с измислена агресия отвън, няма дълго да се задържи, обобщава сенаторът.   ", "date": "2018.12.25", "title": "Москва отговори на обвиненията на Мей за \"нахлуване\": Още не сме опитали, но няма кой да ни спре"}
{"url": "http://epicenter.bg/article/Kremal-potvardi-planiranata-vizita-na-Vladimir-Putin-v-Sarbiya-prez-yanuari-/171513/7/97", "text": "Кремъл потвърди планираната визита на Владимир Путин в Белград през януари, предават TACC и Агенция \"Фокус\".  Посещението на руския президент Владимир Путин в Сърбия трябва да се проведе през януари 2019 г., потвърди прессекретарят на руския лидер Дмитрий Песков.  По-рано сръбският президент Александър Вучич заяви, че очаква руския си колега на посещение в Белград на 17 януари. За Последният път двамата лидери се срещнаха в Москва на 2 октомври 2018 година.  Сръбските медии преди това съобщиха, че по време на посещението на Путин в Белград се планира да подпишат 20 различни споразумения. В центъра на вниманието ще бъде и реализирането на съвместни проекти в областта на енергетиката, инфраструктурата и иновативните технологии.  Вицепремиерът на Русия Юрий Борисов заяви по-рано, че по време на посещението може да бъде подписано и споразумение за създаване на ядрен център в Сърбия.  ", "date": "2018.12.25", "title": "Кремъл потвърди планираната визита на Владимир Путин в Сърбия през януари "}
{"url": "http://epicenter.bg/article/Rusiya-garantira-dostavkata-na-priroden-gaz-za-Evropa-/171517/7/97", "text": "Русия гарантира доставката на природен газ за Европа дори в случай на липса на договореност с Украйна за транзита. Това заяви руският министър на енергетиката Александър Новак в интервю за в. \"Комерсант\", предават ТАСС и БТА.  \"При каквито е да е обстоятелства ние гарантираме доставката на руски газ според подписаните от \"Газпром\" дългосрочни договори. В този смисъл европейските потребители ще бъдат осигурени с необходимите обеми\", заяви министърът.  По думите му негативно влияние върху преговорите за транзит през Украйна има съдебният спор между руската Газпром и украинската Нафтогаз.  Освен това Новак каза, че Русия е готова да обезпечава транзита на газ през Украйна и след 2019 г., ако той бъде изгоден в сравнение с други маршрути.  В края на 2019 г. изтичат подписаните през 2009 г. договори между Газпром и Нафтогаз за доставка на газ на Украйна и за транзит на газ през територията на страната към Европа. Въпросът за съхранение на транзита на руски газ след 2019 г. се обсъжда и в контекста на планираното строителство на газопровода \"Северен поток 2\" от Русия за Германия, който заобикаля транзитните страни.  ", "date": "2018.12.25", "title": "Русия гарантира доставката на природен газ за Европа "}
{"url": "http://epicenter.bg/article/V-Skopie--Balgarskite-polititsi--lovyat--glasopodavateli--kato-govoryat-za-Makedoniya-/171518/7/51", "text": "Българските политици „ловят“ гласоподаватели, като говорят за Македония, пише скопският вестник \"Нова Македония\", цитиран от Агенция \"Фокус\".  Променя ли България отношението си към споразумението между Македония и Гърция, се пита изданието. Този въпрос възниква след последното изявление на българския президент Румен Радев по Дарик радио, в което той посочва, че България не е съгласна с името \"Северна Македония\". Според Радев дейността на българското правителство по отношение на интеграцията на Западните Балкани върви твърде бързо и това е пагубно за България, а проблемите, които са насложени от векове, просто трудно се решават за шест месеца.  Политическите анализатори, с които се консултира изданието, твърдят, че критичното изказване на Радев относно Споразумението от Преспа не отразява напълно реалните позиции на България към това събитие.  Според тях това изказване на Радев е предназначено за събиране на ежедневни политически дивиденти, които ще бъдат използвани в местната избирателна битка. Анализаторите добавят, че освен българския президент в последно време, има и много други местни политици, които разпространяват объркващи сигнали и изграждат политически кариери за сметка македонския въпрос.  Университетският професор Лазар Лазаров от Македония смята, че няма промяна в междудържавните отношения, а всичко, което се случва сега в България, е просто още една битка на социалистите, водени от Румен Радев с партията ГЕРБ на Бойко Борисов.  Според него това събитие наподобява в много отношения македонските вътрешнополитически дискусии, които ежедневно се отразяват от медиите по тази тема и се провеждат предимно между ВМРО-ДПМНЕ и СДСМ.  ", "date": "2018.12.25", "title": "В Скопие: Българските политици „ловят“ гласоподаватели, като говорят за Македония "}
{"url": "http://epicenter.bg/article/Ankara-s-ostro-preduprezhdenie-kam-Parizh-zaradi-kyurdskite-militsii-v-Siriya-/171520/7/0", "text": "Турция отправи остро предупреждение към Франция заради нейната подкрепа за кюрдските милиции в Сирия, съобщават Франс прес и БТА.  \"Не е тайна, че Франция подкрепя Силите за защита на народа (СЗН). Макрон се е срещал с техни представители\", е казал турският външен министър Мевлют Чавушоглу днес на среща с турски журналисти, цитиран от Анадолската агенция.  \"Ние нямаме информация за изпращане на нови френски военни, но присъствието им продължава. Ако те останат, за да допринесат за бъдещето на Сирия, тогава сме им благодарни, но ако остават, за да защитават СЗН, това няма да бъде от полза за никого\", е заявил Чавушоглу.  В края на миналата седмица френският президент Еманюел Макрон изрази дълбоко съжаление по повод решението на американския си колега Доналд Тръмп да изтегли войниците на САЩ от Сирия. Френският президент подчерта важната роля на Сирийските демократични сили, доминирана от кюрдите коалиция, в борбата срещу групировката \"Ислямска държава\" в Сирия.  \"Призовавам всички... не забравяйте какво им дължим\", апелира Макрон.  Силите за защита на народа (СЗН) са острието на терена на международната коалиция, водена от Вашингтон срещу Ислямска държава, но са смятани за терористична организация от Анкара заради връзките им с Кюрдската работническа партия (ПКК), припомня Франс прес.  Вчера говорителят на турския президент Ибрахим Калин заяви, че по време на разговора си с американския президент Доналд Тръмп на 14 декември, след който Тръмп е взел решението за американското изтегляне от Сирия, турският президент Реджеп Тайип Ердоган е заявил ясно, че Турция и САЩ не се нуждаят от СЗН в борбата срещу \"Ислямска държава\".  Турският външен министър Мевлют Чавушоглу е казал днес още, че Турция и САЩ са се споразумели да завършат прилагането на пътната карта за Манбидж преди края на американското изтегляне, съобщава Анадолската агенция. Според източници, цитирани от агенцията, изтеглянето се очаква да завърши в срок от 60 до 100 дни.  \"Турция има силите да неутрализира самостоятелно ДАЕШ (\"Ислямска държава\") в Сирия\", е заявил Чавушоглу.  ", "date": "2018.12.25", "title": "Анкара с остро предупреждение към Париж заради кюрдските милиции в Сирия "}
{"url": "http://epicenter.bg/article/Papata-prizova-za-bratstvo-mezhdu-horata-s-razlichna-vyara--rasa-i-idei-/171521/7/0", "text": "Папа Франциск отправи днес коледните си благопожелания в традиционното си послание \"Урби ет орби\" (\"Към града и към света\") за братство между хората с различна вяра, раса и идеи. Той призова света да остави настрана \"пристрастните интереси\", за да се намери политическо решение на войните в Сирия и Йемен и на конфликтите в Украйна и на Корейския полуостров, предадоха Асошиейтед прес, ДПА и БТА.  Обръщайки се към десетки хиляди туристи, поклонници и римляни на площад \"Св. Петър\", Светият отец каза, че всеобщото послание на Коледа е, че \"Бог е добър баща и всички сме братя и сестри\", предаде АП.  Без братство, каза папата, \"дори най-добрите ни планове и проекти рискуват да бъдат бездушни и празни\". Той добави, че \"нашите различия не са вредни или опасни, а са източник на изобилие\".  Франциск отправи призива си докато тенденциите към национализъм, подхранващи подозрителност към мигрантите и бежанците, стават движеща сила в много европейски държави. Папата се спря също на преследваните християнски малцинства и на населението, което е жертва на \"идеологически, културни и икономически форми на колонизация\" или на което не достига храна или достъп до здравеопазване и образование, предаде ДПА.  Светият отец изрази и надежда, че израелците и палестинците ще възобновят диалога и като поемат по пътя на мира ще сложат край на седемдесетгодишния конфликт, а сирийските бежанци ще се върнат по домовете си, предаде Франс прес.  82-годишният аржентински папа призова също за социална хармония в Никарагуа и Венецуела, държави, измъчени от вътрешнополитически конфликти, предаде Ройтерс.   Мерките за сигурност около Ватикана бяха засилени, в подстъпите към него бяха паркирани военни джипове, а туристите и багажът им бяха проверявани с детектори.   Посланието \"Урби ет орби\" предлага и опрощаване на греховете, ако присъстваш лично на церемонията или я следиш от разстояние по радиото и телевизията, уточнява ДПА.  ", "date": "2018.12.25", "title": "Папата призова за братство между хората с различна вяра, раса и идеи "}
{"url": "http://epicenter.bg/article/Erdogan-e-pokanil-Tramp-da-poseti-Turtsiya-dogodina-/171524/7/0", "text": "Турският президент Реджеп Тайип Ердоган е поканил американския президент Доналд Тръмп да посети Турция през 2019 г., заяви говорителят на Белия дом Хоган Гайдли, предаде Ройтерс.  \"Нищо конкретно не е планирано засега, но президентът е отворен към идеята за потенциална среща (с Ердоган) в бъдеще\", каза говорителят.  Вчера говорителят на Ердоган - Ибрахим Кълън, съобщи, че Тръмп искал да посети Турция през 2019 г., но дата още не била фиксирана. Той каза, че поканата е била отправена от Ердоган към Тръмп в телефонния разговор, в който двамата са говорили за американското изтегляне от Сирия, предаде Асошиейтед прес.   ", "date": "2018.12.25", "title": "Ердоган е поканил Тръмп да посети Турция догодина "}
{"url": "http://epicenter.bg/article/Hashim-Tachi--Kosovo-i-Sarbiya-tryabva-da-posledvat-primera-na-Prespanskoto-sporazumenie-/171525/7/51", "text": "Косовският президент Хашим Тачи заяви, че Косово и Сърбия трябва да последват примера на Република Македония и Гърция, който те дадоха с Преспанското споразумение, съобщава агенция МИА, цитирана от БТА.  В интервю за телевизия Клан Косова Тачи каза, че международната общност очаква двете страни да постигнат споразумение, като Косово не трябва да предизвиква трудности за този процес.  \"Ние не трябва да предизвикваме трудности и да изненадваме ЕС и САЩ. Сърбия също не трябва да прави диалога труден. Този процес изисква отдаденост\", заяви Тачи.  Той подчерта, че \"много вода ще изтече\", преди лошите чувства между Косово и Сърбия преминат.  Тачи добави, че Косово трябва да се съсредоточи върху стратегическата си цел - членство в НАТО и ЕС.   ", "date": "2018.12.25", "title": "Хашим Тачи: Косово и Сърбия трябва да последват примера на Преспанското споразумение "}
{"url": "http://epicenter.bg/article/Papata-prizova-horata-da-si-spomnyat--che-poslanieto-na-Rozhdestvo-e-lyubov--sastradanie-i-spodelyane/171494/7/0", "text": "Главата на Римокатолическата църква папа Франциск призова в своята литургия за Бъдни вечер хората да забравя материализма, ненаситността и трупането на вещи и да се фокусират върху посланието на празника Рождество Христово, което е послание за любов, за скромност и за милосърдие, предадоха световните агенции, цитирани от БТА.  За шести път Франциск отслужва литургията за Бъдни вечер в базиликата \"Свети Петър\" във Ватикана. В своята проповед към събралите се богомолци папата каза, че неутолима ненаситност бележи цялата човешка история, дори и в наши дни, когато парадоксално малцина похапват охолно, докато прекалено много хора са лишени от ежедневната си дажба от хляб, нужен им за оцеляване.  Папата призова богомолците да разберат, че животът се подхранва не от предметите, които човек притежава, а от любовта, не от ненаситността, а от милосърдието, не от изобилието, с което да се парадира, а от простота и скромността, която да се брани.  \"Трябва да прекрачим отвъд върха на егоизма, не трябва да се плъзгаме в урвите на светското и на консуматорското\", пледира още Франциск. \"Нека се запитаме: Имам ли действително нужда от много неща, от сложни рецепти за живот? Ще успея ли да изкарам без толкова излишни предмети, за да водя един обикновен живот? Нека се запитаме: На Коледа ще споделя ли моя хляб с онзи, който е лишен от него?\", допълни папата.  Днес Негово Светейшество ще отправи рождественото послание \"Към Града и Света\" пред богомолци, събрали се на площад Свети Петър във Ватикана.  И докато папата отслужваше литургията във Ватикана, ватиканският държавен секретар Пиетро Паролин беше в Ирак, за да отпразнува Коледа с общността на халдейските католици. Те бяха сред религиозните малцинства, пострадали от вдъхновеното от \"Ислямска държава\" насилие в Ирак, прокудило десетки хиляди хора от домовете им.  В Багдад Паролин се срещна с премиера на Ирак Адел Абдел Махди. Предстои негова визита до Северен Ирак за среща с кюрдските лидери в Ербил, както и посещение в провинция Ниневия, където той ще отслужи литургия в град Каракош.  ", "date": "2018.12.25", "title": "Папата призова хората да си спомнят, че посланието на Рождество е любов, състрадание и споделяне"}
{"url": "http://epicenter.bg/article/Karvava-ataka-i-zalozhnicheska-drama-s-nad-350-pohiteni-v-Kabul-/171495/7/0", "text": "Кървава атака отне живота на най-малко 43 души в Кабул, предаде Канал 3.  Беше атакуван правителственият комплекс в столицата на Афганистан, където се помещава администрацията на редица министерства.  Нападението бе осъществено вчера следобед точно в края на работния ден, когато повечето хора започнали да си тръгват. Атентатор самоубиец врязал кола бомба пред комплекса. Впоследствие други трима терористи, въоръжени с автомати и експлозиви, превзели комплекса. Общо над 350 души са взети като заложници.  Атаката продължи почти 8 часа, преди силите на реда да ликвидират останалите трима атентатори.  Още 10 души са ранени, като броятна загиналите още не е окончателен. Сред тях има и поне един полицейски служител.  Нито една групировка не е поела отговорност за нападението, като то идва броени дни, след като президентът на САЩ Доналд Тръмп обяви, че ще изтегли американските войски и от Афганистан.  ", "date": "2018.12.25", "title": "Кървава атака и заложническа драма с над 350 похитени в Кабул "}
{"url": "http://epicenter.bg/article/Ogromen-gaf--Albaniya-obyavi-v-internet-danni-za-vsichkite-si-shpioni-iz-Evropa-/171496/7/0", "text": "Албания е обявила в интернет данните за шпионите на страната в различни точки в Европа, пише британският вестник The Idependent, цитиран от \"Фокус\".  Албания, която e член на НАТО, случайно публикува класифицирана информация за разузнавачите си в интернет - имена, типове автомобили, регистрационни номера, идентификационни номера и номера на паспортите, оперативни класации, подробности за пътуването и дори ежедневни навици, което е предизвикала сериозна тревога в НАТО, защото ако някой може да влезе в албанската система, той влиза в системата на НАТО, пише британското издание.  Всички тези подробности са публикувани на уебсайта на албанското министерство на финансите в рамките на доклада за финансовото състояние на службата ШИШ (албанското разузнаване – бел. ред.)  Сега целият свят е научил къде оперират най-добрите албански шпиони, колко им плащат и дори кои водопроводчици, майстори и автомеханици наемат за ремонти.  ШИШ е албанската разузнавателна агенция, която работи в страната и в чужбина и отговаря пряко на премиера Еди Рама. Има пет организационни структури: оперативна, външно разузнаване, контраразузнаване, служба за борба с организираната престъпност и антитерористично звено.  Сега НАТО има сериозен проблем, защото този, който влиза в албанската система, също влиза в системата на НАТО. Алиансът обяви тревога от най-висока степен не само защото агентите трябваше да бъдат спешно изтеглени от местата, където оперират, но и поради страха, че шпионската им мрежа е била открита в други части на света.  \"Всички тези данни са публикувани, тъй като самата институция (SHISH) е предоставила списъка на заплатите. Те не би трябвало да поставят такива чувствителни данни сред редовни сметки,\" каза източник на изданието.   ", "date": "2018.12.25", "title": "Огромен гаф! Албания обяви в интернет данни за всичките си шпиони из Европа "}
{"url": "http://epicenter.bg/article/-quot-Nezavisimaya-gazeta-quot--Timoshenko-mozhe-da-izbuta-Poroshenko-ot-vlastta-/171498/7/0", "text": "Украинската централна избирателна комисия насрочи официалното откриване на президентската кампания за 31 декември. Гласуването ще се проведе на 31 март 2019 г. Сега фаворитът на състезанието е лидерът на партията „Отечество“ Юлия Тимошенко. Експерти спорят за това кой ще се състезава с нея във втория кръг, пише \"Независимая газета\", цитирана от Агенция \"Фокус\".  От началото на декември, според проучване, проведено от Киевския международен институт по социология, 11,9% от избирателите са готови да гласуват за Юлия Тимошенко, която е и бивш премиер на страната, известна с прякора \"газовата принцеса\". Първото място за лидера на „Отечество“ бе фиксирано от миналата година.  Но за второто се конкурират дузина кандидати, чиито показатели за популярността се колебаят, но не са много различни.  До началото на зимата, шоуменът и актьор Владимир Зеленски уверено заема второ място. Готовността да гласуват за него бе посочена от 8.2% сред всички избиратели. В Украйна те започнаха да говорят за „феномен Зеленски“: жителите на една държава, която преживява война и икономически сътресения, могат да изберат художник без политически опит. Самият Зеленски се ограничаваше с намеци, без да посочва пряко дали ще се кандидатира за президент.  Петро Порошенко, според проучването, до декември се утвърждава на трето място в списъка на кандидатите за президент. 6.5% от всички избиратели са готови да гласуват за него.  Въпреки че подкрепата за шоумена Зеленски е голяма, Тимошенко, очевидно, не го смята за главен съперник. Социологът Ирина Бекешкина наскоро обясни по време на кръгла маса, че популярността на Зеленски не е равна на подкрепата му за изборите. Според Бекешкина, при провеждане на проучвания, името на актьора в въпросниците се посочва от младите хора, които често не излизат на изборите; както и от хора, които по този начин демонстрират протеста си срещу действията на сегашното правителство. „Мога да кажа, че той няма да стигне до втория кръг“, отбеляза социологът.  Никой от опозиционерите обаче не разполага с ниво на подкрепа, което да му позволи да го нарече лидер. В допълнение към вече споменатите потенциални кандидати, в проучването се появиха имената на кандидата на „Опозиционна платформа – За живот“, Юрий Бойко и ня лидера на Радикалната партия Олег Ляшко. Изненада за експертите бяха показателите за подкрепа на бившия министър на отбраната, лидер на партията „Гражданска позиция“ Анатолий Гриценко. До неотдавна той бе наречен най-вероятният съперник на Юлия Тимошенко във втория кръг. Към началото на зимата само 4,6% от всички избиратели бяха готови да гласуват за Гриценко.  Украинците мечтаят за нови лица в политиката в продължение на много години, но, без да ги виждат, те гласуват на принципа „за по-малкото зло“, заяви политическият анализатор Владимир Фесенко, ръководител на Центъра за политически изследвания „Пента“. „Този принцип обикновено се проявява във втория кръг на изборите. Но сега, предвид високата степен на недоверие към политици и политически лидери, такава психология на избора ще се прояви в първия кръг“, заяви той.  Експертите отбелязват, че текущите показатели са условни, тъй като списъкът на предложените от социолозите имена може да не съвпада с действителния списък на кандидатите.  Номинацията, съгласно план, одобрен от Централната избирателна комисия, ще продължи от 31 декември до 3 февруари. Регистрацията на кандидатите ще приключи на 8 февруари. Тези, които получават сертификат за кандидат по-рано от други, могат да се възползват: официалната предизборна кампания е разрешена веднага след регистрацията и преди 30 март. До 8 март Централната избирателна комисия планира да състави окончателен списък на кандидатите (някои могат да бъдат изключени по желание).  Резултатите от гласуването, насрочено за 31 март, трябва да бъдат обявени не по-късно от 10 април. Но на 1 април ще бъдат известни предварителните резултати. До 13 април ЦИК ще реши да проведе втори тур на изборите и да обяви датата на второто гласуване. Встъпването в длъжност на шестия президент на Украйна ще се проведе в края на май.  ", "date": "2018.12.25", "title": "\"Независимая газета\": Тимошенко може да избута Порошенко от властта "}
{"url": "http://epicenter.bg/article/Putin-i-Lukashenko-obsazhdat-sporni-energiyni-vaprosi-v-Kremal-/171527/7/97", "text": "Президентите на Русия и Беларус Владимир Путин и Александър Лукашенко започнаха нов кръг преговори в Кремъл, предаде ТАСС.  В дневния ред са редица спорни въпроси, поставяни и от двете страни. Става дума за ценообразуването на руския природен газ. Беларуската страна е обезпокоена и от въпроса за компенсациите на спадащите приходи поради данъчните мерки на Москва, а руската страна - от въпроса за периодичното нарушаване на митническия режим между Беларус и Русия.  Както по-рано каза прессекретарят на руския президент, лидерите на двете държави ще обсъдят и нюанси, свързани с действията на Русия в нефтената сфера.  Освен това, лидерите \"ще си сверят часовниците по целия комплекс двустранни съюзни отношения\", включително по тематиката на развитие на съюзната държава на Руската федерация и Беларус, каза прессекретарят Дмитрий Песков.  При откриването на срещата си с Лукашенко Путин обяви, че ще бъдат обсъдени спорни енергийни въпроси.   ", "date": "2018.12.25", "title": "Путин и Лукашенко обсъждат спорни енергийни въпроси в Кремъл "}
{"url": "http://epicenter.bg/article/V-Solun-sa-zadarzhani-44-nelegalni-imigranti-i-dvama-trafikanti-/171528/7/51", "text": "Тази сутрин гръцката полиция арестува 44 нелегални имигранти и двама заподозрени организатори на транспорта им в Солун, пише македонското електронно издание „Плюс Инфо“, цитирано от Агенция \"Фокус\".  Полицаите са извършили проверка, след като са забелязали паркиран подозрителен камион пред склад. Докато е траела проверка, 34-годишен чужденец е излязъл от склада, а по-късно и негов 27-годишен сънародник също е бил заловен.  При претърсване на склада полицията е открила 44 имигранти, които са влезли незаконно в Гърция преди няколко дни през гръцко-турската граница и днес са били транспортирани до Солун с камион, като са платили на двамата чужди граждани определена сума пари.  Имигрантите са били предадени на служителите от отдела за управление на миграцията в Гръцката служба за чужденци, а двамата чужденци са арестувани по обвинения в трафик на хора.  Националността на задържаните трафиканти, както и на имигрантите, не се съобщава.  ", "date": "2018.12.25", "title": "В Солун са задържани 44 нелегални имигранти и двама трафиканти "}
{"url": "http://epicenter.bg/article/Dvama-ot-frenskite--quot-zhalti-zhiletki-quot----v-zatvora-zaradi-nasilie-sreshtu-politsai-/171529/7/0", "text": "Двама мъже, на възраст 21 и 27 години, бяха осъдени на една година затвор за нападение над полицаи по време на протест на \"жълтите жилетки\" във френския град Нанси, съобщава електронното издание \"Експрес\". Двамата са били арестувани в събота в момент, в който са замеряли полицаи с различни предмети.  Същевременно сайтът \"Енфо Норманди\" съобщава, че шофьор на камион с българска националност се паникьосал при вида на пътна блокада близо до Руан и се опитал да я пробие.  Първоначално шофьорът спрял на блокадата край град Сент Етиен дю Рувре. Но забелязал, че един от протестиращите се опитва да изтегли кабел от ремаркето на камиона. Шофьорът се изплашил и потеглил, принуждавайки демонстрантите да се отстранят от пътя. Те обаче започнали да го замерят с камъни и топки за петанк и едното стъкло на камиона се счупило.  При преминаването през блокадата, камионът закачил обаче подпалена от демонстрантите палета, която пък подпалила негова гума. Камионът бил преследван за известно време от две коли на демонстрантите, но когато бил засечен от полицейски патрул, демонстрантите избягали.  Шофьорът е подал оплакване и е започнало разследване за повреждане на имущество и предумишлено насилие.    ", "date": "2018.12.25", "title": "Двама от френските \"жълти жилетки\" - в затвора заради насилие срещу полицаи "}
{"url": "http://epicenter.bg/article/NASA-iska-i-zanapred-da-izprashta-svoite-astronavti-do-MKS-s-ruski-raketi-/171530/7/0", "text": "Американската национална авиационна и космическа администрация (НАСА) би искала да изпраща своите астронавти на Международната космическа станция (МКС) на руския \"Союз\" и след като Съединените щати могат да правят това, използвайки собствен пилотиран космически кораб. Това съобщи във вторник специализираното издание на Space.com, цитирано от TACC и Агенция \"Фокус\".  В същото време, както е заявил за портала официалният представител на американската космическа агенция Стефани Ширхолц, НАСА би искала да изпрати до МKС руски космонавти с американски пилотирани кораби, когато преминат всички необходими тестове.  Ръководителят на отдела за пилотирани полети на НАСА Уилям Герстенмайер и висшето ръководство на НАСА заявиха намерението си да продължат да изпращат американски членове на екипажа на МКС с руски кораби и екипажи, а руснаците с американски, когато това бъде възможно.  Според Ширхолц изпращането на руски и американски екипажи с отделни кораби би било нецелесъобразно и замисълът е да продължи изпращането на съвместни екипажи.  Само преди два дни оcнoвaтeлят и гeнepaлeн диpeктop нa ЅрасеХ Илон Mъcĸ зaяви, чe ĸoнcтpyкциятa нa pycкия paкeтeн двигaтeл PД-180 e вeликoлeпнa. Πaтeнтът зa тoзи paĸeтeн двигaтeл пpинaдлeжи нa HΠO Eнepгoмaш.  \"Cpaмнo e, чe Воеіng и Lосkhееd Маrtіn изпoлзвaт pycки двигaтeл зa Аtlаѕ, въпpeĸи чe кoнcтpyкциятa нa тoзи paкeтeн двигaтeл e вeлиĸoлeпнa\", написа Мъск в Туитър.  Paкeтният двигaтeл PД-180 ce изпoлзвa в двycтeпeннaтa paкeтa нocитeл Аtlаѕ 5 нa ĸoмпaниятa ULА (Unіtеd Lаunсh Аllіаnсе). Ho в кpaя нa мeceц ceптeмвpи ce пoяви инфopмaция, чe oт 2020 гoдинa paкeтният двигaтeл PД-180 щe бъдe зaмeнeн c двигaтeля ВЕ-4 нa кoмпaниятa Вluе Оrіgіn.  Πpeди някoлкo мeceцa гeнepaлният диpeктop нa Eнepгoмaш Игop Apбyзoв кaзa, чe в paмкитe нa пoдпиcaния дoгoвop, дo 2020 гoдинa Pycия тpябвa дa дocтaви нa CAЩ шecт paкeтни двигaтeля PД-180. Toй дoпълни, чe тoзи двигaтeл e cepтифициpaн oт NАЅА зa изпoлзвaнe в пилoтиpaни миcии.  B paзгopялaтa ce в Туитър диcкycия Mъcĸ зaяви, чe ЅрасеХ paзpaбoтвa coбcтвeн двигaтeл c нaлягaнe 300 aтмocфepи в гopивнaтa кaмepa. Kъм днeшeн дeн peкopдьop пo тoзи пoкaзaтeл e имeннo pycĸият PД-180 cъc 265 aтмocфepи.  ", "date": "2018.12.25", "title": "НАСА иска и занапред да изпраща своите астронавти до МКС с руски ракети "}
{"url": "http://epicenter.bg/article/Tramp--Pravitelstvoto-nyama-da-zaraboti--dokato-demokratite-ne-osiguryat-pari-za-stenata-s-Meksiko-/171534/7/96", "text": "Президентът на САЩ Доналд Тръмп заяви, че федералното правителство няма да започне работа, докато демократите в Конгреса не гласуват за отделяне на средства за строителството на стена по границата с Мексико, предават TACC и Агения \"Фокус\".  САЩ са изправени пред продъжителен период на блокирана работа на федералното правителство, след като Конгресът не успя да се споразумее за финансирането на федералния бюджет.  „Не мога да ви кажа кога правителството ще възобнови работа“, заяви Тръмп. „Мога да ви кажа, че то няма да започне работа, докато нямаме стена, ограда или както демократите го наричат“, добави президентът на САЩ. „Ще нарека това, както те искат, но ще бъде същото. Това е бариера срещу хора и наркотици, които влизат в страната“.  „Ако нямаме тази стена, няма да възобновим работа“, заяви Доналд Тръмп.  На 20 декември Камарата на представителите включи в своя вариант на законопроекта за временното държавно финансиране 5,7 млрд. долара за изграждане на стена на границата с Мексико.  Демократите в Сената обаче предупредиха, че разполагат с достатъчно гласове, за да блокират такава мащабна резолюция, която да предвижда финансирането на препятствия на границата.  ", "date": "2018.12.25", "title": "Тръмп: Правителството няма да заработи, докато демократите не осигурят пари за стената с Мексико!"}
{"url": "http://epicenter.bg/article/Zelenite-v-Bundestaga-se-opalchiha-na-SASht---quot-Severen-potok-2-quot--nyama-da-dovede-do-zavisimost-ot-Rusiya--/171537/7/0", "text": "Газопроводът „Северен поток 2“ няма да доведе до зависимостта на Европа от Русия, а до взаимозависимостта на двете страни, заяви за „Шпигел“ Юрген Тритин от партията на Зелените, съобщава РИА Новости, цитирана от Агенция \"Фокус\".  „Основният аргумент, че европейските страни ще зависят от Русия, е неверен. Газопроводът ще доведе до взаимозависимост, защото връзките между производителя и потребителя са големи“, каза Тритин, отговаряйки на въпрос за възможна заплаха за сигурността на страните от Централна и Източна Европа във връзка със строителството на „Северен поток 2“.  Той отбеляза също, че производителят е дори в по-зависима позиция, ако потребителят има други източници на доставки. „Докато Европа може много лесно да премине към втечнен природен газ от Съединените щати или Катар, Русия не може толкова лесно да смени потребителя. За това тя ще трябва да построи нов газопровод към Китай. Това отнема време“, добави депутатът.  Само преди два дни бившият канцлер Герхард Шрьодер обвини САЩ, че осъществяват натиск върху европейските страни срещу проекта „Северен поток 2“.  Германия е длъжна сама да реши с кого да прави бизнес и с кого да не прави, категорично заяви бившият канцлер на ФРГ (1998-2005) Герхард Шрьодер в интервю пред германския вестник Welt am Sonntag, цитиран от ТАСС. \"Те правят това не от любов към Украйна, а защото искат самите те да доставят газ в Германия, втечненият газ е с по-лошо качество и по-скъп от онзи, който се доставя по тръбопровод \", заявил социалдемократът.  Според него Берлин не е длъжен да позволява на Вашингтон да определя с кого може да търгува и с кого не може. \"Иран, Китай, Русия – ако така вървят нещата, то ние не трябва да имаме икономически отношения с никого. За страна, зависима от износа, каквато е Германия, това не е приемливо. При цялото ми уважение и при цялата дружба, която има между нас, трябва това да се каже на американците \", отбеляза Шрьодер. Той увери, че не е политик, който застава на антиамериканска позиция. \"Въпреки това моите усилия във външната политика винаги са били насочени да постигна относителна независимост от САЩ и да я запазя \", пояснява бившият канцлер. Новият газопровод Проектът \"Северен поток 2\" предвижда изграждане на две тръби на газопровода с обща мощност от 55 млрд куб. м газ годишно. Те ще тръгват от крайбрежието на Русия, ще минават през Балтийско море и ще стигат до Германия. Общата цена на проекта е 9,5 млрд евро. Пускът му е планиран за края на 2019 година. Оператор на строителството на газопровода е компания Nord Stream 2 AG, като неин единствен акционер е \"Газпром\". Европейските партньори на \"Газпром\" - Wintershall, Uniper, OMV, Engie и Royal Dutch Shell – финансират 50 на сто от общата проектна стойност, т.е. по 950 млн евро всеки от тях. Позицията на Федералната република Властите в Берлин нееднократно заявяват, че \"Северен поток - 2\" е икономически проект и решение за неговата съдба взема само бизнесът. При това важно е след пускането в действие и на втората тръба, Украйна да запази ролята си на транзитен преносвач. Във ФРГ много пъти са казвали, че \"Северен поток - 2\" ще позволи да се постигне диверсификация на доставките на газ за страната. Този енергоносител е важен за Германия, като се има пред вид, че постепенно тя се отказва от атомните електроцентрали и преминава към алтернативна енергетика. ", "date": "2018.12.25", "title": "Зелените в Бундестага се опълчиха на САЩ: \"Северен поток 2\" няма да доведе до зависимост от Русия!"}
{"url": "http://epicenter.bg/article/--------------------------/171526/11/33", "text": "Защо изтеглянето на американските войски от Сирия е лоша новина за Русия, анализира руският ежедневник “Взгляд“, цитиран от Агенция \"Фокус\".  Оттеглянето на американските войски от Сирия е добра новина за Доналд Тръмп. Най-накрая той започна да следва политиката, която е обещал на някои свои избиратели-изолационисти, които искрено не разбират защо военното присъствие на САЩ в Сирия е необходимо и защо е необходимо да се харчат пари за него (обаче, съдейки по проучвания на общественото мнение, това не беше разбрано не само от изолационистите, но и от по-голямата част от американците). В името на демонстративната \"стъпка назад\", Тръмп не се упаши да се скара със силно уважавания в страната генерал Джеймс Матис, който подаде оставка веднага след като президентът изрази решението си за контингента в Сирия.  Оттеглянето на американските войски от Сирия е добра новина за самата Сирия, където (както и Москва) те подчертават ежеседмично: никой не е канил САЩ, те са нелегално на нейна територия, опитвайки се да помогнат за свалянето на напълно законното правителство. Наистина, прекратяването на американските въздушни удари, от които местното население е особено засегнато, е перспектива не на настоящето, а на бъдещето. Засега само две хиляди американски войници ще напуснат Сирия в рамките на два до три месеца. Но американската авиация ще остане в същите бази извън Сирия, където е била разположена по-рано, и ще бъде готова да се присъедини към конфликта по всяко време.  Оттеглянето на американските войски от Сирия е добра новина за онези, които биха искали публичното унижение на Вашингтон. Сега американските генерали се опитват да изградят \"добра новина\", но още от една или две години беше ясно, че Пентагонът не е постигнал целите си в Сирия и не може да ги постигне. Подкрепата за \"умерената опозиция\" беше провал поради поражението на тази опозиция, а ЦРУ, чиито оперативни служители набираха бойци на място, като че ли предадоха всички, които успяха. След края на „прочистването по Ефрат“ присъствието на американците в страната беше позиционно стоене, което не можеше да се превърне в нещо различно от открит военен конфликт с Русия, докато обичайната прокси война не донесе никакви бонуси „на фронта“.  Въпреки това, твърденията, че изтеглянето на американските байонети от Сирия е добра новина за Русия, за съжаление, са твърде оптимистични. Дори въпреки факта, че в рамките на публичните изказвания руските военни и дипломати одобриха хода на Вашингтон.  Първата причина е, че американските войници заминават, но Съединените щати остават - и участват в прокси-война чрез чужди ръце с помощта на интриги, финансиране или доставки на оръжие и ще продължат да участват. Няма никакви американци около Донбас, но тяхната деструктивна и значима роля в украинския конфликт е очевидна, пише изданието.  Коалицията, обикновено наричана \"проамериканска\" в руските медии, ще продължи да функционира. Французите, които се забъркаха в сирийския конфликт много преди активната намеса на Вашингтон, не си отиват. Саудитска Арабия все още се намира там със сателити от типа на Обединените арабски емирства (ОАЕ) - един от основните двигатели на процеса на преразпределение на влияние в Сирия. Само миналия месец имаше съобщения, че саудитците ще отпуснат 100 милиона долара за продължаване на сирийската си политика, още 50 ще бъдат дадени на Обединените арабски емирства, същото толкова и на французите.  В същото време развитието на ситуацията в региона ще стане още по-непредсказуемо, т.е. експлозивно. Очевидно Израел и, което е по-важно, Турция ще започнат по-агресивна политика. Между другото, в навечерието на подписването на заповедта за оттегляне на войските, Тръмп проведе дълги телефонни преговори с президента на Турция Реджеп Тайип Ердоган.  Основните различия между американците и турците в региона са кюрдите (Башар Асад е еднакво мразен и от двете страни, но сега Анкара се опитва да не заявява публично това). Ако за САЩ, кюрдите са главният съюзник и партньор, за турците те са врагове. Самите кюрди играят единствено за себе си и е възможно след като американците напуснат, те да станат много по-съгласни на съюз с Асад, който им беше предложен повече от веднъж. Това е добре, пише изданието.  Лошото е, че американците балансираха присъствието на Турция, с други думи, турските войски бяха принудени непрекъснато да се съобразяват с тях, а сега Ердоган разшири възможностите за разрушително творчество. Крехкото равновесие е нарушено и твърде много сега зависи от това как и дали Москва е в състояние да сдържа турските амбиции, чиято основна същност е да оформят значителна част от Сирия като зона на своето абсолютно влияние.  Освен това от Москва зависи дали ще бъде възможно да се запазят все още оставащите центрове на тероризма в Сирия. Трябва да се разбере, че в провинция Идлиб, където са събрани групировки от всякакъв вид, изтласкани от други райони на Сирия, все още нищо не е ясно. Вече не е възможно да се прехвърли отговорността за евентуалната дестабилизация на Съединените щати. В най-добрия случай ще се прехвърли на Турция, тъй като Идлиб е в нейната област на отговорност, но Анкара и Вашингтон, противопоставящи се на международно ниво, са фундаментално различни субекти. В глобалното измерение тежестта на тези участници е несравнима и с Турция Русия просто трябва да поддържа добри отношения, което донякъде стеснява полето за маневриране.  И последно. Докато американците присъстваха в Сирия чрез войски и оръжие, имаше тема за договаряне. От доста дълго време координацията около Сирия беше почти единственият канал за взаимодействие между Руската федерация и САЩ, понякога продуктивно взаимодействие. Колкото и американците да искат да вкарат Русия в пълна изолация, те не могат да отрежат тази линия от контакти с Москва, цената на въпроса е твърде висока - рискът от открита война (която те обичат да наричат Трета световна война).  Според конспиративната, но много често срещана гледна точка, възможността за договаряне с Вашингтон се превърна в една от основните причини за въвеждането на руския контингент в Сирия. Макар това да е само конспирация едва ли е възможно да се изключи напълно този мотив. Ще отстъпим тук и ще се отстъпите там (например в Донбас) - това е доста работещ метод, когато става въпрос за наистина мащабно противопоставяне на суперсили.  Както и да е, сега този прозорец от възможности се затвори - американците напускат играта и не планират да седят на обща сирийска маса. Това е разбираемо: те вече не очакват да спечелят в Сирия, сега техният интерес е да спаси (ако е възможно) остатъците от влияние \"на сирийския фронт\", но в същото време да разпалят конфликта и да инвестират в неговото влошаване. Тъй като не могат да бъдет победител и трябва да напуснат, те ще целят конфликтът да продължи доста дълго и да изтощят противника колкото е възможно повече   Сега ще трябва Русия да се договаря не със САЩ, а с Турция, която няма какво да предложи в други области (например Донбас), но като посредник между руснаците и американците, турците очевидно не са подходящи. Израелците, например, са подходящи, но те искат твърде много, а способността на Русия да повлияе на Иран по такъв начин, че да реализира дори половината от израелските желания, е ограничена.  В краткосрочен план Русия получава регион, в който политическо уреждане на конфликта вече е започнало, но постигането на наистина траен мир е въпрос за далечното бъдеще. Американците вече няма да се занимават с Русия директно, но ще увеличат натиска си отвън, налагайки \"война на изтощение\" и очевидно искат Русия да затъне в сирийския пясък. В същото време политическата карта не е опростена, напротив, отново ще започне процесът на преразпределение на сферите на влияние, чиито резултати са непредсказуеми, също толкова непредсказуеми като турците и саудитите.  В същото време Москва ще трябва да реши къде да заложи и какви възможности има за атаки и отстъпки, тъй като в глобален смисъл конфронтацията със САЩ продължава. В случая със Сирия сега на практика Русия няма няма какво да предложи на американците, защото американците сами не искат нищо конкретно от там.  Освен, разбира се, Русия да губи след тях.  ", "date": "2018.12.25", "title": "„Взгляд“: Защо изтеглянето на американските войски от Сирия е лоша новина за Русия "}
{"url": "http://epicenter.bg/article/Biznesat---s-umeren-optimizam-za-2019-g--/171531/4/0", "text": "Бизнесът e умерен оптимист за 2019 г. Проучване сред Асоциацията на индустриалния капитал, направено за bTV показва, че половината от работодателите планират увеличение на заплати, но не за всички служители и не по равно.  Оптимизмът сред работодателите охладнява. Все пак – 53% от компаниите планират да наемат нови хора. 23 на сто от тях обаче са категорични, че няма да увеличават персонала.  Mоловината от фирмите планират ръст на заплатите. Прогнозите са за средно увеличение на възнагражденията с 8,5 на сто. Предвид инфлацията от около 3% реалното увеличение ще е по-малко.  В две трети от фирмите, където ще има по-високи заплати, се очаква ръст до 10 на сто.  Повечето работодатели казват, че увеличението няма да е за всички служители, а само за тези, показали добри резултати.  Управителят на компания за електронни изделия Сергей Шардин се оплаква, че недостигът на кадри вече спира растежа на фирмата. Търсят хора с техническо и инженерно образование.  „Не съм оптимистично настроен за намиране на квалифицирана работна ръка – да кажем, че ни трябват още поне 20 човека, но няма откъде да ги намерим, въпреки, че сме в София”, каза Сергей Шардин.  През 2018 г. намерили едва трима подходящи кандидати, а заплатите са нараснали средно с около 8,5 процента. Усеща се обаче и натиск от разходите на домакинствата, смята се, че през годината те са се увеличили с 20 на сто.  „Като, че ли разходите, които има едно младо семейство с малко дете, определено в пъти надвишават приходите. И двамата работим, но в последната година определено усещаме, че разходите ни притискат”, заяви Яна Чорбаджиева, която работи като машинен оператор.  Надява се, че дори животът да продължи да поскъпва и догодина, ръстът на доходите ще компенсира инфлацията.  „Очакванията могат да бъдат до 8% или по-ниски, защото с производителността не можем да догоним ръста на инфлацията”, обясни Сергей Шардин.  Според него обаче вече се усеща прегаряне в икономиката. Очаква в следващите 2-3 години лек спад в поръчките.  \"Наблюдаваме охлаждане на оптимизма на бизнеса за 2019 година. Може би влияние оказват повишаването на минималната заплата, максималния осигурителен доход”, смята Добрин Иванов от Асоциация на индустриалния капитал.  И все пак там, където има недостиг на кадри, и догодина заплатите ще растат.  ", "date": "2018.12.25", "title": "Бизнесът – с умерен оптимизъм за 2019 г. "}
{"url": "http://epicenter.bg/article/Boyko-Borisov--Badete-zdravi--obichani-i-shtastlivi--/171502/2/0", "text": "\"Честита Коледа! Бъдете здрави, обичани и щастливи. Пожелавам мир, любов и благоденствие. Нека бъдем по-добри и смирени.\"  Това написа премиерът в социалната мрежа Фейсбук по повод Коледните и Рождественски празници.  ", "date": "2018.12.25", "title": "Бойко Борисов: Бъдете здрави, обичани и щастливи! "}
{"url": "http://epicenter.bg/article/Patriarh-Neofit--Neka-blagodatta-i-mirat-na-Hristos-badat-s-vsichki-nas--/171503/2/0", "text": "Християнският свят отбелязва Рождество Христово. Във всички храмове в страната беше отслужена Рождественска света литургия.  Негово светейшество българският патриарх и софийски митрополит Неофит оглави богослуженията за Рождество Христово в патриаршеската катедрала „Св. Александър Невски“ и благословия миряните, дошли да измолят здраве и благоденствие. На нея присъства и президентът на България Румен Радев, предаде Канал 3.  \"Рождество Христово е нечувано тайнство, което обновява човешката природа и цялото тварно естество; тайнство, което беше предвъзвестено още на праотците. Господ Иисус Христос живя сред човеците и ни остави Своето спасително учение, и ни даде достоен пример за жертвена любов, затова в деня на Неговото Рождество, заедно с ангелското войнство отново и отново пеем и прославяме Всемилостивия Бог, и от дълбините на сърцата си възкликваме: \"Слава във висините Богу, и на земята мир, между човеците благоволение!\", обяви патриархът по време на службата.  \"Затова в този свят и пресветъл ден светата Православна църква ни призовава, като подражаваме на Всещедрия и Всемилостив Бог, и ние щедро да отворим нашите сърца, и да сторим всичко, което е по силите и възможностите ни, та между нас да няма никой самотен и без надежда. Днес за всички нас се ражда Спасителят Христос Господ, който като ни призовава да стоим непоклатно във вярата, ни учи: \"Вие сте светлината на света\".  \"Поздравяваме всички наши духовни чеда в пределите на родината и извън нея със светлия празник на Христовото Рождество и отечески им благопожелаваме здраве, духовни успехи, мир в семействата, училищата, държавните институции, та да има повече благост, търпение, добра воля и любов.  Благодатта и мирът на раждащия се днес Богомладенец, и общението в Светия Дух да бъдат с всички нас! Честито Рождество Христово!\", добави патриархът.  ", "date": "2018.12.25", "title": "Патриарх Неофит: Нека благодатта и мирът на Христос бъдат с всички нас! "}
{"url": "http://epicenter.bg/article/Mustafa-Karadaya--Chestito-Rozhdestvo-Hristovo--skapi-bratya-i-sestri-hristiyani--/171508/2/0", "text": "Председателят на ДПС Мустафа Карадайъ поздрави християните с Рождество Христово и отправи пожелания за светли коледни празници. Това съобщиха от пресцентъра на Движението.  Скъпи братя и сестри християни,  Честито Рождество Христово и светли коледни празници!  С пожелания за мир и благоденствие, здраве и уют в домовете, радост и единение за всички!  ", "date": "2018.12.25", "title": "Мустафа Карадайъ: Честито Рождество Христово, скъпи братя и сестри християни! "}
{"url": "http://epicenter.bg/article/Doroteya-Toncheva-Malko-e-choglavo-v-dushata--che-nyama-detska-glachka---imashe-elha--no-ti-e-prazno-i-pusto/171511/2/0", "text": "„Отмъщение” – така с усмивка голямата българска актриса Доротея Тончева определя новата пиеса, в която играе – „Цигуларката на Бога” с автор съпругът й Стефан Цанев.   „Реших, че ако ще правя този спектакъл, ще го правя с млади хора – нужна ми е тяхната енергия”, сподели тя в студиото на „Тази сутрин”.   Тончева призна, че са й били нужни 2 години, за да вникне напълно във философския смисъл на тежкия за изиграване текст, но е успяла, защото „много приятно се работи с интелигентни млади хора”.   Тя влиза в ролята на цигуларка, която иска да бъде нарисувана от безмълвен през цялата пиеса художник.   „Не съм имала партньор, който да ме гледа с такива предани очи – знае наизуст цялата пиеса, но не казва нито дума, това е много трудно да се изиграе на сцената. То е много текст и аз някога засичах – той само като ме погледне и направи някакъв знак, и аз се сещах какво да кажа”, разказа актрисата.   Тя е категорична – хората, които се занимават с изкуство са „особена мая”: „Ние просто сме луди, не сме нормални хора, не можеш непрекъснато да се разболяваш от това, че ще изиграваш нещо. След премиерата на това представление започнах да ходя по болници!”.   На премиерата са дошли и децата й. Как се чувства човек, когато на Коледа ги чува само по телефона? „Самотно е, защото сме свикнали с много хора, имаме много приятели, но всеки е със своето семейство. Малко е чоглаво в душата, че няма детска глъчка – имаше елха, традицията беше спазена, но ти е празно и пусто, няма кой да се засмее, няма детенце да се изправи пред елхата и да каже стихотворение. Пак всичко аз трябва да върша – и със стихотворенията, разбира се!”.", "date": "2018.12.25", "title": "Доротея Тончева:Малко е чоглаво в душата, че няма детска глъчка – имаше елха, но ти е празно и пусто"}
{"url": "http://epicenter.bg/article/Zhalt-kod-za-silen-vyatar-e-obyaven-v-16-oblasti-u-nas-/171512/2/0", "text": "Жълт код за силен вятър е обявен в 16 области в страната. Предупреждението е в сила за областите Видин, Враца, Монтана, Плевен, Велико Търново, Габрово, Ловеч, Русе, Сливен, Стара Загора, Пловдив, Пазарджик, София град, София област, Перник и Кюстендил.  Вятърът е с пориви до около 20 м/с, носи и застудяване, което ще продължи през целия ден. В края на деня се очаква постепенно той да отслабне, но температурите ще се понижат и ще бъде по-студено от сутрешните часове. Вече има сигнали за паднали дървета в Пловдивско, пише БГНЕС.  На автомагистрала „Тракия” вятърът е обърнал някои табели по протежение на пътното платно.  В близките дни навсякъде ще утихне, ще има разкъсана облачност с температури между 0 и 6 градуса.  ", "date": "2018.12.25", "title": "Жълт код за силен вятър е обявен в 16 области у нас "}
{"url": "http://epicenter.bg/article/Prof--Antoaneta-Hristova--Prezidentat-ne-namira-balansa-mezhdu-zhelaniyata-si-i-Konstitutsiyata--VIDEO--/171514/2/0", "text": "Политиците са такива, каквито сме ние – те са нормални хора, които изведнъж попадат в една роля, за която никой не ги е готвил, никой не им е казвал, че това ще им се случи. Не са готови и за грешките си, коментира в студиото на „Тази сутрин” по бТВ политическият психолог проф. Антоанета Христова.  Според нея битката между премиера Бойко Борисов и президента Румен Радев ще продължи. Тя отбеляза, че във всички нормални демокрации противопоставянето е другаде – между лидерите на основните политически сили.  „Проблемът е, че стана президент един човек без политически опит, който има своята представа за политическо поведение извън контекста на конституционно определеното. Можем да спечелим от това, но той трябва да умее да поддържа баланса между собственото си желание за опозиционно поведение и конституционната му роля на президент”, подчерта Христова.  Тя беше категорична, че не може в нормална държава да липсва диалог с управляващите, прекалено острото му „влизане” привлича внимание, но и създава разделение.  По отношение на изминалата година, проф. Христова коментира, че европредседателството ни е дало самочувствието на фактор на международната сцена – макар да не е било напълно успешно, все пак то е довело до раздвижването на редица процеси.  „Лидерът на този процес беше министър-председателят. Той успя да се позиционира в международен план, това беше негова цел на профилиране, на присъствие тази година като политик”, посочи тя.  За традиционната новогодишна реч на Ахмед Доган Христова коментира, че заради запазването на ДПС като незаобиколим фактор през годините много хора се учат от почетния председател на движението. Не винаги казаното от него се сбъдва, но е ориентир за целите на политическата сила, която вече иска да влезе във властта, посочи политическият психолог.  ", "date": "2018.12.25", "title": "Проф. Антоанета Христова: Президентът не намира баланса между желанията си и Конституцията (ВИДЕО) "}
{"url": "http://epicenter.bg/article/Prezidentat-Radev-prisastva-na-Rozhdestvenskata-sveta-liturgiya-v-hrama--quot-Sv--Aleksandar-Nevski-quot--/171519/2/0", "text": "Президентът Румен Радев присъства на Рождественската света литургия в катедралния храм \"Св. Александър Невски\". Това съобщиха от прессекретариата на държавния глава.  Българският патриарх и Софийски митрополит Неофит оглави богослуженията в патриаршеската катедрала „Св. Александър Невски“ и благослови българите:  \"Бог да бъде милостив към нас и да ни дава все такива хубави празнувания в мир, разбирателство и напредък\".  Мелнишкият епископ Герасим, секретар на Светия Синод, прочете патриаршеското и синодално послание за Коледа:  \"Рождество Христово поражда в нашите души неизказана духовна радост, която ни дава сили и надежда да преодоляваме предизвикателствата на нашето време. Господ Исус Христос ни посочва единствения път на спасението, от който да не се отклоняваме \"ни надясно, ни наляво, а да постъпваме благоразумно във всичките си предприятия\".  Рождественското послание беше отправено към вярващите на празничното богослужение в патриаршеската катедрала. В него се казва, че затова в този свят и пресветъл ден Светата Православна църква ни призовава, като подражаваме на Всещедрия и Всемилостив Бог, и ние щедро да отворим нашите сърца, и да сторим всичко, което е по силите и възможностите ни, та между нас да няма никой самотен и без надежда. Днес за всички нас се ражда Спасителят Христос Господ, Който като ни призовава да стоим непоклатно във вярата, ни учи: \"Вие сте светлината на света\".  \"Рождество Христово поражда в нашите души неизказана духовна радост, която ни дава сили и надежда да преодоляваме предизвикателствата на нашето време. Господ Исус Христос ни посочва единствения път на спасението, от който да не се отклоняваме \"ни надясно, ни наляво, а да постъпваме благоразумно във всичките си предприятия\".  Патриарх Неофит и митрополитите от Светия синод на БПЦ поздравяват всички наши духовни чеда в пределите на Родината и извън нея със светлия празник на Христовото Рождество и им благопожелават здраве, духовни успехи, мир в семействата, училищата, държавните институции, за да има повече благост, търпение, добра воля и любов.  Благодатта и мирът на раждащия се днес Богомладенец и общението в Светия Дух да бъдат с всички нас!  Честито Рождество Христово, пожелават Негово светейшество и архиереите от БПЦ към всички българи в празничното си послание.  ", "date": "2018.12.25", "title": "Президентът Радев присъства на Рождественската света литургия в храма \"Св. Александър Невски\" "}
{"url": "http://epicenter.bg/article/Darvo-se-sgromolyasa-varhu-balkonite-na-zhilishtna-kooperatsiya-v-Plovdiv--VIDEO-/171532/2/98", "text": "Огромно дърво се сгромоляса върху кооперация в центъра на Пловдив. То е ударило балконите и фасадата, като е срутило част от мазилката, предаде Нова тв.  Инцидентът е станал рано тази сутрин. Дървото е видимо изсъхнало и преминало санитарна сеч на короната.  Нанесени са щети по етажите на жилищната кооперация. Смачкан е парапета на терасата на втория етаж, разрушена е и част от фасадата.  Според хората от района, причина за падането на дървото е приключилият наскоро ремонт на улицата.  Все още обаче не е ясно кой ще поеме отговорността.  Потърпевшите ще подадат жалба в общината след коледните празници.  ", "date": "2018.12.25", "title": "Дърво се сгромоляса върху балконите на жилищна кооперация в Пловдив (ВИДЕО)"}
{"url": "http://epicenter.bg/article/Restorantyori-iskat-uzakonyavane-na-iznesenite-mesta-za-pushene--VIDEO-/171533/2/0", "text": "Ресторантьори с ново искане към управляващите за облекчаване на забраната за пушене в заведенията. Надяват се на законови промени след нова година, предава Нова тв.  Опитът да се върне старото положение с пушенето в заведенията, като се създадат зали за пушачи и непушачи - претърпя провал през лятото. Сега ресторантьори искат нов дебат.  „Да изясним каква е ситуацията сега - забранено е пушенето в заведенията, какво се прави - пуши се”, обясни зам.-председателят на здравната комисия в парламента Георги Колев.  Браншът предлага да се узакони пушенето в изнесени площи, извън заведението и те да са не повече от 20 квадратни метра от търговската площ.  „Тази тотална забрана в момента не работи и аз мисля, че хората, които се занимават в здравната комисия с това нещо също го осъзнават и ще трябва да има леки корекции”, смята председателят на Българската асоциация на заведенията Ричард Алиберов.  Към момента обаче в здравната комисия на парламента няма единодушие.  „Аз лично като непушач се чувствам комфортно при съществуващата забрана, това обаче не ми дава правото и основанието да загърбя този проблем”, коментира зам.-председателят на НС Явор Нотев.  Отговорността за здравето е персонална, убедена е д-р Нигяр Джафер от ДПС. Според нея обаче институциите и държавата трябва да защитават и непушещите.  „Защото е безспорно доказано с чисто медицински индикации и зследвания, че над 4000 вредни агента се съдържат в тютюневия дим”, казва Джафер.  „Ако клиентите не искат да пушат, няма да има зона за пушачи, няма да водим този разговор защо се пуши в нощните заведения и защо се пуши в момента в ресторанти, барове, клубове…”, казва обаче Алиберов.  „Следваща либерализация на тези мерки, ще бъде крачка в грешна посока”, смята д-р Нигяр Джафер.  В редиците на патриотите вече има нагласа да се съобразят с искането на ресторантьорите. От ГЕРБ обаче се въздържат от коментар, докато не се състои дискусията и не чуят аргументите на всички засегнати страни. В левицата също не е обсъждана обща позиция.  „Трябва да се тръгне в посока на много строга регулация, или не бива да се взимат половинчати мерки”, коментира проф. Георги Михайлов от БСП.  А равносметката за годината в София. Направени са 1300 проверки, съставени са над 100 акта на нарушители на забраната за пушене, като почти всички са на физически лица.  ", "date": "2018.12.25", "title": "Ресторантьори искат узаконяване на изнесените места за пушене (ВИДЕО)"}
{"url": "http://epicenter.bg/article/Zdraveopazvane-39-2018--Bolnitsi-v-kriza-/171535/2/0", "text": "Голяма част от държавните лечебни заведения имат просрочени задължения, най-вече към доставчици на медикаменти и консумативи, предава бТВ.  Според последните данни на здравното министерство задълженията на държавните болници са 137 милиона лева. И все пак се отчита намаление от 24 милиона лева или 15 на сто, спрямо същия период на миналата година.  От 62 държавни болници у нас, от министерството отчитат, че 20 са без задължения.  В топ 10 на болниците с просрочени дългове са: университетската болница в Стара Загора, „Пирогов”, Александровска болница и пловдивската „Св. Георги”. Сред длъжниците е и болницата във Враца, която бе на път да остане без линейки.  С 15 милиона лева задължения и няколко блокирани сметки от кредитори, многопрофилната областна болница във Враца е пред нова криза. Преди месец лечебното заведение е било заплашено да загуби и автопарка си, запориран от частен съдебен изпълнител.  Пациентите няма да останат без транспорт, увериха от управата на болницата. Дългът към кредитора в размер на 26 хиляди лева е разсрочен. Заради огромната задлъжнялост обаче отделението, в което се ражда животът, е пред разпад – таваните падат, мазилките също, леглата са на по 20-30 години.  Доктор Иван Кръстев завежда отделението от 15 години. Обяснява разрухата, освен с лошо управление през годините, и с недофинансирането на системата.  За ремонт на отделението Министерството на здравеопазването е отпуснало 300 хиляди лева, предстои да стартира обществената поръчка. А според ведомството след въвеждане на единния стандарт за финансово управление на лечебните заведения, има намаление на здълженията не само държавните, но и на общинските болници.  ", "date": "2018.12.25", "title": "Здравеопазване'2018: Болници в криза "}
