{"url": "http://epicenter.bg/article/Gradushkata-v-Karlovsko-unishtozhi-mezhdu-70-i-100--ot-rekoltata/183286/2/0", "text": "Между 70 и 100 процента са пораженията върху земеделската продукция на производителите в карловското село Богдан. Комисия от областна дирекция по земеделие в Пловдив започна да описва щетите от вчерашната градушка в района на Карлово.   От природната стихия най-много пострадаха розовите, зеленчуковите и лозовите насаждения на земеделските производители. Основно потършевшите са земеделски производители от селата Богдан, Каравелово и Певците.   В продължение на около 10 минути е падала суха градушка с големината на орех. От областната дирекция по земеделие обясниха, че земеделските производители ще бъдат обезщетени на база на изготвените протоколи от общинската служба по земеделие. Преди това обаче пострадалите производители трябва да отидат да подадат заявления в 7 дневен срок. От 5 години в община Карлово няма нито една действаща ракетна площадка за борба с градушките. От администрацията посочиха, че са определили 6 терена за изграждането на такива обекти. Кметът не село Каравелово заяви, че има уверението на Изпълнителната агенция за борба с градушките, че от началото на следващия месец ще заработи ракетната площадка до селото.", "date": "2019.05.17", "title": "Градушката в Карловско унищожи между 70 и 100% от реколтата"}
{"url": "http://epicenter.bg/article/Andrey-Kovachev-v-Radomir--Privlichaneto-na-strategicheski-investitori-e-nasha-parvostepenna-zadacha-/183263/2/48", "text": "  Европейският съюз ни помага за това България днес да бъде едно по-добро място за правене на бизнес и за повишаване на конкурентоспособността на икономиката ни. Привличането на стратегически инвеститори от високотехнологични компании е наша първостепенна задача в следващия програмен период до 2027 година. Радостен съм, че виждам в Радомир такова предприятие, което инвестира и произвежда за водещи европейски фирми високотехнологична продукция, която носи марката „България“. Това заяви кандидатът за евродепутат от листата на ГЕРБ и СДС Андрей Ковачев в разговор с ръководството и работещите във фирма за проектиране и производство на метални конструкции и машини в Радомир, съобщиха от пресцентъра на ГЕРБ.  Той беше придружен от областния координатор на ГЕРБ-Перник Вяра Церовска, председателят на Жени ГЕРБ Ирена Соколова и общинският ръководител на политическата сила в Радомир и кмет на общината Пламен Алексиев.  Андрей Ковачев отбеляза, че голям плюс от членството в ЕС за българските фирми са не само възможностите, които получават за европейско финансиране, но и свободният достъп до пазар с повече от 500 млн. потребители. Той беше категоричен, че ще продължават да се инвестират средства от Европа в родния бизнес, които да дадат още по-голям тласък на българското производство.  „ГЕРБ е партията, която работи за това да има повече инвестиции и работеща икономика в страната“, категоричен беше Ковачев.  ", "date": "2019.05.17", "title": "Андрей Ковачев в Радомир: Привличането на стратегически инвеститори е наша първостепенна задача "}
{"url": "http://epicenter.bg/article/Georgi-Svilenski--Borisov-shte-izlazhe-prevozvachite--za-da-si-kupi-spokoystvie-do-mestnite-izbori/183264/2/0", "text": "„След срещата си с превозвачите министър-председателят за пореден път доказа, че не може да управлява държавата и че няма никаква визия за който и да е сектор - дори за 6 месеца напред”. Това заяви зам.-председателят на транспортната комисия и зам.- председател на ПГ на \"БСП за България\" Георги Свиленски.   Той коментира, че управляващите са показали некомпетентност при определяне на предвидените срокове, в които тол системата може да бъде въведена в България. Свиленски отбеляза, че от БСП още миналата година са предупредили за очакван законодателен провал и са предложили промени в нормативната уредба с цел нейния успешен старт.    „Необяснимо защо всички предложения идваха от народни представители от ГЕРБ, а правителството стоеше и гледаше безучастно бъдещия провал”, добави Свиленски.   По думите му гафът с електронните винетки в началото на годината и оставките на шефовете на МРРБ и АПИ са показали, че още с възлагането на тол системата през втория кабинет на Борисов, тя е имала съществен недъг и се е управлявала от хора, които не разбират за какво става дума.    „Очаквам Борисов да се отметне от обявеното намаляване на таксите, обещано на превозвачите. Той за пореден път ще ги излъже, за да си купи спокойствие до местните избори”, изрази мнение социалистът. Той подчерта, че БСП подкрепят Декларацията на превозвачите. Свиленски припомни предложенията на БСП, а именно: създаването на държавно предприятие за тол системата със специалисти и въвеждането ѝ само върху магистрали и първокласни пътища с цени, съобразени с минималния вариант, предложен от Световната банка, а автобусният транспорт да продължи да бъде таксуван чрез сегашната винетна система.   „От БСП ще следим стриктно за спазване на сроковете по договора за изграждане на системата, както и сумите, които ще бъдат платени за нейното въвещане в експлоатация”, заключи Свиленски.", "date": "2019.05.17", "title": "Георги Свиленски: Борисов ще излъже превозвачите, за да си купи спокойствие до местните избори"}
{"url": "http://epicenter.bg/article/Rotni-takticheski-ucheniya-s-boyni-strelbi-se-provedoha-na-ucheben-poligon--Koren-/183265/2/0", "text": "Ротни тактически учения с бойни стрелби на механизираните и артилерийските формирования от 1-ви и 2-ри батальони на 61-ва Стрямска механизирана бригада – Карлово се проведоха от 8 до 17 май на учебен полигон „Корен”.   В ученията бяха привлечени и зенитно-ракетен артилерийски взвод, както и смесен противотанков взвод от състава на механизираните батальони в бригадата. Това съобщиха от пресцентъра на Министерството на отбраната.   Военнослужещите повишиха подготовката си за действия на формированията в отбрана.", "date": "2019.05.17", "title": "Ротни тактически учения с бойни стрелби се проведоха на учебен полигон „Корен“"}
{"url": "http://epicenter.bg/article/Mariya-Gabriel-v-Lukovit--Shte-prodalzhavam-da-rabotya-za-Evropa-na-mladite-/183266/2/48", "text": "  Водачът на листата на ПП ГЕРБ и СДС Мария Габриел посети Луковит, където се срещна с абитуриенти от града. По повод Деня на българския спорт, тя засади заедно с младите хора, изявени спортисти, кмета на града и общински ръководител на ПП ГЕРБ Иван Грънчаров и народния представител от ПП ГЕРБ Калин Василев - туи с посланието да продължават да се грижат за своето населено място и развиват таланта си тук. Това съобщиха от пресцентъра на ГЕРБ.  „Радвам се, че отново съм в Луковит – градът, където проведох първия си граждански диалог като еврокомисар. Честитя и новата придобивка на Луковит – безплатен безжичен високоскоростен интернет на обществени места, спечелен от общината в инициативата ми WIFI4EU. Този проект ще даде допълнителна възможност на младите хора да общуват помежду си, на по-възрастните да се чуват безплатно със своите деца и внуци от България и Европа, на общината да бъдат по-видими нейните дадености сред другите европейски общини, което може да насърчи туризма и инвестициите“, заяви Мария Габриел.  Тя се обърна специално към младите хора, като посочи, че в следващите дни те ще пресекат една много важна част от житейския им път.  „Каквато и посока да изберете след училище, аз ви пожелавам да запазите емоцията, която сте срещнали в училище, смелостта и дръзновението на младостта. Никой в днешно време, особено в света на новите технологии, не може да предскаже кой къде ще се реализира. Имайте вяра в себе си. Ще има и трудни моменти, но когато има емоция и удовлетворение, когато изпълвате със съдържание собствената си мечта, това дава много сили. Трудът, знанията, постоянството се отблагодаряват. А сега, с новите технологии, вие имате още повече възможности, дори и в най-традиционните сектори, които можете да изберете за своя професионален път. Най-хубавото е, че благодарение на цифровите технологии, ще можете да правите това от вашия роден Луковит, без да има нужда да го напускате – достатъчно е да има добра свързаност и да имате необходимите умения. Бъдете дръзновени, имайте вяра в собствените си сили“, пожела на младите хора водачът на листата на ГЕРБ и СДС Мария Габриел.  ", "date": "2019.05.17", "title": "Мария Габриел в Луковит: Ще продължавам да работя за Европа на младите "}
{"url": "http://epicenter.bg/article/Yordanka-Fandakova-se-sreshtna-s-kmeta-na-Viena-d-r-Mihael-Ludvig-/183267/2/0", "text": "Кметът на София Йорданка Фандъкова се срещна с кмета на Виена д-р Михаел Лудвиг, съобщиха от Столична община. По време на срещата двамата разговаряха по теми, в които двата града си сътрудничат. София и Виена имат много активно партньорство в сферите на културата, екологията, градската мобилност и иновациите.  Кметът на Виена Михаел Лудвиг посочи, че двете столици имат общи традиции и приоритети, които ги свързват и в същото време са изправени пред сходни проблеми. Кметовете обсъдиха и предизвикателствата в градската среда и транспорта, свързани с разрастването на населението в двете столици. По думите на Михаел Лудвиг през последните години София се развива бързо и е много красив град.  София ще продължи да ползва опита на Виена в разработването на иновативни проекти за градска среда и да насърчава работата на стартиращите Ай Ти компании, като създава възможности за финансиране на проекти и партньорства с други европейски столици. Агенциите за инвестиции на София и Виена работят заедно от една година, след подписано споразумение за сътрудничество.  Експертният опит на Виена е особено важен в сферата на качеството на въздуха и развитието на обшествения транспорт. Кметовете на София и Виена обсъдиха системата за градски скутери, която Виена използва. София също подготвя пилотно въвеждане на такава система.  Двете общини ще продължат съвместна работа в областта на културата, като ще подкрепят реализирането на съвместни международни изложби с фокус върху културното наследство. Йорданка Фандъкова отправи покана към д-р Михаел Лудвиг да посети отново София. ", "date": "2019.05.17", "title": "Йорданка Фандъкова се срещна с кмета на Виена д-р Михаел Лудвиг "}
{"url": "http://epicenter.bg/article/Zhega-do-30-gradusa-prez-uikenda--sled-tova-pak-dazhd/183268/2/0", "text": "  В следващите дни ще има значително затопляне, благодарение на навлизането на топъл въздух от юг. Кулминацията ще е в неделя и понеделник, когато живакът в термометрите ще показва 30 градуса.    В събота ще настъпи затопляне. Ще преобладава слънчево време, с повече облаци над Източна България и планините, като на места там в следобедните часове отново ще има краткотрайни валежи и гръмотевична дейност. Ще духа слаб до умерен запад-северозападен вятър.   В планините облачността ще е променлива, по-значителна - в следобедните часове. На места отново ще има краткотрайни валежи и гръмотевици. Ще духа до умерен север-североизточен вятър, който привечер ще се ориентира от запад-северозапад и ще отслабне. Максималната температура на височина 1200 м ще е около 17 градуса, на 2000 м - около 10 градуса. По Черноморието облачността ще е предимно значителна. На места, главно в следобедните часове, краткотрайно ще превали, възможно е и да прегърми. Ще духа до умерен северозападен вятър. Максималните температури ще са между 20 и 24 градуса. Температурата на морската вода е 14-16 градуса, вълнението на морето ще е 2-3 бала.  ", "date": "2019.05.17", "title": "Жега до 30 градуса през уикенда, след това пак дъжд"}
{"url": "http://epicenter.bg/article/Svetlana-Angelova--Krayno-vreme-e-da-sprat-spekulatsiite-po-temata--quot-Strategiya-za-deteto-quot-/183269/2/45", "text": "„Крайно време е да се спрат спекулациите и фалшивите новини по темата „Национална стратегия за детето 2019 – 2030 г.“ Проектът на Национална стратегия за детето 2019-2030 г. оттеглен. Няма основания за притеснения, нито за протести срещу нещо, което не съществува. Още преди 2 седмици министър–председателят Бойко Борисов подчерта, че работата по документа е прекратена и той няма да бъде приет.“ Това заяви днес народният представител от ГЕРБ–Русе Сетлана Ангелова, която е и зам.-председател на социалната комисия в парламента, съобщиха от пресцентъра на партията.  „Гражданското общество у нас е будно. Дебатите и последвалите ги бързи и адекватни действия на Министерски съвет през последните дни са доказателство за това. В демократична България представителите на законодателната и изпълнителната власт се съобразяват с волята на нацията, тъй като така повелява Конституцията на държавата“, добави Ангелова по време на състоялия се днес парламентарен контрол в Народното събрание.  „Категорично заявявам, че нито в проекта на стратегия за детето, нито в законодателството се предвижда отнемане на права на родители. Позициите, действията и мерките на Министерството на труда и социалната политика винаги са били в съответствие с конституционния принцип, че отглеждането и възпитанието на децата до пълнолетието им е право и задължение на техните родители и се подпомага от държавата“, каза министър Петков. Той припомни, че по разпореждане на министър-председателя Бойко Борисов работата по проекта на стратегията беше спряна и изготвеният проект беше оттеглен.  „В този контекст искам да подчертая, че не само няма Стратегия за детето с времеви хоризонт 2019-2030 г., но към момента няма и актуален проект на такъв документ, който да бъде обект на обществено обсъждане“, отбеляза министърът в изложението си.  „Във връзка с действията на социалните работници при подаден сигнал за дете в риск следва да се има предвид, че тяхното задължение да проверяват всеки сигнал също не е ново. Няма как държавните органи да извършват своята дейност без да има нормативна регламентация на техните задължения“, подчертава министърът.  Именно с цел по-добра координация на всички ангажирани органи бяха и приетите от Народното събрание на 7 март 2019 г. промени в Закона за закрила на детето с цел въвеждане на координационни механизми, тъй като закрилата на децата не е отговорност само на социалните работници. В закона останаха непроменени действащите от много години разпоредби относно основанията за настаняване на детето извън семейството. Тези основания не са разширявани.  „В МТСП не се разработва Закон за детето или на друг закон в областта на правата на децата“, увери в заключение русенският народен представител министър Петков.  ", "date": "2019.05.17", "title": "Светлана Ангелова: Крайно време е да спрат спекулациите по темата \"Стратегия за детето\""}
{"url": "http://epicenter.bg/article/Vse-oshte-ne-e-otkrit-Stoyan-Zaykov/183184/3/0", "text": "Издирването продължава. Все още не е открит Стоян Зайков.  Това каза на извънреден брифинг в Костенец главният секретар на МВР главен комисар Ивайло Иванов, който даде последна информация за разследването на убийствата в града.   \"Полицейското присъствие е мащабно. Тече безпрецедентна полицейска операция. С изключение на масовите мероприятия, не е имало друга такава операция. Към момента нямаме нови сигнали. Полицейското присъствие е много засилено и умолявам всички да спазват препоръките на колегите. Извършват се проверки на всяка една къщурка и постройка в района\", разкри Иванов.  \"Все още не можем да кажем със сигурност дали двете убийства са извършени от едно и също лице. Няма данни за влизане с взлом в къщата на втория убит. За хората, за които смятаме, че са застрашени, охраната продължава. Искам категорично да опровергая слуховете, че има списък със следващи жертви. Такова нещо ние не сме виждали. Тези слухове се носят сред местните хора. Всеки, който ни е потърсил и е споделил, че се чувства застрашен, му е поставена охрана\", категоричен беше главният секретар на МВР.  \"Полицейското присъствие е изключително засилено. Винаги съществува вариант Зайков да напусне периметъра. Вчера получихме сихнал от град Сандански, че е забелязан там. Сигналът е проверен, но се оказа, че е имало разпра и едната група хора са решили да си отмъстят и са подали такъв сигнал. Призовавам гражданите да не подават сигнали от подобен род\", обяви главен комисар Ивайло Иванов.   Не са станали експертизите, които категорично да потвърдят, че извършителят е един и същи, но работим по тази версия. Сигурни сме, че убийството е станало вечерта на 14-ти, и че е извършено с двуцевно оръжие 12-ти калибър. Няма следи от влизане с взлом в къщата.   \"Относно слуховете, които вървят, че има списъци, искам да кажа, че няма такъв списък, ако има, той е в заподозрения. Хората, които са потърсили съдействие от наша страна са обезпечени\", уточни той.   Ние сме длъжни да вземем всички предпазни мерки, за да бъде гарантирана сигурността на хората. Не изключваме нито един вариант. Винаги съществува вариант, че е напуснал перимеръра. Снощи имаше сигнал, че е забелязан в град, които е много отдалечен. Проверен е сигналът. Не е доказано, макар, че подалият сигнал се кълне, че са разговаряли. Става въпрос за Сандански\", посочи още той.   Във второто убийство няма никаква динамика, няма следи от взлом, затова мислим, че убитият може да е помагал на издирвания. Припомняме, че осми ден продължава издирването на 43-годишния Стоян Зайков в Костенец.   Зайков е заподозрян за убийството на бившата си партньорка, която беше намерена убита в петък. В сряда полицията откри и тялото на мъж, който живеел в непосредствена близост до дома на издирвания. Засега не е ясно дали именно Зайков е извършителят и на второто убийство. Спецчастите претърсват не само в Костенец, но и в околностите.", "date": "2019.05.17", "title": "Осми ден! Все още не е открит Стоян Зайков. Костенец почерня от полиция"}
{"url": "http://epicenter.bg/article/Petkova--Sledvashtata-sedmitsa-shte-startira-stroitelstvoto-na-interkonektora-Gartsiya---Balgariya/183197/4/0", "text": "В рамките на следващата седмица ще бъде даден стартът на строителството на интерконектора Гърция – България. Това каза министърът на енергетиката Теменужка Петкова по време на осмата регионална енергийна конференция „Дневният ред на енергийното развитие на региона – приоритети, технологии, пазари“, предаде репортер на Агенция „Фокус“.   Петкова заяви, че природният газ е важен приоритет за правителството, свързан с диверсификацията на източниците и маршрутите за доставка. „Темата е важна, защото е пряко свързана и с доставките, и конкурентоспособността на нашата икономика, и с пазара на природен газ. Докато имаме един-единствен източник на природен газ, трудно бихме могли да говорим за пазар на природен газ. Но правителството прави всичко възможно до година да имаме и втори източник на природен газ“, обясни тя.   Енергийният министър съобщи, че в рамките на следващата седмица ще бъде даден стартът на строителството на интерконектора Гърция – България. „Това е проект, който ние много отдавна очакваме. И сега вече нещата са на финалната права – има определен и избран доставчик на тръби, избран е строител и т.н.“, каза още Петкова и посочи, че този проект трябва да бъде готов през 2020 г. „Реализацията му ще даде възможност 1/3 от потреблението на природен газ на България да бъде от друг, различен източник за доставка на природен газ. Това ще бъде реална диверсификация и предпоставка за развитие на пазара на природен газ“, обясни тя и подчерта, че България е на прав път. По думите ѝ реализирането на този проект ще бъде в интерес както на бизнеса, така и на битовите потребители.   България е заявила ясно пред Европа, че и през следващите години ще продължи да разчита на енергията от въглищните си централи, каза още министърът на енергетиката. Тя заяви, че спасяването и устойчивостта на големите енергийни инсталации е от особена важност. „Ще следваме прехода към декарбонизирана икономика, но той трябва да бъде плавен. Само така ще можем да гарантираме устойчивост в сектора и икономиката“, подчерта тя.   По думите ѝ България е заявила ясно в Европа, че и през следващите години ще продължи да разчита на енергията от въглищните си централи.   „Това е гаранция за сигурност и гаранция за диверсификация. Имаме такъв ресурс за следващите 60 години. Тези централи, които са изградени в Маришкия басейн, могат да работят единствено и само с този тип въглища. Отделно от това над 1 млрд. лв. са вложени в последните 12 години от държавния ТЕЦ „Марица 2“ в серопочистващи устройства“, заяви Петкова и посочи, че същото са направили и другите централи.   „Всички се стремим да спазваме изискванията на ЕС в тази посока и смятам, че го правим успешно на този етап. Така че всички тези инвестиции, които са направени, са инвестиции в това да произвеждаме електрическа енергия в условия, които запазват живота на здравето и хората и са условия на конкурентоспособност“, коментира Петкова.   Тя обясни, че много от съседните на България държави не са в ЕС и използват такъв тип суровина.   „И в един момент се получава така, че България, спазвайки условията на ЕС, се оказва, че става по-неконкурентоспособна от своите съседи, които нямат ангажимент да спазват такива условия. Така че ние смятаме, че трябва да се съобразяваме със спецификите на всяка една държава членка и да вървим плавно към този преход на икономиката към нейната декарбонизация“, обясни Пекткова.   Приоритетите на България в областта на енергетиката са същите, каквито са и за ЕС, подчерта Петкова по време на осмата регионална енергийна конференция „Дневният ред на енергийното развитие на региона – приоритети, технологии, пазари“.   „Имам честта да бъда патрон на тази конференция и искам да благодаря на организаторите, че поставят важната тема за развитието на енергийния сектор в Европа и нашият регион. Този сектор е важен както за икономиката на една държава, така и за нейния народ. От неговото развитие означава до каква степен ще бъде развита икономиката, и как ще можем да гарантираме живота, здравето и благосъстоянието на хората“, заяви Петкова.   Тя посочи, че приоритетите на България в областта на енергетиката са същите, каквито са и за ЕС. „Целите са няколко – функциониращ енергиен пазар, гарантиране на енергийната сигурност, назначаване на мерките за енергийна ефективност и др. За да станат тези цели факт трябва да имаме ясна законова база. Такава Европа постави в най-амбициозния проект – „Чиста енергия за всички европейци“, каза още енергийният министър и посочи, че много важни документи са били приети по време на Българското председателство на Съвета на ЕС.   „Приоритетите на България в областта на енергетиката са тези, които задава нашето европейско семейство“, каза още Петкова.  ", "date": "2019.05.17", "title": "Петкова: Следващата седмица ще стартира строителството на интерконектора Гърция – България"}
{"url": "http://epicenter.bg/article/Emil-Radev--Monitoringat-za-Balgariya-e-diskriminatsionen--pokrili-sme-vsichki-iziskvaniya-za-Shengen/183090/11/0", "text": "    - Последователен съм в работата си и се стремя да доведа до успешен край всяка кауза, с която съм се ангажирал. Поведох борба срещу двойните стандарти при храните и напитките и заедно с колегата Андрей Новаков извоювахме европейска програма на стойност 1,3 млн. евро и в интерес на потребителите. Обявих се и за по-високи санкции за нарушителите, но само общоевропейски контролен орган може да противодейства адекватно на нелоялните търговски практики на мултинационалните компании, затова усилията продължават. Крайната цел е ясна – да се защити здравето на 100 млн. граждани на Източна Европа, които заслужават същото високо качество на храните и напитките, каквото има в Западна Европа. Като двоен стандарт определям и неприемането ни в Шенген, тъй като отдавна сме покрили всички изисквания. Намирам за дискриминационен и мониторингът за България. Крайно време е да бъде заменен с общоевропейски механизъм за демокрация и върховенство на закона. Оставам ангажиран с тези теми и занапред ще продължавам да търся консенсус и подкрепа за позицията на България, защото не трябва да допускаме Европа на две скорости.    - Минимална европейска работна заплата звучи малко заблуждаващо, тъй като си представяме как в целия Европейски съюз всички взимат една и съща минимална заплата. Не за това става въпрос обаче. Идеята е въвеждането на минимална заплата във всяка една държава-членка. Ние в България вече разполагаме с такава мярка.  Важно е, обаче, да имаме активни политики, които дават възможност на хората да се включат в пазара на труда възможно най-бързо, да имат работа и по този начин да получават заслужени доходи. В това отношение европейската солидарност е лост, от който трябва да продължим и занапред да се възползваме. Ключът към икономическия ръст и по-високите доходи, които всички очакват, е конкурентоспособния бизнес, а ЕС гарантира подкрепа за предприемачеството, за подобряване на инвестиционния климат. Нека не забравяме, че и обновяването на инфраструктурата, което ускорихме чрез европейските проекти, е стимул за развитие на бизнеса. В крайна сметка съвременната икономика е на колела.    - България в Шенген е мисия възможна и аз ще продължа да се боря, за да стане реалност. Досега успях да извоювам включването на България в Европейската гранична и брегова охрана, в резултат на което получихме техническа подкрепа от новата агенция в разгара на бежанската криза и в момента натискът по българо-турската граница е почти нулев. Гарантирах подкрепа в ЕП за включването на България във всички информационни системи и системи за сигурност, като Шенгенската информационна система, Визовата информационна система, системата Вход/изход. Иначе казано, ние прилагаме изцяло европейското законодателство за границите и сме де факто част от Шенген. Надявам се, че неколцината държави-членки, които се противопоставят на нашето приемане, ще се убедят в готовността на страната ни чрез доброто практическо сътрудничество в сферата на сигурността. Факт е, че вече сме доказали, че пазим много добре външната европейска граница и това се признава от всички европейски партньори. Аз от своя страна ще продължа да отстоявам позицията, че България трябва в най-кратки срокове да стане част от Шенген. Постигнахме категоричната подкрепа на Европейския парламент, а и на Европейската комисия.    - За съжаление, по време на гласуването на пакета „Мобилност“ в пленарна зала не надделяха диалогът и консенсусът, а силовият подход. Ние - българските евродепутати работихме обединено, използвайки абсолютно всички процедурни възможности, за да отложим гласуването след изборите. Целта беше спокойно да се обсъдят предложенията, да се проведат допълнителни консултации, така че да постигнем наистина балансирани решения в интерес на всички. Заради няколко гласа обаче този план не се осъществи. Ясно се видя и голямото разделение между различните държави в ЕС.  Нека бъда ясен - реформи са нужни, но не и чрез прокарването на протекционизъм, скрит под формата на социални права.  Това, което предстои след изборите, са преговори между Европейския парламент, Съвета и Комисията. Съставът на Парламента може да окаже влияние върху преговорите, така че в важно как хората ще гласуват, защото борбата продължава. Естествено, ако крайният резултат не удовлетворява България, ние винаги можем да се противопоставим на приемането на пакета и страната ни дори може да заведе дело в Съда на ЕС, но се надявам, че в рамките на тристранните преговори българската позиция ще бъде защитена.    - Нека първо направя едно уточнение - успяхме да извоюваме допълнителни 4 млрд. лв. за България в позицията на Европейския парламент за Многогодишната финансова рамка за периода 2021-2027, с което общата сума, която ЕП смята, че България трябва да получи, е 18 млрд. лв. Предстоят т. нар. тристранни преговори със Съвета и Европейската комисия, които ще започнат след изборите. Постигнахме огромна крачка напред, но пътят все още не е извървян докрай. За да защитим този рекорден за страната ни бюджет, е важно да съхраним доверието, което България си е спечелила, да запазим европейския си курс на развитие и своя силен глас в Европа. Вотът на 26 май ще има своето решаващо значение.  Европарите ще открият нови възможности за обновяване на инфраструктура, за регионално развитие, грижа за околна среда, подкрепа за бизнеса, обучение на младите хора, сигурност и защита на границите. Убеден съм, че хората ще продължават да виждат положителните резултати, които постига правителството на премиера Борисов с помощта на европейското финансиране.", "date": "2019.05.17", "title": "Емил Радев: Мониторингът за България е дискриминационен, покрили сме всички изисквания за Шенген"}
{"url": "http://epicenter.bg/article/Stiliyana-ogryava-Nirvana-s--Prozhektori-/183183/6/0", "text": "Нина Норд   Тридесет платна на талантливата художничка Стилияна Узунова ще съберат ценители на модерното изкуство на 17 май в галерия Нирвана.   В арт пространството на Ники Младжов, което е известно като един от най-престижните центрове за изкуство в страната, ще блеснат звезди от шоуто „Като две капки вода“, актьори, режисьори, продуценти, художници, скулптори, критици, певци, писатели, представители на бизнеса, светски красавици и колекционери.   Изложбата „Прожектори“ ще разгърне пред подбрана публика таланта на автор на модерна живопис на Стилияна Узунова, която освен творец е и отговорен гримьор на шоуто „Като две капки вода“. Платната са селектирани под кураторството на Моника Тошева.   \"Прожектори\" е метафора за суетата. Сцената е животът ни... Декорите са измислените ни сюжети...Има и друг свят отвъд този, който си измисляме и живеем... Не светлините на прожекторите са важни, а светлината на самият човек“, споделя авторката, която генетично е предопределена за творец. Един от прадядовците на Стилияна е бил зограф от Самоковската школа, завършил иконопис в Атон. Родителите й също са художници.   „Бях на 5, когато разбрах каква искам да бъда!“, разказва Стилияна. „Пред платното - там е моето място! Там се чувствам свободна!“, признава тя. Стилияна Узунова е завършила Националната Художествена академия със специалност \"Книга, илюстрация и печатна графика\".   Зад гърба си художничката има участия в пленери с едни от най-изявените български художници: Енчо Пиронков, Николай Янакиев, Милко Божков, Стоян Цанев, Михаил Лалов и много други. Стилияна Узунова е известна с работата си като художник гримьор в кино продукции, телевизионни формати, видео клипове. След изложбата авторката заминава за Париж, където 2 месеца ще твори в ателиетата на СБХ в Сите дез Ар.  ", "date": "2019.05.17", "title": "Стилияна огрява Нирвана с „Прожектори“"}
{"url": "http://epicenter.bg/article/SASht-prekratyavat-preferentsialniya-targovski-rezhim-za-Turtsiya/183188/7/0", "text": "  Режимът бе предоставен съгласно програма, позволяваща някои износни стоки да влизат безмитно на американския пазар. Решението влиза в сила от днес, 17 май, обяви Белият дом.   Същевременно обаче Вашингтон намали наполовина митата за внос на турска стомана до 25 процента, допълва Ройтерс. Белият дом посочи като основание за решението си нивото на икономическо развитие на страната.   Службата на постоянния търговски представител на САЩ в началото на март посочи, че  Турция вече не отговаря на критериите за участие в програмата заради \"достатъчната степен на икономическо развитие\". Ведомството започна да преразглежда статута на Анкара през август миналата година, когато двете страни бяха в дипломатически спор. Анкара обаче се надяваше, че Вашингтон няма да изпълни това намерение.   Според турската страна това би влязло в противоречие с целта, определена от президентите Даналд Тръмпи Реджеп Тайип Ердоган взаимната търговия да достигне 75 млрд. долара.   При миналогодишния спор САЩ наложиха високи мита върху вноса на турска стомана и алуминий, за да окажат натиск върху Анкара за освобождаването на американския пастор Андрю Брънсън, задържан по обвинения в тероризъм. Брънсън бе освободен през октомври.   От миналата година обаче двустранните отношения остават напрегнати заради множество въпроси - от плановете на Турция да купи руска ракетна система до противоположните интереси в Сирия.   В изявление днес Вашингтон посочи, че намалява митата от 50 процента, въведени през август, до 25 процента. \r\n \r\n \r\n \r\n", "date": "2019.05.17", "title": "САЩ прекратяват преференциалния търговски режим за Турция"}
{"url": "http://epicenter.bg/article/Turtsiya--Ruskite-raketni-sistemi-S-400-shte-badat-kontrolirani-ot-NATO-chrez-nas/183198/7/0", "text": "Руските системи за противоракетна отбрана С-400 ще бъдат напълно интегрирани в системата за защита на Организацията на Северноатлантическия договор (НАТО), като Турция ще има \"пълен контрол\" над тях, заяви в четвъртък външният министър на Анкара Мевлут Чавушоглу, съобщава Ройтерс, цитиран от БНР.   Според Чавушоглу, въпреки че \"някои\" смятат, че системата С-400 е заплаха за американските самолети Ф-35, \"системите ще бъдат под наш контрол. Те ще бъдат интегрирани в системата на НАТО\".   Ден по-рано министърът разсея всякакви съмнения относно забавянето на доставката на руската ракетна система С-400 в Турция, описвайки сделката като \"свършен факт\".    \"Не се говори за забавяне или отмяна на доставките на С-400\", заяви той пред телевизия Haberturk. \"Договорът за тяхната покупка е свършен факт, така че защо да обсъждаме възможността за забавяне на датите на доставка?\", зачуди се Чавушоглу.   По този начин външният министър отрече информации от миналата седмица, според които Анкара обмисля оттеглянето на сделката с Русия. Съединените щати са силен противник на планираната покупка от Анкара, като турски медии съобщиха, че Турция дори не е била поканена на среща на НАТО в светлината на сделката със С-400. НАТО обаче обяви, че този ход е \"грешка в протокола\".", "date": "2019.05.17", "title": "Турция: Руските ракетни системи С-400 ще бъдат контролирани от НАТО чрез нас"}
{"url": "http://epicenter.bg/article/g/183196/10/99", "text": "Вторият полуфинал на \"Евровизия 2019\" определи десетте изпълнители, които ще се борят за победата. \r\n \r\n Страните, които ще видим на финала в събота, са Холандия, Швеция, Северна Македония, Албания, Русия, Азербайджан, Дания, Норвегия, Швейцария и Малта, информира Асошиейтед прес, цитирана от БТА. От надпреварата отпаднаха Ирландия, Армения, Молдова, Латвия, Румъния, Австрия, Литва и Хърватия.   Представителите на Гърция, Беларус, Сърбия, Кипър, Естония, Чехия, Австралия, Исландия, Сан Марино и Словения бяха първите 10, избрани да се борят за първото място на песенния конкурс на финала, който се проведе на 14 май.   Пет европейски страни отиват направо на финала, защото допринасят най-много за финансирането на конкурса. Израел се квалифицира автоматично, защото спечели миналата година.   След полунощ продуцентите на конкурса определиха реда, в който ще се изявят участниците на големия финал. Продуцентът Крис Бьоркман и изпълнителният ръководител на Евровизия Йон Ола Санд обявиха последователността на изпълнителите.", "date": "2019.05.17", "title": "Ясни са финалистите в тазгодишното издание на \"Евровизия\""}
{"url": "http://epicenter.bg/article/Rut-Koleva-razkriva-taynata-na-misteriozna-napitka/183284/9/0", "text": "Преди броени часове, в рамките на престижното събитие, певицата Рут Колева разказа за посещението си в родината на огнения еликсир Маутай.   Наскоро тя се се завърна от азиатската държава, където посети дестилерията на фирма Kweichow Moutai в едноименното градче Маотай, провинция Гуейжджоу, югозападен Китай.   С вълнение джаз дивата сподели за топлото посрещане, организирано от президента на   Ли Баофан. Гости и посетители на Sofia Bar Show опитаха от легендарното байджу, произвеждано от житната култура сорго, следвайки примера на Рут в поднасянето и отпиването от огнения еликсир.   Малко по-късно миксологът на Маутай, Александър Симеонов представи напитката пред професионалисти, разкривайки съставките на хитовите коктейли, които ще завладеят летните барове.     „     – подчерта Симеонов и подкани гостите да опитат най-естествения партньор на умами вксуа – авторско суши, приготвено от Шеф-готвача на едноименния ресторант.    ", "date": "2019.05.17", "title": "Рут Колева разкрива тайната на мистериозна напитка"}
{"url": "http://epicenter.bg/article/Keyt-s-roklya-kato-na-printsesa-Dayana--Snimki-/183203/10/84", "text": "Херцогинята на Кеймбридж напоследък има доста натоварен график.   Кейт е от известните жени, които не се притесняват да се появяват с едни и същи тоалети поне по два пъти. Това доказва тя за пореден път на изложба в английския град Блечли, където се появи отново с роклята на дизайнерката Александра Рич, струваща 1750 паунда. Катрин я е обличала няколко пъти, включително и на семейните снимки по повод 70-ия рожден ден на принц Чарлз през ноември.   Интересното е, че с подобна дреха се е появявала и самата принцеса Даяна. Майката на принцовете Уилям и Хари бе утвърдила името си на модна икона, а безупречният й стил намира последователи до 20 години след смъртта й.   Въпреки това Кейт Мидълтън за пореден път показа повече, отколкото е присъщо на съпругата на един принц. В предната си част дрехата е с копчета и цепка. Както се случва често при появите на Катрин, вятърът се заигра с полите на съпругата на принц Уилям и разкри стегнатите й бедра. Фотографите, естествено, веднага уловиха момента.    ", "date": "2019.05.17", "title": "Кейт с рокля като на принцеса Даяна (Снимки)"}
{"url": "http://epicenter.bg/article/Prints-Charlz-poseti-novorodeniya-si-vnuk/183244/10/99", "text": "Британският престолонаследник принц Чарлз посети новородения си внук Арчи Харисън Маунтбатън-Уиндзор - първородния син на принц Хари и херцогинята на Съсекс Меган.   Принц Чарлз посети внука си вчера следобед - точно десет дни след появата му на бял свят. Редица ангажименти, сред които официална визита в Германия миналата седмица, попречиха на престолонаследника да се запознае по-рано с най-новия член на британското кралско семейство. Докато беше в Берлин, принц Чарлз сподели, че е \"очарован\" от раждането на внука си и с нетърпение очаква да го види след завръщането си. Според изданията съпругата на престолонаследника, херцогинята на Корнуол Камила, не го е придружавала на вчерашното посещение във Фрогмор хаус - резиденцията на принц Хари и херцогинята на Съсекс Меган. По-рано през седмицата родителите и бебето бяха посетени от принц Уилям и херцогинята на Кембридж Катрин, които не бяха придружени от трите си деца принц Джордж, принцеса Шарлот и принц Луи. Първи с новородения си правнук още миналата седмица се запознаха кралица Елизабет II и съпругът й принц Филип.   Известната телевизионна и медийна знаменитост от САЩ Опра Уинфри вече е купила подарък за малкия Арчи, но все още не й се е отдала възможност да го изпрати. Уинфри е отказала да назове какъв подарък е приготвила за сина на принц Уилям и херцогинята на Съсекс Меган.   Двама приятели на Меган Маркъл се обявяват в нейна защита. Напоследък тя е обект на негативно представяне в медиите и е наричана \"Трудната херцогиня\". Американската актриса Джанина Гаванкар, друга близка приятелка на Меган Маркъл, споделя, че бившата актриса и настояща херцогиня на Съсекс не следи медийното отразяване. \"Тя не чете нито доброто, нито лошото, защото знае, че мерило за собствения ти живот не може да бъде нещо, което някой друг е написал\", казва Гаванкар.   Източник: Нова.тв", "date": "2019.05.17", "title": "Принц Чарлз посети новородения си внук"}
{"url": "http://epicenter.bg/article/Guaydo-potvardi-za-pregovori-s-hora-na-Maduro-v-Norvegiya/183199/7/0", "text": "Лидерът на венецуелската опозиция Хуан Гуайдо съобщи, че е изпратил свои делегати в Норвегия, където текат преговори с правителството, съобщиха световните агенции. Осло се опитва да посредничи за разрешаване на кризата в латиноамериканската държава.   Норвежки медии, цитирани от АФП, обявиха, че на тайно място в Осло от няколко дни се водят преговори.   Днес представител на правителството на Мадуро потвърди за срещите пред агенция Ройтерс.   Източник: БНР", "date": "2019.05.17", "title": "Гуайдо потвърди за преговори с хора на Мадуро в Норвегия"}
{"url": "http://epicenter.bg/article/Donald-Tramp-e-vzel-ipotechen-kredit-za---5-mln-/183201/7/0", "text": "5 млн. долара е взел Доналд Тръмп под формата на ипотечен кредит, написа Ню Йорк таймс.  Според отчет на службата, която следи финансите на американските президенти, сегашният стопанин на Белия дом е сключил договор за получаване на заем за закупуване на недвижим имот през 2018 г. Сумата на кредита в размер на 5 милиона долара. В документа се е посочвало още, че Тръмп е имал 14 кредита на обща стойност 50 млн. долара.  По-рано се появи информация, че държавният глава на САЩ през минала година е спечелил $ 479 млн.   Източник: Новини.бг", "date": "2019.05.17", "title": "Доналд Тръмп е взел ипотечен кредит за $ 5 млн."}
{"url": "http://epicenter.bg/article/Tayvan-uzakoni-gey-brakovete/183224/7/0", "text": " гей браковете, превръщайки се в първата азиатска страна, която предприема тази стъпка. През 2017 година Конституционният съд на страната постанови, че основният закон позволява  на еднополови   и даде на парламента   срок да извърши необходимите промени.   поддръжници на еднополовите бракове се   под проливния дъжд около сградата на парламента в тайванската столица Тайпе, докато депутатите обсъждаха три различни законопроекта.   В   народните представители приеха  . Той дава на гей двойките всички права, свързани с данъчно облагане, застраховане и попечителство над деца. След   на Тайван Цай Инуън написа в Туитър към истинска равнопоставеност, направихме Тайван по-добра държава.“ Първото по рода си в Азия законодателство влиза в сила на 24 май. През 2017 година на страната постанови, че основният закон позволява брачен съюз на еднополови двойки и даде на парламента две години срок да извърши необходимите промени. Общественото движение, насочено към приемането на връзките между гейове и лесбийки в Тайван започна през 90-те години, когато лидерите на управляващата в момента.    прогресивна партия подкрепиха каузата, за да помогнат на страната да се отличи като самоуправляваща се демокрация с жизнено гражданско общество. Въпреки че на острова има многобройна гей общност, а годишният й парад е най-големият в Азия, тайванското общество е разделено по въпроса за правата на еднополовите двойки. На през ноември миналата година 67 процента гласуваха против  В   решиха, че  съществуващото определение за брак в гражданското законодателство, а ще създадат специален закон за еднополовите бракове. Еднополовите двойки имат право на брак в около 25 от близо 200-те държави по света. е единствената страна в , например, която е разрешила законните съюзи меджу гейове и лесбийки, а в над  хомосексуланите прояви продължават да са  ", "date": "2019.05.17", "title": "Тайван узакони гей браковете"}
{"url": "http://epicenter.bg/article/Tramp-obyavi--che-ne-iska-voyna-s-Iran-/183233/7/96", "text": "Американският президент Доналд Тръмп е заявил, че не иска да влиза във война с Иран на фона на обтегнатите отношения между двете страни, заявиха високопоставени американски чиновници, цитирани от Би Би Си и БНР.  На среща в сряда президентът е казал на съветниците си, че не иска натискът на Вашингтон да прерасне в конфликт.  САЩ разположиха бойни кораби и авиация в Персийския залив и изтеглиха дипломатически персонал от Ирак през последните дни. Като причина за това бе посочена заплаха от Иран.  Предполага се, че Техеран е разположил ракети на катери в Персийския залив, а американски разследващи подозират, че Ислямската република стои зад скорошния инцидент с петролни танкери край ОАЕ.  Но запитан от репортери вчера, дали САЩ ще воюват с Иран, Тръмп отговорил: „Надявам се“.  Междувременно върховният лидер на Иран аятолах Али Хаменей заяви, че няма да има конфликт. „Нито ние, нито те се стремят към война“, каза той.  ", "date": "2019.05.17", "title": "Тръмп обяви, че не иска война с Иран "}
{"url": "http://epicenter.bg/article/Tsipras-i-Erdogan-v-tayni-pregovori-za-obedinenieto-na-Kipar--/183234/7/0", "text": "Гръцка медия съобщи за тайни преговори между гръцкия премиер Алексис Ципрас и турския президент Реджеп Ердоган. Става въпрос за обединяването на Кипър и енергийни проекти, уточнява БНР.  Правителството в Атина нито потвърждава, нито отрича медийната публикация в гръцкия вестник „Естия“, който публикува материал за тайните дискусии на Ципрас и Ердоган за решаване на проблема за обединението на Кипър.  Според медията, която се позовава на дипломатически източници, Ципрас е предложил на Анкара да се изтеглят турските войски от окупираната част на острова и Турция да приеме създаване на кипърска федерация. За опазване на мира в северен Кипър ще се разположат войски на НАТО, предлага Атина.  В замяна Турция ще бъде допусната да участва в проучванията за нефт и газ в Източното Средиземноморие. Както Анкара, така и Никозия имат претенции върху юрисдикцията на този район, за който се счита, че е богат на залежи.  Честите тристранни срещи на високо ниво между Кипър, Гърция и Израел говорят за енергийно сътрудничество, което изключва Турция.  Гръцката медия коментира, че предложението на Ципрас вероятно е част от план, създаден от Европейския съюз и САЩ.  ", "date": "2019.05.17", "title": "Ципрас и Ердоган в тайни преговори за обединението на Кипър? "}
{"url": "http://epicenter.bg/article/14-dushi-poluchiha-dozhivotni-prisadi-za-terorizam-v-Turtsiya/183247/7/0", "text": "14 души получиха доживотни присъди, след като бяха признати за виновни в планирането на атака край стадион в Истанбул, довела до смъртта на 47 души, предаде БГНЕС.   Нападението беше извършено с кола бомба, която се удари в полицейски микробус, а атентатор камикадзе се взриви след футболен мач на един от най-големите футболни клубове в Истанбул – „Бешикташ“.   Соколите за свобода на Кюрдистан (ТАК), радикална кюрдска група, свързана с незаконната Кюрдска работническа партия (ПКК), поеха отговорност за атентата. Съд в Силиври в покрайнините на Истанбул осъди четирима обвиняеми на доживотни присъди по обвинения в \"планирано убийство и взривяване на бомби\" и 10 други по обвинения в \"подпомагане за убийство\". Тежките доживотни присъди се изтърпяват при по-тежки условия в затворите.   Четирима други обвиняеми получиха присъди по 15 години затвор за \"членство в терористична организация\".   Турция преживя вълна от нападения през 2016 г. от кюрдски сепаратисти след срив в мирните преговори с правителството.", "date": "2019.05.17", "title": "14 души получиха доживотни присъди за тероризъм в Турция"}
{"url": "http://epicenter.bg/article/-Balgarskata-pravoslavna-tsarkva-pochita-pametta-na-svetite-Batashki-machenitsi-Balgarskata-pravoslavna-ts/183187/2/0", "text": "На 16 и 17 май Българската православна църква почита паметта на светите Баташки мъченици.   По време на Априлското въстание през 1876 г. след двуседмична неравна битка с многохилядна турска армия загиват пет хиляди души от шестхилядното население на Батак. Градът е изгорен до основи. Две хиляди души, събрани в църквата “Св. Неделя”, в продължение на три денонощия защитават своята чест и вяра и всички загиват след опожаряването й.   През пролетта на 2011 г. Баташките мъченици са канонизирани за светци от Българската православна църква.   В памет на Баташките мъченици нека си припомним едни думи от синодалното послание по повод тяхната канонизация преди четири години:   Историята е запазила само някои от имената на баташките мъченици – това са зверски убитите местни свещеници Петър и Нейчо, великомъченикът Трендафил Керелов – жив опечен на клада, запазени са имената и на някои от избитите – Иван, Илия и други. Паметта се почита официално на 17 май.  Две години църквата търси доказателства в мъченичеството на батачани, за което свидетелстват много разкази на очевидци (свиделства, че са загинали в защита на вярата си и за заплатили с живота си), един от разказите ни запознава с края на новомъченик Петър (един от отците в цървата „Света Неделя“ по време на клането) и разговорът му с поробителите:  „   Поп Петър смело отвърнал:    Турците му отрязват главата.“  Според църквата това пределно кратко мъченическо дееписание събира в себе си цялото пространно житие на новомъчениците от Батак. То е също така силно и категорично, както е силна и категорична изразената от оцелелите батачанки още в 1877 г. преценка на събитията като християнско мъченичество:  „Да оставим онова, което не се връща от оня свят, та да не търсим мъжете си, които, за да не станат турци, та да изгубят душите си, както искаха кръвниците, по-добре се предадоха да ги изсекат на сечник като свети мъченици“.  На 2 април 2011 г. с панихида Църквата за последно почете мъчениците като обикновени хора, преди да ги удостои с ореола на светостта. На 3 април 2011 г. в храм-паметника \"Свети Александър Невски\" по време на Света литургия, отслужена от Негово Светейшество Българския патриарх Максим, бяха канонизирани новите български светци, убити през 1876 година в църквата в Батак. По време на отслужената Света Василиева литургия беше обявено вписването на имената на новите светци в българския църковен календар и бяха осветени техните икони. Иконата на мъчениците от Батак е изографисана от Мирослав Асенов.  С решение от 30 май 2011 г. на Светия Синод Руската православна църква ще чества паметта на Баташките и Новоселските мъченици.   В Баташкото клане са избити на по-голямата част от българското християнско население в селото при потушаването на Априлското въстание. Клането е извършено от османски башибозук от съседните помашки села под прякото командване на Ахмед ага Барутанлията. След клането той е осъден и изпратен на заточение в Диарбекир, но по-късно е помилван от султан Абдул Хамид II. Според различни оценки, между 1400 и 5000 души от селото са избити.   Местата и ужасът на клането са описани в репортажите на Джанюариъс Алойшиъс Макгахан и чрез него събитията достигат до вестниците „Дейли Нюз“ и Ню Йорк Хералд, а с това предизвиква реакциите на Европа и Русия за случващите се зверства в България.   Иван Вазов казва: \"Без Батак нямаше да има свободна България\".", "date": "2019.05.17", "title": " Българската православна църква почита паметта на светите Баташки мъченици Българската православна ц"}
{"url": "http://epicenter.bg/article/Korneliya-Ninova--Varhovenstvoto-na-zakona-i-svobodata-sa-nadpartien-vapros/183225/2/0", "text": "„Тук сме различни хора, с различни професии и различни убеждения, но имаме една цел – да гарантираме основна ценност на правовата държава и Конституцията – свободата на избора”. Това заяви лидерът на БСП по време на подписване на Меморандум за честни избори с 20 политически партии и неправителствени организации.   „Върховенството на закона изисква защита и гаранция от много хора – нека то да е в основата на нашите действия във връзка с изборния процес”, призова Нинова.   „Това е надпартиен въпрос и е основна ценност на българското общество, независимо от различни партийни убеждения” , каза още тя.   Нинова подчерта, че с възможностите за застъпници, наблюдатели и обмен на информация, както и сигнали за нарушения на закона в изборния ден, ще се създаде широка мрежа, с която ще бъде гарантирано спокойствието на българските граждани – че са защитени и свободни да изразят волята си.   „Нека бъдем безкомпромисни към всеки натиск, който се упражнява върху тях. За никого не е тайна, че някои хора се страхуват да излязат и да изразят волята си свободно. Искам да ги призова – бъдете спокойни и свободни, излезте, гласувайте и изразете волята си. Тези избори са ключови за бъдещето на Европа и на България и на всеки един от вас.   Вярвам, че с общи усилия ще се поздравим с победа на 26 май”, заключи Нинова.", "date": "2019.05.17", "title": "Корнелия Нинова с призив:  Бъдете спокойни и свободни! Гласувайте и изразете волята си!"}
{"url": "http://epicenter.bg/article/Nikolay-Dikov-v-Radnevo--Moyata-kauza-e-evropeysko-razvitie-na-nashiya-region-/183231/2/48", "text": "  Предизборната ни листа се състои от лица, които отстояват политически теми и каузи. Това каза кандидатът за евродепутат Николай Диков, който се срещна с актива на ГЕРБ в Раднево, съобщиха от пресцентъра на партията.  „Моята кауза е защитата и стабилността на работата на комплекса „Марица изток”, както и европейското развитие на старозагорския регион. На 26 май ще стане ясно каква подкрепа имаме за нашите най-важни теми и затова е важно да излезем и да гласуваме”, подчерта Диков.  Той бе категоричен, че Европа трябва да бъде на регионите, защото само така се решават местните проблеми.  „Когато Европа не познава нашите потребности, не трябва да се правим на сърдити, а да търсим чуваемост, подкрепа от европейските институции“, допълни той. Кандидатът за представител на ГЕРБ в ЕП допълни още, че доказателствата за правилния път – европейско развитие, се вижда и в Раднево, и в Стара Загора, и в Казанлък, и във всички места, в които има добра комуникация и синхрон между местна власт, държава и ЕС.  „Европа е тук и трябва да остане тук, защото е в нашите нови паркове, пречиствателни станции, асфалтираните улици, ремонтираните училища и детски градини“, каза още Николай Диков.  „През 2014 година станах част от екипа на комплекс „Марица изток“, тогава дружеството бе с много задължения, имаше проблеми, не поемаше отговорност пред Раднево. Усилената ни работа като екип успя да промени това, за да има стабилност и сигурност за работещите в комплекса и българския въгледобив като цяло“, обобщи Диков по време на срещата с радневци.  Кметът на Раднево д-р Теньо Тенев посочи, че през последните няколко години източномаришкият комплекс работи за развитието на общината, за да имат по-добър живот жителите ѝ.  В срещата участва и областният координатор на ГЕРБ – Стара Загора Пламен Йорданов, който бе категоричен, че е необходимо всички членове и симпатизанти да бъдат част от изборния ден на 26 май. „Този регион трябва да просперира, тук имаме всички предпоставки за това“, подчерта той.  ", "date": "2019.05.17", "title": "Николай Диков в Раднево: Моята кауза е европейско развитие на нашия регион "}
{"url": "http://epicenter.bg/article/Puskat-bezplaten-internet-na-obshtestveni-mesta-v-obshtina-Kirkovo/183235/2/0", "text": "Община Кирково е одобрена от Европейската комисия за достъп до безплатен безжичен високоскоростен интернет на обществени места по инициативата  Wi-FI4EU,  съобщи    Предстои подписването на Споразумение с Комисията за получаване на ваучери. Местата, за които общината е кандидатствала са най-големите населени места - Бенковски, Фотиново, Чорбаджийско и общинския център Кирково.   Чрез инициативата WiFi4EU се насърчава безплатният достъп до безжичен интернет за гражданите на обществени места, включително паркове, площади, обществени сгради, библиотеки, здравни центрове и музеи в общини в цяла Европа.    ", "date": "2019.05.17", "title": "Пускат безплатен интернет на обществени места в община Кирково"}
{"url": "http://epicenter.bg/article/Biser-Petkov--Kategorichno-nyama-da-ima-otnemane-na-prava-na-roditeli-v-Strategiyata-za-deteto-/183236/2/0", "text": "Във връзка с притесненията на родители, че целта е да им се отнемат права, категорично заявявам, че отнемане на права на родителите не се предвижда нито в оттегления проект на Стратегия за детето, нито в законодателството. Това каза министърът на труда и социалната политика Бисер Петков по време на парламентарния контрол, цитиран от БТА.  Министърът подчерта, че не само че няма Стратегия за детето с времеви хоризонт 2019 - 2030 година, срещу която се протестира, но към момента няма и актуален проект на такъв документ, който да бъде обект на обществено обсъждане. В Министерството на труда и социалната политика (МТСП) не се работи и по разработването на Закон за детето и на друг закон в областта на правата на децата, заяви отново Бисер Петков.  Позициите, действията и мерките на МТСП винаги са били в съответствие с конституционния принцип, че отглеждането и възпитанието на децата до пълнолетието им е право и задължение на техните родители и се подпомага от държавата, заяви Петков.  Министърът отбеляза, че по никакъв начин на ниво законодателство и стратегически документи не се допуска или предвижда разширяване на правомощията на държавните служители спрямо семействата, отнемане на деца или отнемане на права. Напълно неоснователни са и притесненията, че държавните органи ще отнемат деца при фалшиви сигнали, каза Петков.  По думите му подобни твърдения показват недобро познаване на действащото от много години законодателство в България в областта на закрилата на децата. Пример за това е непознаването на действащата от 2003 г. норма в Закона за закрила на детето за задължението за съдействие, съгласно която \"лице, на което стане известно, че дете се нуждае от закрила е длъжно незабавно да уведоми дирекция \"Социално подпомагане\", ДАЗД и МВР\", каза Петков.  Той допълни, че същото задължение има и всеки, на когото това е станало известно във връзка с упражняваната от него професия или дейност, дори и ако то е обвързано с професионална тайна. Това е норма, действаща от 16 години и не е въведена с последните промени в Закона за закрила на детето, припомни Бисер Петков.  Във връзка с действията на социалните работници при подаден сигнал за дете в риск, трябва да се има предвид, че тяхното задължение да проверяват всеки сигнал също не е ново, каза още Бисер Петков.  ", "date": "2019.05.17", "title": "Бисер Петков: Категорично няма да има отнемане на права на родители в Стратегията за детето "}
{"url": "http://epicenter.bg/article/Premierat-sled-inspektsiyata-na-AM--quot-Hemus-quot--Stroitelstvoto-shte-priklyuchi-pone-s-godina-po-rano-/183237/2/0", "text": "Премиерът Бойко Борисов инспектира строителството на магистрала \"Хемус\" край Ябланица. Заедно с него бяха още вицепремиерът Томислав Дончев, министърът на финансите Владислав Горанов и зам.-министърът на транспорта Николай Нанков. След като обходи района, шофирайки служебния си автомобил, министър-председателят говори пред журналисти и уточни, че строителството на магистралата ще приключи поне година по-рано. Досега той твърдеше, че \"Хемус\" ще е готова през 2024 г.  Очакванията на Борисов и Нанков са магистралата да бъде завършена най-късно през 2023 г. Зам.-министърът дори прогнозира, че това може да стане и през 2022 г.   Премиерът обясни, че намаляването на срока за изграждането на \"Хемус\" се дължи на приетите на второ четене в парламента промени в Закона за държавната собственост.   Те предвиждат при процедурата за бързо отчуждаване на частни имоти съдът да може в закрито заседание да допуска предварително отчуждаване в седемдневен срок от искането на отчуждаващия орган, ако се налага да се защитят особено важни държавни и или обществени интереси.  \"Две години ни бавеха отчуждаванията, защото навремето така са направили, знаете как са раздадени земеделските земи. Обжалват с години и нищо не може да се случи\", обясни Борисов защо се е бавил строежът на магистралата. Той добави, че каквото и да отсъди съдът, правителството ще плати обезщетението за земята, за да не спират строителните дейности. Премиерът изрази надежда президентът Румен Радев да не наложи вето на промените в закона.  По думите му октомври или ноември 2020 г. аутобанът вече ще стига близо до Севлиево. Нанков добави, че очаква в следващите два месеца всички земи от 56-километровата отсечка до Севлиево да бъдат отчуждени и вече да не се работи на етапи.   С направата на АМ „Хемус“ БВП ще се вдигне минимум с 10% и това е минимумът като начало, каза министър-председателят.   „Виждате, че в момента по АМ „Тракия“, по АМ „Марица“, по АМ „Струма“ няма работници – събират от далечни места работници. Така че ако нещо е се обърка, финансовият министър затова е с мен тука, пише в тефтера – обходът на Ловеч става добре, но стане ли пътят до Плевен, значи и на Плевен трябва обход“, коментира министър-председателят. Бойко Борисов каза още, че ще има тол-система на \"Хемус\". Това се налагало, тъй като \"всички вложени пари за тези съоръжения ще трябва да се изплащат\". \"Тол-системата е справедлива. Въпросът е да го направим така, че тежкият трафик над 3.5 тона да си плаща, защото те най-много разбиват пътищата\", уточни премиерът.  Той отбелязва, че пътят Ловеч- Плевен е громен потенциал за икономиката и посочва, че много общински и държавни терени с готови ПУП-ове само чакат инвеститори. „В края на юни е срокът, те ще са готови в началото на юни по график. Това остана единствената част от Плевен до Беклемето, което не е ремонтирана“, добавя той.   Няма да спираме след новия закон за предварителното отчуждаване. Едно година не можем да мръднем. Сега по новия закон ние си строим, а съдът като определи, ще отчуждим. Това заяви премиерът Бойко Борисов при проверката на АМ \"Хемус\", предаде Канал 3.   \"Сега, като строим, виждам, че всички кариери каменни са раздадени. За наш късмет се оказа, че там, където строим, има хубав камък, който можем да ползваме, и е евтин\", заяви още Борисов.   \"Като строим магистрали, обогатяваме и музеите. Сега ще видите на \"Струма\", музеят ще е на самата магистрала. Търговище ще има достъп до море. Движим се по трасето, за да видим какво е. Ще се види промяната\", обеща премиерът.   \"Трябва до октомври, ноември да сме готови с тези участъци. Заделили сме парите, за да не се говори, че ще имаме път в близкото \"социалистическо бъдеще\". Мислим и за участъка от Велико Търново до Търговище\", заяви още Борисов.  ", "date": "2019.05.17", "title": "Премиерът след инспекцията на АМ \"Хемус\": Строителството ще приключи поне с година по-рано (Видео)"}
{"url": "http://epicenter.bg/article/Karadaya-ot-Dobrich--Da-se-obedinim--za-da-ne-dopusnem-poveche-obarkani-hora-da-reshavat-badeshteto-ni-/183238/2/48", "text": "  Кандидат-евродепутатите на ДПС начело с председателя Мустафа Карадайъ бяха в Добрич. След проведени срещи с жители на селата Зърнево, Орляк, Жегларци и Карапелит, бе проведена предизборна среща и в областния град, съобщиха от пресцентъра на партията.  Пред митинга председателят на ДПС припомни, че 1989 г. дойде промяната, защото имаше 1984 г. Един младеж от Добруджа, нашият почетен председател д-р Ахмед Доган, създаде нелегална организация в онази тоталитарна система и то точно тук, за да се противопостави на тази тоталитарна власт и да защитава нашите права и свободи, припомни лидерът на ДПС. Това може да направи енергията на младия човек, подчерта той.  През 1989 г. от затворите организираха мирните Майски протести и свалиха тоталитарната власт в България – комунизмът падна. В зората на демокрацията, пак в младежка възраст, г-н Доган създаде ДПС и когато казваме, че младежкото е в темелите на ДПС, именно точно това имаме предвид, обяви Карадайъ. Винаги знаем, че когато е трудно, имаме нужда от енергията и хъса на младите хора и точно заради това залагаме на младите, каза още той.  Водачът на листата на ДПС в европейските избори призова симпатизантите и членовете на ДПС да се обединят, за да постигнат заедно успех в изборите. Той припомни резултатите от предишните парламентарни избори, на които 100 000 гласа \"отидоха в празното с гласовете на объркани хора\". Заради тези, които вече ги няма, националисти днес управляват нашата Родина, обясни той.  Мустафа Карадайъ каза, че в Европейския парламент ГЕРБ, заедно с нашите депутати отстояват езиковото многообразие, а идват в България и забраняват нашия език. Ето това правят тези объркани наши хора, подчерта Карадайъ. А резултатът е с „нашите камъни, по нашата глава.“ И така ще бъде, докато ни дойде акъла, бе категоричен той.  Тази Добруджа обаче се обезлюдява и както д-р Адемов цитира Йовков: „Има много мъка“. Имало е, има и днес. Мъката за това, че нашите деца днес са в Европа, а не тук. Мъката на празните къщи и на полу-празните села, каза зам.-председателят на ПГ на ДПС Йордан Цонев.  Цонев обясни, че много мъка имаше и през 1985-86-89г. Но вие превърнахте мъката от тези години в съзидание, в труд, в мир, в просперитет и в крайна сметка България днес я има на картата на Европа. Има я такава, каквато е мирна, европейска и просперираща, благодарение на вас, бе категоричен Цонев.  След проведените предизборни срещи екипът на Централния лъч на ДПС присъства на благотворителна вечеря-ифтар, дадена от председателя Мустафа Карадайъ.  На срещите присъстваха и народният представител д-р Хасан Адемов, областният председател д-р Ердинч Хаджиев и кандидатите за членове на ЕП Атидже Алиева-Вели, Севим Мусак, Сюлейман Сюлейман, Антоанета Асенова и Ертен Анисова.  ", "date": "2019.05.17", "title": "Карадайъ от Добрич: Да се обединим, за да не допуснем повече объркани хора да решават бъдещето ни!"}
{"url": "http://epicenter.bg/article/Kiril-Dobrev--Na-26-may-da-izvoyuvame-svoyata-svoboda/183239/2/48", "text": "На 26 май да извоюваме своята свобода – да можем да гласуваме свободно, без някой да ни кара да избираме един или друг номер поради икономически, социални или други причини. Това заяви в град Свищов заместник-председателят на БСП Кирил Добрев, съобщиха от пресцентъра на БСП.   Бедността и неравенствата в доходите са най-проблемните теми за бъдещето на Европейския съюз, затова във своята „Визия за Европа” ние залагаме на защитата на социалните права за всеки, достойно възнаграждение и преодоляване на разликите в заплащането на мъжете и жените за еднакъв труд – допълни Добрев. Заедно с тримата местни народни представители – Весела Лечева, Валентин Ламбев и Явор Божанков, той призова за подкрепа за номер 18 и „БСП за България“.   „БСП е сложна партия. Много хора са ни предричали смърт, но сме успявали да устоим, защото пренасяме от поколение на поколение своите традиции и идеали. А събраните членове в ГЕРБ нищо не ги свързва. Те са заедно заради темата за властта и начина, по който ще я експлоатират след като спечелят съответните избори. В последните години България се управлява по престъпен начин“, каза Добрев.   „Само преди две години бяхме трета политическа сила и никой не ни включваше в никакви сметки. Заедно с вас успяхме да се променим. Спечелихме президентските избори, защото БСП е на страната на хората. Това е като от „Б“ футболна група за една година да стигнеш до Шампионска лига“, обясни Добрев. По думите му, обществото е прозряло, че БСП е алтернатива и това обяснява нарастващия рейтинг в социологическите изследвания. „Гласувайте! Колкото е по-голяма избирателната активност, толкова по-голям е протестният вот. Нека европейските избори са метла в ръцете на народа, за да изметем тези от власт“, призова Добрев.   „Сега е възможността да покажем, че ние сме готови да постигнем дългоочакваната промяна, за която говорим. Властта се тресе от скандали и схеми за източване парите на данъкоплатците. Време е да имаме справедливост сега!“, каза общинският председател на БСП-Свищов Любомир Чавдаров.   „Всеки първи въпрос при срещите ми с хората е кога ще ги стигнем европейците. Българите усещат тревога и виждат катастрофата, в която се намира страната ни. Хората казаха „Стига“ и вече не вярват на предизборните манипулации на ГЕРБ“, каза народният представител Весела Лечева.   Към присъстващите се обърна и Валентин Ламбев, който говори за смисъла всички да отидат до изборните секции на 26 май.   „Асансьорът на сегашната власт върви еднопосочно – надолу. Само от нашите усилия зависи на кой етаж ще спре. Твърдо сме решени да не позволим изборни измами. Няма кой, освен БСП, да свали ГЕРБ от власт. Десните са един автобус с хора - повече от своите симпатизанти. Патриотите са заети с това да продават български паспорти и са в коалиция с ГЕРБ. БСП е алтернативата, затова призовавам за силен вот за нас!“, обърна се към присъстващите и Явор Божанков.", "date": "2019.05.17", "title": "Кирил Добрев: На 26 май да извоюваме своята свобода"}
{"url": "http://epicenter.bg/article/Sadat-opravda-deputata-ot-BSP-Manol-Genov-za-kupuvane-na-glasove-/183240/2/0", "text": "Софийски градски съд оправда народния представител от ПГ на „БСП за България” Манол Генов по предявеното му обвинение за купуване на гласове.  „В продължение на близо две години бях подложен на политически натиск. Към мен и БСП бяха отправени много клевети и неистини за повдигнатото ми обвинение. Още от самото начало беше ясно, че то е плод на политическа поръчка, с цел очерняне и дискредитиране на политическия опонент\". Това заяви депутатът Манол Генов след излязлото решение на Софийски градски съд.  \"Още преди две години беше ясно, че обвинението е скалъпено и несъстоятелно от правна гледна точка. Всички тези абсурдни обстоятелства се потвърдиха от решението на СГС. Бях се превърнал в една от опорните точки на ГЕРБ, под диктовката на Цветан Цветанов и компания\", каза още той.  Манол Генов заяви: \"Жалко е, че институтициите в България допускат политическо заиграване с истината и справедливостта. Това е и една от причините гражданите да не вярват на институциите, които са задължени да постановяват справедливост. Надявам се всички, които участваха в тази клеветническа кампания, да получат своето справедливо възмездие. Все пак има граници, които политическото говорене не бива да прекрачва.”", "date": "2019.05.17", "title": "Съдът оправда депутата от БСП Манол Генов за купуване на гласове "}
{"url": "http://epicenter.bg/article/Ivo-Hristov-v-Radomir--Shte-rabotim-za-ravnomerno-i-spravedlivo-razpredelenie-na-dohodite-/183241/2/48", "text": "  „Истинският залог е смяната на властта, затова трябва на тези избори да победим. За Борисов единствената заплаха е да се създаде нова политическа ситуация като победи единствената опозиционна сила, която не е била в коалиция с ГЕРБ“. Това заяви в Радомир днес кандидатът за евродепутат от „БСП за България“ Иво Христов.  Той се срещна с граждани и обсъди с тях най-наболелите проблеми. С него в Радомир бяха народните представители от БСП Станислав Владимиров и Любомир Бонев, областният координатор на червените - Валентин Петков. Срещата се състоя в препълнена зала на Младежкия дом.  „Само левицата има волята да преразпределя доходите. Навсякъде в Европа има драматична социална пропаст, в България тя граничи с катастрофа. Затова на 26-ти май гласувайте с бюлетина №18“, призова Христов.Според кандидата за евродепутат светът е глобален и не може една страна да съхрани своята социална система, ако не е част от една голяма общност.  „Радомир е град, който силно пострада от прехода през последните 30 г. и той е добра илюстрация на общоевропейския проблем. Ще работим за по-равномерно и справедливо разпределение на доходите и за възвръщане на законността не само в Европа, но и в България“, допълни Христов. Той обясни механизма на печелене на избори от ГЕРБ и каза, че в една малка община, общината е най-големият работодател. Хората, които работят в нея са зависими, както и техните семейства. Оплаквали се, че ги заплашват и притесняват.  „Борисов и сега обикаля и раздава нашите пари, а верните му медии обясняват как той ги бил дал. Като гледаме телевизия, оставаме с чувството, че живеем в султанат, в който султанът раздава на верните си поданици“, заяви Христов.  Според кандидата за евродепутат животът сега е концентриран в областните градове. Хората са се оттеглили от селата, закрити са училища и болници. Той посочи, че това е недопустима, порочна логика, която трябва да бъде преодоляна. „Това може да стане с предсрочни парламентарни избори. Трябва да сменим тази власт и първата стъпка е победа на 26-ти май“, категоричен бе Христов.  ", "date": "2019.05.17", "title": "Иво Христов в Радомир: Борисов раздава нашите пари, все едно султанът раздава на верните си поданици"}
{"url": "http://epicenter.bg/article/Mladen-Shishkov-se-sreshtna-s-chlenove-i-simpatizanti-na-GERB-v-selo-Brani-pole-/183242/2/48", "text": "  Кандидатът за член на Европейския парламент Младен Шишков, народният представител от ГЕРБ-Пловдив област Запрян Янков, областният координатор Георги Мараджиев и кметът на община „Родопи“ Пламен Спасов се срещнаха с актива на шатрата на ГЕРБ в село Брани поле (община Родопи). Там те поговориха с кметовете и общинските съветници от ГЕРБ-Родопи и обясниха защо тези европейски избори са изключително важни не само за България, но и за Европа, съобщиха от пресцентъра на партията.  Младен Шишков подчерта, че евроизборите не са лесни избори и не бива да бъдат подценявани. От тях ще зависи не само бъдещето на страната ни, а и на ЕС като цяло. Шишков уточни, че ако Европейският съюз е силен и единен, това ще бъде от полза за България, защото само с парите от Европа може да бъде продължено започнатото от общините и държавата, както и да бъде повишен жизнения стандарт.  Парите от европейските фондове реално подобряват живота на българите с инвестиции в инфраструктура, с подпомагане на малкия и среден бизнес, с привличането на чужди инвестиции, с модернизиране на образованието и здравеопазването, с инвестиции във ВиК сектора и опазването на околната среда. Разделеният и отслабен ЕС може до доведе до намаляване или спиране на фондове, до загуба на подкрепа и политическа нестабилност, каза още Шишков.  „Имаме нужда от силна икономика, която да ни дава добри доходи, а не от обещания, компромати и лъжи, които само подвеждат хората“, коментира още той.   Младен Шишков изрази увереност, че хората могат да направят разлика между листите на ГЕРБ и БСП и да изберат правилните хора- които имат опита, знанията и уменията да защитават българската кауза в Европейския парламент, като отбележат номер 12 в бюлетината и дадат гласа си за ГЕРБ.  ", "date": "2019.05.17", "title": "Младен Шишков се срещна с членове и симпатизанти на ГЕРБ в село Брани поле "}
{"url": "http://epicenter.bg/article/Andrey-Kovachev--V-Tran-vizhdame-evropeyskata-solidarnost-v-deystvie-/183243/2/48", "text": "  Кандидатът за член на Европейския парламент от листата на ГЕРБ и СДС д-р Андрей Ковачев се срещна с жители на община Трън. Това съобщиха от пресцентъра на ГЕРБ.  Вторият в листата посети градския пазар, където местни производители, търговци и граждани имаха възможност да поставят въпросите си относно предстоящите европейски избори.  \"Европа наистина трябва да стигне до всеки български дом, до всяко едно населено място. В Трън виждаме европейската солидарност в действие. Тук е пограничен район, от другата страна са Западните покрайнини. Една българска болка, която е следствие на несправедливи договори и тя може да бъде преодоляна единствено с механизмите на европейската интеграция, когато границите станат символични. Европейските средства се дават и за трансгранично сътрудничество с нашите съседи, и за подобряване на стандарта на живот във всяко населено място\", заяви Андрей Ковачев.  Той отбеляза, че страната ни е защитила един изключително висок бюджет в програмния период от 2021 до 2027 година за регионално развитие.  \"Община Трън е инвестирала европейски средствата в подобряване на града и резултатът е видим. Местната власт, която искам да поздравя за проектите, които е реализирала, ще може да продължи да се възползва от европейската солидарност. Ще работим за това да успеем да наваксаме изоставането и да увеличим перспективата пред младите хора да остават в родния си град, да намерят щастието си тук, да създадат семейства. Именно заради това се инвестират средства в детски градини и училища, в енергийна ефективност, в подобряване на градската среда\", каза още Андрей Ковачев.  ", "date": "2019.05.17", "title": "Андрей Ковачев: В Трън виждаме европейската солидарност в действие "}
{"url": "http://epicenter.bg/article/Goranov--Gord-sam--che-predi-2-g-obeshtahme-AM--Hemus--a-dnes-tya-nablizhava-varnenskiya-bryag/183246/2/0", "text": "От рано сутрин се движим по най-голямата инвестиция за Северна България, която със сигурност ще даде възможности на хората да разширят бизнеса си. Спокоен и горд съм, че съм част от екипа, който преди две години обеща магистрала „Хемус“, а днес видяхме на пет места как тя наближава варненския бряг. Това каза министърът на финансите Владислав Горанов по време на церемония по откриване на разширяване на производството в завод за алуминиеви изделия, предаде Радио „Фокус“ - Шумен.  „Всяка инвестиция помага на държавата да създава допълнителен продукт, а моята роля е да го преразпределям“, добави Горанов.  Вицепремиерът Томислав Дончев заяви, че подобни инвестиции създават стойност всеки ден, от което държавата събира данъци и прави живота на хората по-добър.  „Всичко това не се случва от само себе си. Случва се благодарение на дързостта на мениджърите и предприемачите, за което искам да им благодарим. И се случва, защото държавата малко или много създава условия за това“, добави той.  ", "date": "2019.05.17", "title": "Горанов: Горд съм, че преди 2 г обещахме АМ „Хемус“, а днес тя наближава варненския бряг"}
{"url": "http://epicenter.bg/article/Borisov-v-nov-zavod-Shumen--Tova-e-realnata-industrializatsiya-v-stranata/183248/2/0", "text": "Премиерът Бойко Борисов благодари на инвеститорите, които възродиха завода в Шумен и осигуриха 100 работни места. По думите му това е реалната индустриализация на страната. Бойко Борисов отново напомни, че на първо място за правителството освен образованието са и по-високите доходи в страната, предаде Novini.bg.   Той присъства на инсталирането на нова производствена мощност в завод в Шумен .   \"Днес в града се откриват 100 нови работни места. Каня тези, които говорят за инвестициите в България, да дойдат с мен да ги видят в Кърджали, Шумен и на другите места\", заяви Борисов.   Той обеща, че наесен от Търговище ще се стига по магистралата до морето.   Борисов разкри, че има закачка с Радосвет Радев още от времето, когато е бил кмет, всяка година му пише на един лист догодина какво ще е построено. \"Тогава нямаше \"Южна дъга\", нямаше завод за битови отпадъци, нямаше \"Черни връх\", нямаше Семинарията, Телевизионната кула, Лъвов мост, северна и западна тангента, за аерогарата пътя, нямаше метро, нямаше \"Люлин\", нямаше \"Струма\", нямаше \"Тракия\" и \"Марица\". Сега ще запишеш до Търговище, до Плевен и Ловеч, и през това време строим до Търново от двете посоки\", каза още премиерът.   Заедно с премиера Борисов днес бяха вицепремиерът Томислав Дончев, министърът на финансите Владислав Горанов, заместник-министърът на регионалното развитие Николай Нанков, областният управител на Плевен Мирослав Петров, кметът на Община Ловеч Корнелия Маринова.    По-късно премиерът Бойко Борисов се срещна с тютюнопроизводители от шуменското село Пристое и им обеща гарантирана субсидия за следващата година, предаде Канал 3.   Борисов се среща със земеделците и им съобщи, че е започнало изплащането на отпуснатите 3.2 млн. лв. държавна помощ за тютюнопроизводителите в района. От общо 808 подадени заявления за получаване на помощ, до момента са изплатени 341, а останалите са върнати за дооформяне на документите. Премиерът посъветва земеделците да застраховат продукцията си, за да не товарят държавата при евентуални природни бедствия.    Стопаните на земеделски площи, които бяха напълно унищожени от градушки в последните няколко дни, също ще получат помощ от държавата, съобщи в Пристое министърът на земеделието Десислава Танева. Пострадалите стопани трябва да уведомят областните и общинските служби по земеделие, за да се оценят щетите, допълни Танева. ", "date": "2019.05.17", "title": "Борисов в нов завод Шумен: Това е реалната индустриализация в страната (Видео+Снимки)"}
{"url": "http://epicenter.bg/article/Diplomat--1-na-Germaniya-pristiga-na-ofitsialna-vizita-u-nas-/183249/2/0", "text": "По покана на вицепремиера и министър на външните работи Екатерина Захариева на официално посещение в София пристига министърът на външните работи на Германия Хайко Маас. Това съобщиха от пресцентъра на Министерството на външните работи.  На 19 и 20 май 2019 г. той ще се срещне с премиера Бойко Борисов, с вицепремиера и министър на външните работи Екатерина Захариева и с президента Румен Радев.  Екатерина Захариева ще приеме министър Хайко Маас за разговори на „четири очи“ и пленарни разговори между двете делегации в Министерския съвет в 10.30 часа на 20 май 2019 г. Двамата ще дадат пресконференция в Гранитната зала на Министерския съвет в 11.30 часа.  Двамата министри ще обсъдят актуални теми от двустранните отношения и дневния ред на Европейския съюз, както и въпроси, свързани с предизвикателствата пред ЕС в международен план.  В 12.30 часа Екатерина Захариева и Хайко Маас ще се разходят в историческия център на София в района между ротондата „Свети Георги“, джамията „Баня Баши“ и Софийската синагога, символизиращи културното многообразие и толерантност на българския народ. В 14.00 часа двамата министри ще направят първа копка на новата сграда на дипломатическата мисия.  ", "date": "2019.05.17", "title": "Дипломат №1 на Германия пристига на официална визита у нас "}
{"url": "http://epicenter.bg/article/Andrey-Novakov-pred-prevozvachi-v-Plovdiv--Shte-otstoyavam-pravoto-vi-da-rabotite-normalno-v-ES/183256/2/48", "text": "  „През последните две години в Европейския парламент работих за това нашите шофьори, нашите превозвачи, да работят нормално в Европейския съюз. И съм горд, че бях един от тези, които допринесоха пакет „Мобилност” да остане „на трупчета”. Докато това е така, нашите тирове ще са по пътищата и шофьорите ни ще имат заплати”, заяви на среща с екипа на транспортна компания в Пловдив кандидатът за евродепутат от листата на ГЕРБ и СДС Андрей Новаков. Това съобщиха от пресцентъра на ГЕРБ.  На разговорите присъстваха кметовете на район „Северен“ Ральо Ралев, на район „Централен“ Георги Стаменов и общинските съветници от ГЕРБ Емил Русинов и Ясен Михайлов.  В препълнената зала по време на откровен разговор Андрей Новаков подчерта, че без усилията на правителството, Министерството на транспорта и на негови колеги, с които е работил заедно в Европейския парламент, в момента пакет „Мобилност” щеше да е факт.  „Той трябваше да бъде приет още през лятото на 2017 г., а това означаваше, че вече щеше да има съкратени курсове, щеше да има съкратени шофьори и нямаше да има заплати”, каза още кандидатът за евродепутат от листата на ГЕРБ.  „Продължаваме битката и през следващия мандат. За мен е изключително важно да постигнем споразумение, което да ви позволи да карате достатъчно време по пътищата на Европейския съюз, това е свободен пазар и не трябва да ви задължават да връщате камионите празни. Вие сте свободни хора, които в свободното си време могат да изберат къде да почиват. Да – превозвачите трябва да осигурят възможност да се прибират шофьорите, ако те искат , но ако не искат – могат да прекарат почивката си където решат”, заяви Андрей Новаков.  Той бе категоричен, че в следващия парламент ще поиска пълно членство в Комисията по транспорт на ЕП, за да се контролира процеса и да се отстояват исканията на превозвачите и шофьорите.  „Не искам празни камиони да обикалят Европа и да замърсяват въздуха, защото това означава фалит в рамките на шест месеци за фирмите. Аз не искам почивното си време да го прекарвате на адрес по лична карта. Възможност – да, но не и да ви задължават и да ви проверяват”, подчерта най-младият български евродепутат, който пропътува с камион над 2200 километра в Европа заради пакета „Мобилност”.  „На изборите на 26 май е изключително важно какви хора ще изпратите в Европарламента. Пред вас застанах и с името, и лицето си. Аз съм част от ГЕРБ. Ние сме с номер 12 в бюлетината. Тук съм, за да потърся вашето доверие, защото нито един път не изпуснах самолет, когато трябваше да гласувам за пакета „Мобилност”. Направих всичко, което можеше, включително и невъзможното, и мога да гледам всеки от вас в очите”, каза още пред препълнената зала кандидатът за член на Европейския парламент от листата на ГЕРБ Андрей Новаков.  ", "date": "2019.05.17", "title": "Андрей Новаков пред превозвачи в Пловдив: Ще отстоявам правото ви да работите нормално в ЕС"}
{"url": "http://epicenter.bg/article/Rumen-Gechev--Vlastta-v-Balgariya-krade-parite-ot-evrosubsidiite/183185/2/0", "text": "  Няма как да искаме увеличаване на субсидиите, когато властта в България краде парите.“ Това заяви кандидатът за евродепутат от „БСП за България” Румен Гечев в Ловешка област  \"Ако бъда избран за европейски депутат, ще работя за промяна на модела, по който се формират и отпускат субсидиите. Те трябва да отиват при вас, земеделските производители, а не за къщички за гости на министри и техните заместници“, коментира Гечев пред селскостопански производители по време на обиколката си в Ловешка област.  На срещите хората се оплакаха от липсата на държавата в Северна България. Те разказват, че за тях става все по-трудно пласирането на продукцията, тъй като предприятията, които навремето са я изкупували и преработвали, са затворени.  „Не подценявайте Европейските избори. Те са изключително важни, защото, ако ги спечелим, ГЕРБ си отиват и България ще има съвсем друго лице в Европа. Няма как да искаме солидарност и увеличаване на субсидиите, когато властта в България краде парите“, категоричен бе Гечев. Той напомни, че ГЕРБ са се провалили в трите големи цели, които си поставиха, когато поеха управлението на страната през 2009 г. – влизането в Шенген и Еврозоната, както и отпадането на мониторинга над България.", "date": "2019.05.17", "title": "Румен Гечев: Властта в България краде парите от евросубсидиите"}
{"url": "http://epicenter.bg/article/Borisov--Tol-sistemata-e-spravedliva-i-prevozvachite-ne-sa-protiv-neya/183207/2/0", "text": "Тол системата е справедлива и превозвачите не са против нея. Това каза пред журналисти в Плевен министър-председателят Бойко Борисов, предаде Радио „Фокус“.   „Целта е АМ „Хемус“ да бъде необратима, догодина – до Плевен, а до 2021-2022 .г да се съедини с Търговище. Това е изключително важно, за да може да се отпушат строителните работи и предварителните отчуждавания, които ни бавеха две години“, заяви Борисов.   „Знаете навремето земеделските земи как са давани и сега обжалват, обжалват, обжалват“, каза още той. Борисов заяви, че на АМ „Хемус“ ще има тол система.   „Всички пари, които се влагат в тия съоръжения, трябва да се изплащат. Едно е да полагаш две ленти зимно време, а друго – шест. Или както е в София – 12. Така че тол системата е справедлива. И от превозвачите няма някой, който да е против нея. Идеята е да го направим така, че особено тежкият трафик – над 3,5 т., който износва най-много съоръженията, да си плаща. С тия пари да се поддържат старите пътища, защото те от 37-38 години не са пипани – сега минах по мостовете на „Хемус“ и на практика ги правим наново и то при работеща магистрала, което е много по-трудно“, каза още той.   Борисов заяви, че законът е минал в парламента и се надява президентът Румен Радев да не му наложи вето. „Фактически ние строим, а съдът ще отчита, ако не са съгласни с нашата цена – ние ще платим, но през това време ще се строи. Защото виждаме, че всички за лъгали за „Хемус“ и никой нищо не е правил“, заяви Борисов и посочи, че ако това не се направи, всички градове към Дунав ще потънат в забрава.   С направата на АМ „Хемус“ БВП ще се вдигне минимум с 10% и това е минимумът като начало, каза министър-председателят.   „Виждате, че в момента по АМ „Тракия“, по АМ „Марица“, по АМ „Струма“ няма работници – събират от далечни места работници. Така че ако нещо е се обърка, финансовият министър затова е с мен тука, пише в тефтера – обходът на Ловеч става добре, но стане ли пътят до Плевен, значи и на Плевен трябва обход“, коментира министър-председателят.   „Колкото повече се вдига производството на индустрията, толкова повече се налага тия обходи да се правят, защото буквално се задръстват градовете. Сега всичко минава през Плевен. Така че ако сме търпеливи, и през август ще започнем два лот-а Търново – Русе. Парите сме ги заделили“, обясни Борисов.  ", "date": "2019.05.17", "title": "Борисов: Тол системата е справедлива и превозвачите не са против нея"}
{"url": "http://epicenter.bg/article/Andrey-Novakov-v-Yambol--Kolkoto-pati-BSP-e-bila-na-vlast--tolkova-pati-Balgariya-e-katastrofirala-/183209/2/48", "text": "  България не е място за експерименти на леви партии, видяхме достатъчно. През последните десет години България излезе от аварийната лента, в която бяхме вкарани. Затова тези избори не са само избори за Брюксел, това са избори за България. Аз вярвам, че работещата формула е производство, така работим и за заплати, и за пенсии. Всичко това става с инвестиции, които вече са направени и които още предстоят. Нещата, които сме направили до момента, са видими, устойчиви и не са само за един мандат. Това заяви кандидатът за евродепутат от листата на ГЕРБ и СДС Андрей Новаков в Ямбол по време на предизборна среща, съобщиха от персцентъра ан партията.  Едни от най-емблематичните лица в листата на ГЕРБ и СДС са днес сред нас – Андрей Новаков и Александър Йорданов и показват уникалността на нашата листа, съчетаваща дързостта на младостта и мъдростта на опита, обяви кметът на Ямбол и областен координатор на ГЕРБ Георги Славов.  „Гласуваме за европейски избори, защото България е част от Европа – мечта, с която започнахме отпреди 30 години“, обърна се към аудиторията Александър Йорданов. Според него хората, които отиват в Европейския парламент, трябва да притежават опит и професионализъм, а депутатите на ГЕРБ вече са направили много за това България да има силен глас в Европа.  „Никой не може да оспори техния опит и авторитет“, категоричен бе представителят на СДС в листата. Той припомни, че Андрей Новаков, макар и само един мандат евродепутат от ГЕРБ-ЕНП, успя да договори 4 млрд. лева повече за България за следващата финансова рамка.  При срещата си с членове и симпатизанти, кандидатите за евродепутати подчертаха значимостта на изборите за стабилността на страната. БСП използва изборите за други цели, не европейски. Тя иска да създаде хаос в държавата и просто да яхне властта. Колкото пъти БСП е била на власт, толкова пъти България е катастрофирала, допълниха още Андрей Новаков и Александър Йорданов.  В срещата в Ямбол участваха още народният представител от ГЕРБ д-р Юлиян Папашимов, председателят на СДС Румен Христов, местният лидер на сините Павел Додов, кметове и общински съветници от областта и много граждани. При посещението си в Ямбол те разгледаха и Интерактивния музей на открито „Европа в Ямбол“, посветен на Европейския съюз и предстоящите избори за Европейски парламент.  ", "date": "2019.05.17", "title": "Андрей Новаков в Ямбол: Колкото пъти БСП е била на власт, толкова пъти България е катастрофирала "}
{"url": "http://epicenter.bg/article/Valeri-Zhablyanov-kam-pernichani--Glasuvayte-s--18--za-da-ima-spravedlivost-i-da-preodoleem-neravenstva/183210/2/0", "text": "„Българските граждани трябва да знаят, че гласуват за членове на Европейския парламент, които не само да представят България в Брюксел, но и за хора, които да помогнат на страната ни да преодолее изоставането от другите страни в ЕС“. Това заяви кандидатът за евродепутат от „БСП за България“ Валери Жаблянов на среща с жители на пернишкия кв. Изток .   Той добави, че смяната на политиката в ЕС е необходима и тя може да се постигне само от социалистите. По думите му е нужно, с помощта на групата на БСП в европарламента, да се запази финансирането за малките държави, да се разшири финансирането по земеделските и инфраструктурните програми. „Най-големият проблем в България остават ниските доходи и липсата на работа в много райони на страната. Затова е нужно и да се даде възможност за инвестиции в реалната икономика“, категоричен бе Жаблянов. Социалистът заяви още, че  новият ЕП трябва да води политика за преодоляване на неравенствата.   „За да има шанс за това и добър изход за България, е нужно да гласуваме с №18 за \"БСП за България\", призова Жаблянов. Социалистът коментира още, че социална Европа е възможна, но с обновена Европейска комисия, доминирана от социалистите, защото откакто страната ни е член на ЕС, комисията е винаги дясна и резултатите са ясни.    Валери Жаблянов каза още, че България вече  12 години е член на ЕС, а това е достатъчно време, за да направим равносметка- какво сме постигнали и какво не сме успели. „Трябва да имаме стратегия за догонващо развитие, защото при този ръст на икономиката на страната ни, няма как да не се създават различия с развитите европейски икономики“, категоричен бе социалистът.   Той добави, че при сегашната разлика е логично българите да търсят по-високи заплати и по-добри условия на труд в Западна Европа. „Заради това се обезлюдяват цели райони на България. Без развитие на производството и достойно заплащане, хората ще продължават да напускат родните си места“, каза още Жаблянов.   Кандидатът за евродепутат от БСП отбеляза, че българското правителство смята, че няма нужда да се занимава със жизненото равнище на хората.  Той заяви още, че  ако не се смени политиката на правителството и ЕК, положението няма да се промени. „Между това- кой управлява ЕК и какво е правителството в София- има пряка връзка.   Ако 10 години дясната комисия не подкрепяше действията на ГЕРБ безкритично, България нямаше да достигне до това равнище и  тази липса на перспектива“, обясни Валери Жаблянов. Той бе категоричен, че няма друга партия в България, освен БСП, която може да сложи край на тази безконтролна власт, която е обхванала всички структури в държавата, а всички очакват промяната.   След срещата с жителите на Перник Валери Жаблянов и народният представител от ПГ на „БСП за България“ Станислав Владимиров връчиха благодарствени грамоти на ветерани на партията. ", "date": "2019.05.17", "title": "Валери Жаблянов към перничани: Гласувайте с №18, за да има справедливост и да преодолеем неравенства"}
{"url": "http://epicenter.bg/article/Denitsa-Zlateva--Horata-imat-nuzhda-da-se-chuvstvat-sigurni-i-BSP-shte-raboti-da-namali-neravenstvata/183212/2/0", "text": "\"Хората имат нужда да се чувстват сигурни. Нашата главна цел е да намалим неравенствата в Европа и в България. БСП ще се бори за това\", каза Деница Златева, заместник-председател на НС на БСП и кандидат за евродепутат от листата на \"БСП за България\", на срещи с жителите на селата Горна Василица и Костенец, както и в град Костенец.   Златева подчерта, че обикновеният човек трябва да се превърне в център на политиките на Европейския съюз. По думите ѝ основен приоритет на бъдещите евродепутати от левицата трябва да бъде връщането на социална Европа.   \"Време е за справедливо разпределение на европейските средства измежду всички региони в България. Крайно време е да спрем да делим общините на малки и големи и малките да страдат за сметка на големите\", каза още Златева.   Тя призова гражданите към активност на изборите, тъй като това е единственият начин да започне промяната в страната. По думите ѝ успешен резултат на левицата ще даде възможност за предсрочни парламентарни избори и енергия за местния вот през октомври. Златева посочи, че БСП е единствената партия, която се грижи за хората, независимо дали се намират в малките населени места или големите градове.   \"Опонентите ни от ГЕРБ не ходят по селата. Те се притесняват от срещите с хората там. Нас не ни е страх от неудобни въпроси\", каза тя. Златева добави, че БСП се е борила и ще се бори за въвеждането на минимален стандарт, справедливи работни заплати, актуализиране на пенсиите и за по-активната социална роля на държавата - особено когато става въпрос за конкретни мерки за борба с безработицата.   В срещите взеха участие Радостин Радев, кмет на община Костенец, Румен Тодоров, заместник-кмет на общината и Мирослав Николов - заместник-председател на Общинския съвет на БСП.", "date": "2019.05.17", "title": "Деница Златева: Хората имат нужда да се чувстват сигурни и БСП ще работи да намали неравенствата"}
{"url": "http://epicenter.bg/article/Stanishev-v-Lovech--Dovolen-sam--che-stimulirahme-horata-da-zagovoryat-poveche-za-evropeyskite-izbori/183213/2/0", "text": "„Радвам се, че след ключовия дебат за Европа с Андрей Ковачев съм именно в област Ловеч. Дебатът свърши добра работа. Беше важно повече хора да чуят и да заговорят за европейския вот и за неговото значение. Тези избори са далечни за хората. Европейските институции като цяло са далечни за гражданите. Желанието ми беше чрез дебата да бъде почувствано, че тези теми ни касаят пряко - нас и нашите интереси.“ Това заяви президентът на ПЕС и кандидат за член на Европейския парламент Сергей Станишев от \"БСП за България\" на среща с граждани в Ловеч.   „Колкото и да са неатрактивни тези избори, те ще задат посоката на развитие и на страната. Ако БСП ги спечели, ще можем да вървим към промяна. Ако искаме нова фаза на политическия процес, трябва да постигнем мобилизация преди и в деня на изборите. Това ще е тест и за местния вот“, подчерта президентът на ПЕС.   „25 години Европейската комисия бе доминирана от ЕНП. Това се материализира с орязване на разходите, затягане на коланите, свиване на социални права. За да има промяна, имаме нужда от силни изборни резултати във всяка страна. Това е важно за БСП, ако искаме да приложим по-високи социални стандарти в грижите за възрастните, за младите, в образованието, в здравеопазването. Ако ЕС е управляван от дясна Комисия, която ще се опитва да проваля опитите на всяко ляво правителство у нас, това няма как да стане.“, допълни президентът на ПЕС.   Запитан за мнение по отношение на санкцииите срещу Русия, лидерът на ПЕС обяви, че е против санкциите по принцип и против тези срещу Русия. Той обърна внимание, че такъв тип реторика, от времето на Студената война, не е печеливша за никого.   „Ние не искаме Европа на нациите или Европа на различни скорости- идеи, които ще ни закрепят в периферията на Съюза.Трябва ни солидарна Европа, в която малките държави имат шанс за развитие. А левицата работи именно в тази посока“, акцентира Станишев по време на дискусия с обществеността в Троян.   На въпрос има ли деление ляво-дясно в ЕС или това се случва по-скоро по остта политици-граждани, Станишев подчерта,че след като хората живеят зле, винаги ще има недоверие и протести спрямо политиката като цяло. Той обърна внимание, че за съжаление, днес, 42 % от българите са на прага на или под бедността.   „За какъв еврооптимизъм можем да говорим тогава“, запита Станишев. Той обърна внимание, че политиката на рестрикции в Европа, а и в България води именно до тези резултати. „Категорично има идеологически разделения в ЕС – макроикономика и баланс като фетиш за десните, за нас – основна ценност е как живеят хората“, заключи лидерът на еврпейската левица.   Бившият кмет на Ловеч Минчо Казанджиев благодари на Станишев за подкрепата му като министър-председател за довършване или изграждане на стратегически обекти на територията на областта, например на депото за твърди отпадаци.", "date": "2019.05.17", "title": "Станишев в Ловеч: Доволен съм, че стимулирахме хората да заговорят повече за европейските избори"}
{"url": "http://epicenter.bg/article/Lilyana-Pavlova-v-Dobrich--Blagodarenie-na-ES-1-5-mlrd--lv--subsidii-doydoha-za-zemedelieto-v-regiona/183214/2/48", "text": "  „За да вървим напред по „магистралата Европа“, трябва да получим силна и мощна подкрепа за 12-тата ни победа на 12-тата година от членството на България в ЕС“. Това заяви по време на основното предизборно събитие на ГЕРБ в Добрич кандидатът за депутат в Европейския парламент от листата на ГЕРБ и СДС Лиляна Павлова, съобщиха от пресцентъра на ГЕРБ.  Във форума участваха народните представители вицеадмирал Пламен Манушев и Даниела Димитрова, общинските ръководители на ГЕРБ от областта, кметът на Шабла Мариян Жечев, председатели на общинските съвети, общински съветници, кметове на населени места, издигнати от ГЕРБ.  „Видях колко много потенциал има в този регион, видях колко много сме инвестирали. За периода от 2007 до 2018 г., благодарение на европейската солидарност в сектора на земеделието тук са предоставени субсидии в размер на 1,5 млрд. лева в подкрепа на развитието на земеделието в този регион. Това е огромна подкрепа, без която нямаше да можем да развием толкова модерно земеделие“, подчерта тя.  „Направихме много, но има и какво още да дадем. Заедно можем да бъдем достойни членове на ЕС. Ще продължим да оказваме пълна подкрепа за развитие на българското селско стопанство, за да бъде модерно, технологично, конкурентоспособно и българските продукти да се продават в целия единен европейски пазар“, увери присъстващите кандидатът за евродепутат.  Втора много важна задача е развитието на регионите, инфраструктурата и благоустрояването на населените места. В региона имаме реализирани много успешни проекти – ремонтирани училища, детски градини, направихме някои от важните пътни артерии. Ще работим за това България да затвърди и получи увеличение на средствата в регионалната политика, за да инвестираме повече във всяко населено място, независимо дали е малко или голямо. Ще направим улици, детски градини, училища, площади, за да може всеки един от вас във всяко населено място да почувства европейската солидарност и подкрепа. Там, където има добра инфраструктура, където има пътища - има и бизнес. Трябва с тази европейска солидарност да успеем да привлечем повече инвестиции, които създават работни места“, каза още Лиляна Павлова.  „Европейските избори са важни, защото българското правителство, което работи за финансовата и икономическата стабилност на страната, но и за това да бъдем сигурна външна граница на ЕС - трябва да получи силна подкрепа за политиките, които провежда“, посочи още Лиляна Павлова.  „Дали България ще продължи да бъде държавата, която всички останали страни-членки не само чуват, но и уважават и следват – зависи от нашия глас на 26 май“, заяви областният координатор на ГЕРБ и народен представител вицеадмирал Пламен Манушев.  Предстоящите избори са много сериозни и жестоки. За да имаме силен и сплотен ЕС - трябва да победим на тези избори, а Европейската народна партия да има доминация в ЕП“, заяви д-р Ганчо Стоянов – председател на Областния съвет на СДС. „Аз се надявам, че 26 май ще бъде добър ден за българската демокрация“, добави още той.  ", "date": "2019.05.17", "title": "Лиляна Павлова в Добрич: Благодарение на ЕС 1,5 млрд. лв. субсидии дойдоха за земеделието в региона"}
{"url": "http://epicenter.bg/article/Ivelina-Vasileva-v-Lovech--Severna-Balgariya-e-prioritet-na-tova-pravitelstvo-/183215/2/48", "text": "  Северна България е приоритет на това правителство. И сме тук с Николай Нанков - човекът, който заедно с премиера Бойко Борисов и с финансовия министър Владислав Горанов има най-значим принос за това. Това каза в Ловеч кандидатът за евродепутат от листата на ГЕРБ и СДС за предстоящия вот на 26 май Ивелина Василева. Тя и колегата й от листата Ева Майдел се срещнаха с членове, симпатизанти и приятели в залата на Драматичен театър, където бе представена листата, съобщиха от пресцентъра на партията.  „За мен е чест да съм отново заедно с хората от Балкана с големи сърца. Целият ми политически и професионален живот е посветен на опазването на околната среда. Работили сме много заедно и имаме добър резултат - пет пречиствателни станции за отпадъчни води, регионално депо за отпадъци в Луковит и Ловеч. Ние, от ГЕРБ, винаги сме работили със съзнанието, че водената от нас политика преобразява населените места. И аз се гордея, че тази вечер съм в един красив европейски град“, каза още Ивелина Василева и напомни, че „БСП винаги когато са управлявали, водят страната до разруха“.  Форумът бе открит от областния координатор Николай Нанков, който заяви: „Правим всичко необходимо за това българите да остават тук, в България. Ние сме европейци. Това е нашата визия вече трети мандат. С премиера Борисов се стараем да създаваме среда за повишаване на стандарта на всички български граждани до средноевропейския – и като доходи, и като качество на живот, като инфраструктура, социални сфери-образование и здравеопазване, стабилност на финансовата система, сигурност. Едва ли в геополитически план в момента има по-сигурна страна от България – по отношение на мигранския натиск например. Убеден съм, че с общи усилия, онези които извеждат своята политическа кампания на клевети, на хулене и негативизъм, с плашенето на българския народ, ще претърпят поредната политическа загуба, а ГЕРБ ще се поздрави с 12-та изборна победа. Всички ние ще постигнем резултата, за който здраво се трудим, ще успеем на 26 май да се преборим и ще се поздравим с поредната убедителна победа над нашите опоненти за бъдещето на България, за нашето общо европейско бъдеще“.  При представянето на листата на ГЕРБ и СДС бе изтъкнат приносът на всеки един от нея. Областният лидер на СДС д-р Георги Митев подчерта: „Убеден съм в добрия резултат, с който ще се поздравим на 27 май, защото хората, които искаме да изпратим в Европарламента, хората в нашата листа - са най-подготвените. Вярвам и съм сигурен, че нашите представители в Европарламента ще спомогнат за успешното разрешаване на проблемите. Общото явяване на ПП ГЕРБ и СДС на тези избори е гаранция за успех. ПП ГЕРБ и СДС проявиха здрав разум и показаха пътя, по който трябва да се върви. А нашите представители ще работят така, че да се чувстваме горди, че сме българи“.  „Ние сме един екип, който вече 5 години на местно, национално и на европейско ниво отстоява българския интерес. Водим се от това, което гражданите на Ловеч и региона ни казват – независимо колко е малко населеното място и проблемът, който трябва да се разреши. Имаме своите резултати и знаем и вярваме, че можем много повече от нашите опоненти. Искаме една Европа, един ЕП, където нашите хора не говорят против нашата страна от трибуната на ЕП, не искат санкции за България. Вашият избор е важен - нека там да отидат хора, които имат доказан опит, знаят и могат и години наред са правили така вашият интерес да бъде защитен“, посочи на свой ред номер 4 в листата на ГЕРБ и СДС Ева Майдел.  Събитието, на което присъстваха и народните представители Иван Миховски и Калин Василев, както и всички общински ръководители на ГЕРБ от областта, завърши с категоричното - в листата на ПП ГЕРБ и СДС няма обвиняеми за пране на пари в особено големи размери, няма хора, източвали банки и фалирали държавата ни. В листата на ГЕРБ и СДС няма хора, участвали в разграбването на България, няма недостойни и непочтени хора, чието родословно дърво да е свързано с най-мракобесните за България времена, оставили ни смразяващите спомени за лагерите Слънчев бряг и Белене, за Държавна сигурност с всичките й поделения! И хората знаят това, затова ние ще победим с номер 12 в бюлетината и заслужено ще спечелим 12-та победа за ГЕРБ!   ", "date": "2019.05.17", "title": "Ивелина Василева в Ловеч: Северна България е приоритет на това правителство "}
{"url": "http://epicenter.bg/article/Ivan-Krastev--Shte-rabotim-za-poveche-rabotni-mesta-i-povishavane-na-zhizneniya-standart/183216/2/0", "text": "„Визия за Европа\" е документ, който поставя точната диагноза за произхода на кризите, които разтърсват ЕС през последното десетилетие”. Това заяви кандидатът за евродепутат от „БСП за България” Иван Кръстев по БНТ. По думите му задълбочаващите се социално-икономически и териториални неравенства  създават разделение по различни въпроси, подхранват национализма и противопоставянето между отделните държави.   „Затова настояваме за Европейски съюз, който се обръща към целите и задачите, поставени в договорите за основаването на Съюза – солидарността, споделянето на отговорности и създаването на рамка, насочена към хората и техните ежедневни цели”, каза още Кръстев.  Той подчерта, че в сегашния модел богатите стават по-богати, а бедните – по-бедните.   „Ще работим за повече работни места, повишаване на жизнения стандарт и възстановяване на европейския социален модел. Сами в Европейския парламент не бихме имали същата тежест, ако с нас не са всички представители на целия ляв спектър”, каза кандидатът. Той изрази надежда, че резултатът на социалистите в Европа ще бъде по-висок от това, което посочват социологическите проучвания. „С победата на 26 май ще допринесем за по-силна и по-добре представена левица в Европа”, категоричен бе социалистът.   Той подчерта, че европейските средства за развитие на най-изостаналите ни региони не се използват ефективно, а там, където се насочват – проличават  корупционни практики. По думите му същата е ситуацията с кохезионния фонд, който инвестира в тежка инфраструктура.   Кандидатът за евродепутат обърна внимание, че през последните години в България има пълен провал в политиката за привличане на инвестиции в реалната икономика. „Години наред най-големият инвеститор са българите зад граница, които изпращат пари за потребление”, каза Кръстев. Той изрази мнение, че е нужна е политика за чужди инвестиции, с която инвеститорите да се чувстват достатъчно добре в страната ни.   „Нужна е политика, която е свързана с ясен правов ред, върховенство на закона и справедливост. Затова девизът ни в кампанията е „Справедливост сега”, заключи Кръстев.", "date": "2019.05.17", "title": "Иван Кръстев: Ще работим за повече работни места и повишаване на жизнения стандарт"}
{"url": "http://epicenter.bg/article/Prof--Mariela-Modeva--Ako-se-postavya-aktsent-varhu-kulturata--uspehite-shte-badat-mnogo-poveche/183217/2/0", "text": "„Моя кауза е подкрепата на „Културния чек” в Европа. Той дава достъп на младия европеец до култура и културно съдържание, а културата създава мостове на толерантност и диалог. Затова считам, че е важно да се поставя акцент върху културата”. Това заяви кандидатът за евродепутат от „БСП за България” Мариела Модева по радио „Фокус”.   По думите ѝ трябва да приемаме средствата за култура като инвестиция, а не като разход. Тя обърна внимание на програмата „Творческа Европа” и каза, че левицата ще настоява след 2020 година да се увеличи нейният бюджет.   „Добре е хората, които идват в Европа, бягайки от военни конфликти, да бъдат интегрирани в европейската среда – важно е те да уважават европейските ценности, без да бъдат анулирани собствените им културни различия”, каза още професор Модева. По думите ѝ Европа има възможност да съхрани своето разннообразие през културно изразяване. „Културата трябва да присъства във всички европейски програми. Тя трябва да бъде извеждана като приоритет, защото е предпоставка за по-образовано общество. Тогава няма да ги има споровете - дали да имаме повече Европа, или Европа на нациите”, изрази мнение Модева. По мнението ѝ културата често остава в периферията, а това е една от причините да няма добър диалог в Европа.   „Ако се поставя акцент върху културата и тя бъде превърната във важен фактор в рамките на ЕС, успехите ще бъдат много повече”, коментира кандидатът за евродепутат.   „Вниманието на институциите и обществото трябва да бъде насочено към съхраняване на нашето културно наследство. Ако едно общество няма отношение към културното си наследство, няма как да се справят само институциите”, заключи Модева. ", "date": "2019.05.17", "title": "Проф. Мариела Модева: Ако се поставя акцент върху културата, успехите ще бъдат много повече"}
{"url": "http://epicenter.bg/article/Andrey-Kovachev-v-Pernik--Oshte-mnogo-investitsii-shte-ima-u-nas--neka-ne-pravim-eksperimenti-na-izborite/183218/2/48", "text": "  Гръбнакът на едно общество е икономиката. Ако нямаме конкурентоспособност и инвестиции, няма как с резолюция да се вдигнат доходите и да имаме социални придобивки. Това се случва само когато имаме растеж. Днес това е факт. В България има инвестиции. Само в последните няколко месеца се разкриха хиляди нови работни места. Още много инвестиции ще има в България, нека не правим експерименти на изборите, за да не ги спрем. Това заяви вторият в листата на ГЕРБ и СДС Андрей Ковачев по време на основното предизборно събитие в Перник, съобщиха от пресцентъра на ГЕРБ.  Част от листата пред пернишката публика представи областният координатор на политическата сила в Перник д-р Вяра Церовска. На събитието присъстваха кандидатите за евродепутати Асим Адемов и Илия Лазаров, народните представители Красимир Велчев и д-р Александър Александров, председателят на Жени ГЕРБ Ирена Соколова, председателите на областната и общинската структури на СДС Юлиан Ситарски и д-р Адриан Симеонов, общинските ръководители на политическата сила в област Перник.  Андрей Ковачев беше категоричен, че Европейска и демократична България трябва да бъде защитена.  „Развитието на страната ни не трябва да бъде спирано. Не трябва да смятаме за даденост свободата и демокрацията. Демократичните завоевания много лесно могат да бъдат загубени и да се върнем назад, ако се подведем от заобикалящия ни популизъм и фалшиви новини и ако нямаме критично мислене. Ние сме призвани да представяме фактите такива, каквито са. А те са, че получаваме 4 пъти повече от Европейския съюз, отколкото това което внасяме като вноска. ЕС ни помага да наваксаме изоставането. Тръгнахме от много ниско. Убеден съм, че ще продължаваме да вървим в посоката, която започнахме. Най-важното е да върнем младите хора, които да търсят своето развитие, да създадат семейство тук“, подчерта на Андрей Ковачев и отново напомни, че е изключително важно показването на добавената стойност на членството на България в ЕС, а именно това, което се е постигнало с евросредствата и какво ще се постигне занапред.  „Европа ни предоставя всички условия за един добър живот, за това да наваксаме изоставането, но да бъдем наистина равни с другите европейски народи зависи от нашите собствени усилия“, отбеляза Андрей Ковачев.  „Важно е да се борим за европейските ценности, за демокрацията. Управлението на ГЕРБ е пример за толерантност, за равнопоставеност между общините, за подкрепа към всички български граждани и за отговорно отношение“, подчерта кандидатът за член на ЕП Асим Адемов. Той беше категоричен, че единствено правителството на Бойко Борисов е оценило важността на качественото образование като най-стабилната, най-сериозна инвестиция, която гарантира добавена стойност.  „Никога българското образование не е получавало толкова много средства, колкото при ГЕРБ. Увеличават се възнагражденията на учителите, модернизират се сгради, обновява се училищното оборудване, изграждат се спортни площадки и нови кабинети“, посочи Асим Адемов. Той изрази своята благодарност към партия ГЕРБ, която му е дала възможност да бъде част от най-силния и сплотен екип в Европейския парламент.  „Горд съм, защото представихме достойно България в ЕС. В нито едно заседание и с нито гласуване, не накарахме България да се срамува, бранейки българските интереси компетентно и без отстъпка от ползите за страната ни. Вярвам, че с постигнатите резултатите, имаме основание да застанем пред вас и да поискаме вашата подкрепа с номер 12 в бюлетината“, каза още Асим Адемов.  „Искам категорично да заявя от името на СДС, че ние взехме осъзнато решение да подкрепим политическа партия ГЕРБ, защото нямаме никакви различия по отношение на европейската и външната политика с правителството на г-н Борисов. Това правителство проведе едно изключително подготвено председателство, не само в организационно, а и политически. Постави една от ключовите теми за България в сферата на външната политика, а именно интеграцията на Западните Балкани. Това означава да няма граница след време и нашите сънародници, които живеят от другата страна на границата да имат възможността ежедневно да идват и да си отиват“ ,заяви кандидатът за евродепутат Илия Лазаров. Той подчерта, че европейският път е единственият възможен вариант за развитие на България, защото колкото пъти БСП идва на власт, винаги следва трагедия за страната ни.  По време на централното събитие в област Перник бяха представени реализираните проекти, благодарение на европейското финансиране.  „Европейската солидарност ни даде правото и самочувствието да се чувстваме равни и да имаме възможността да се борим за това да имаме еднакви стандарти с държавите, които за нас бяха само една картинка. Правителството, начело с нашия премиер Бойко Борисов, утвърди авторитета на България и заговори за онова, което ние всички мечтаем – да бъдат с нас нашите съседни държави“, заяви областният координатор на ГЕРБ-Перник Вяра Церовска и отбеляза, че днес е времето, в което всеки един от нас да бъде категоричен и да си даде сметка колко важен е неговия глас.  „България трябва да каже категорично да на ГЕРБ и Европейската народна партия, тези които дадоха най-голямо самочувствие на България“, заключи председателят на ГЕРБ в Перник.  ", "date": "2019.05.17", "title": "Андрей Ковачев в Перник: Още много инвестиции ще има у нас, нека не правим експерименти на изборите"}
{"url": "http://epicenter.bg/article/Ivo-Hristov--Nova-politicheska-situatsiya-shte-ima-samo-ako-BSP-pobedi-na-izborite/183220/2/0", "text": "„Изборите на 26 май са историческият ни шанс да започнем спасяването на България – всички заедно можем да го направим, млади или стари, хора, привързани към страната ни\". Това заяви кандидатът за евродепутат от листата на „БСП за България” Иво Христов в препълнената зала на Художествената галерия във Велинград.   По думите му предстоящите избори имат два залога - единият е европейският и всички имаме интерес да съхраним Европейския съюз, защото той осигурява мир и стабилност в Европа. Той подчерта, че вторият залог е да съхраним българската демокрация.   „Ние я имаме за даденост, могат да ни лъжат и ограбват всеки ден и да ни убеждават, че всичко е наред, но никой не протестира. Всички медии гърмяха за „Апартаментгейт”, но никой не излезе да потърси отговорност. В същото време французите още не са се прибрали от площадите”, обърна внимание Иво Христов.   \"Истината е, че едни общини получават много средства, а други са дискриминирани. 2 милиона българи живеят извън границите на България, защото бяха изгонени. Длъжни сме да направим този последен опит да спасим страната ни”, категоричен бе кандидатът за евродепутат. Според него надежда има и мобилизираният вот може да попречи на манипулациите.   \"Нова ситуация в България ще има само, ако БСП победи на изборите на 26 май\", заключи Иво Христов.   Той участва и в честванията на 143-та годишнина от Априлската епопея в Батак, където бяха поднесени венци и цветя в храм „Св. Неделя” и бе проведена тържествена заря-проверка.", "date": "2019.05.17", "title": "Иво Христов: Нова политическа ситуация ще има само, ако БСП победи на изборите"}
{"url": "http://epicenter.bg/article/Mladen-Shishkov-se-sreshtna-s-chlenove-i-simpatizanti-na-GERB-v-obshtina-Brezovo-/183221/2/48", "text": "  Кандидатът за евродепутат от листата на ГЕРБ и СДС Младен Шишков се срещна с членове и симпатизнати на ГЕРБ в Брезово. На срещата присъстваха областният координатор на ГЕРБ – Пловдив област Георги Мараджиев, административният секретар и кмет на Раковски Павел Гуджеров, кметът на Брезово Стоян Минчев, общинският ръководител на ГЕРБ-Брезово Нели Минчева.  „Мога да кажа, че обиколихме Пловдив област и съм обнадежден. При срещите с хора виждам техните ведри лица, излъчващи желание за победа. И това ми дава надежда, че ние не сме се поддали на фалшивите новини и компроматите от страна на БСП, а смело гледаме в бъдещето. Защо ГЕРБ направи много и има с какво да се похвали. Увеличихме заплатите на учителите, защото за нас образованието е приоритет, увеличихме заплатите в обществения сектор, направихме пакет от социални закони, промени в здравеопазването, предприехме мерки за намаляване на административната тежест, санирани са хиляди жилищни сгради, училища и детски градини, направени са километри нови водопроводи. Ето за това трябва да имаме самочувствие и да излезем с гордо вдигнати глави да гласуваме на 26 май, с номер 12 в бюлетината. По-добро икономическо развитие, по-бързо настигане на западния жизнен стандарт, по-ефективно работещи институции - това е нашата цел и постигането й минава през убедителната победа на ГЕРБ на евроизборите“. С тези думи се обърна към присъстващите Младен Шишков.  „Нашата листа е най-добрата и е съставена от хора, които притежават и опит, и експертиза и няма съмнение, че ще бъдем победители на 26 май, ако отново ни гласувате вашето доверие. Младен е нашият кандидат, човекът от народа, както сам се определя и за Пловдив област е чест, че той намери място в листата на ГЕРБ и СДС за членове на Европейския парламент, каза Павел Гуджеров.  „Повярвайте на думите на Павел Гуджеров и ни дайте шанс, като дадете своя глас за ГЕРБ. Говорете с вашите близки и познати и ги убедете, че си заслужава да излязат на 26 май и да гласуват, призова присъстващите и областният координатор Георги Мараджиев. По думите му за да продължат започнатите промени, за стабилна и сигурна България и за това следващото управление в Европа да бъде дясно-центристко е важно ГЕРБ да е победител на тези евроизбори.  ", "date": "2019.05.17", "title": "Младен Шишков се срещна с членове и симпатизанти на ГЕРБ в община Брезово "}
{"url": "http://epicenter.bg/article/Denitsa-Sacheva--Strategiya-za-otnemane-na-detsa-nyama-i-nyama-da-ima-/183222/2/0", "text": "Стратегия за отнемане на деца няма и няма да има. Тя не се пише за промени в семейството, а в системите на здравеопазването, социалната политика, образованието и правосъдието. Това заяви зам.-министърът на образованието и науката Деница Сачева в социалните мрежи във връзка общественото напрежение около подготвяната Национална стратегия за детето, съобщава \"Монитор\".  Стратегия за отнемане на деца няма и няма да има. Няма конспирации, няма понятие „ювенална юстиция“, няма държавна търговия с органи. Стратегията не е разработена с чуждо финансиране и прочее. Моля горещо, родителите да не вярват на такива дезинформации.  Не е вярно, че в документа не се споменават думите „родител“ и „семейство“. Родител се споменава 75 пъти. Семейство или семейства - 57 пъти.  Предишната Стратегия действаше в периода 2008 - 2018 г. и съгласно Закона за закрила на детето трябваше да има нов документ за следващия период. Той е нужен, за да се планират промени в системите на здравеопазването, социалната политика, образованието и правосъдието, така че да се подкрепят децата, а не да се разрушават семействата. Стратегията се пише за промени в системите, а не за промени в семействата.  Стратегията е спряна, не защото е опасна, а защото по нея няма обществен консенсус. Благосъстоянието на децата е обща кауза на всички и по тази тема не трябва да има разломи, а непрекъснат диалог.  Държавата трябва да подкрепя семействата, но и да осигури защита на децата, които не се раждат с късмета да имат отговорни родители.  Правата на детето трябва да бъдат защитени. Какво празнуваме всички на 1 юни, ако не признаваме, че детето има права?  Никой не застрашава жените и мъжете, които отглеждат децата си с любов, внимание и отговорност.  Но сред нас живеят и деца, чиито биографии звучат така: Атанас - 9 годишен, родители скитници, с 4 братя и сестри. Пенко и Данко - живеят в мазе, без тоалетна и вода, Златко - баща неизвестен, майка починала, Чавдар - 5 клас, 7 дела за кражби и грабеж, Радко - изоставен от майка си на 8г., баща починал. Осиновен и разсиновен.  Чия грижа са тези деца? И имаме ли право да ги изостави и държавата?  Да се насажда недоверие към всички, които работят с хора, е пагубно за обществото. Не можем да рушим авторитета на лекари, учители, социални работници. Ако има недоверие, трябва да подобряваме системите, капацитета на работещите в тях, условията им на труд, но не и да ги сатанизираме. Това ще ни унищожи държавата, а не несъществуващите чудовища и чуждите влияния.  За съжаление, във всяка предизборна кампания се намират хора, които използват злоупотребата със страх, за да черпят политически дивиденти. Правителството чува ирационалните страхове и притеснения на хората и реагира с разбиране, но няма да прояви разбиране към целенасочени и организирани акции за дезинформация, целящи единствено ескалация на напрежение.  Необходим е разговор за това, какво да направим за децата и семействата в следващите 10 години, за да имаме просперитет и благосъстояние. Но, разговор, основан на разумни аргументи. Искаме да пазим семейството и децата, но съхранението става с разум. Прекалената емоция разрушава.  ", "date": "2019.05.17", "title": "Деница Сачева: Стратегия за отнемане на деца няма и няма да има "}
{"url": "http://epicenter.bg/article/Stolichna-obshtina-s-utochnenie--Nyama-da-se-mahat-vsichki-klimatitsi-ot-fasadite-na-sgradite/183226/2/0", "text": "Столична община предлага за обсъждане стандарт, който да определя местата на климатиците на сградите в различните зони на града. Прелага се премахване на климатиците единствето от сгради - паметници на културата. Това съобщиха от Столична община по повод на вчерашното изявление на главния архитект на София Здравко Здравков, от което стана ясно, че всички външни тела на климатици, поставени по фасадите на сградите, ще трябва да бъдат премахнати.  УТОЧНЕНИЕ  ВЪВ ВРЪЗКА С ПРЕДСТАВЯНЕ НА ПРОЕКТА НА НАРЕДБАТА ЗА ГРАДСКАТА СРЕДА  Направление “Архитектура и градоустройство” на Столична община предлага за обсъждане стандарт, който да определя местата на климатиците на сградите в различните зони на града.  Местата на монтажа им и поставянето на специални решетки пред тях имат за цел да уеднаквят визията на фасадите. Предлага се премахване на климатиците единствено от сгради-паметници на културата.  Системата от стандарти ще обхване различни елементи на градския дизаин на сгради, улици, пешеходни и зелени пространства. При инвестиционни проекти и проекти за ремонти ще бъдат предписвани още и цветови гами за фасадите, тип фасадно осветление, вид на тентите, местата за реклама, както и видове настилки, стълбове, пейки, кошчета и т.н.  Системата от стандарти за елементи на градския дизайн ще се въвежда поетапно като част от Наредбата за градската среда, която е публикувана на сайта на НАГ за обществено обсъждане.  Като пилотен проект до момента са изработени стандарти за фасадите по ул. “Граф Игнатиев”, ул. “Шести септември” и ул. “Шишман”, които ще бъдат обсъдени с гражданите.  ", "date": "2019.05.17", "title": "Столична община с уточнение: Няма да се махат всички климатици от фасадите на сградите"}
{"url": "http://epicenter.bg/article/Mozhe-li-glavniyat-sekretar-na-Komisiyata-po-hazarta-da-ima-problemi-zaradi-ofshorki--/183227/2/0", "text": " Този въпрос става особено актуален предвид информацията, че НАП се е захванала усилено да проверява за офшорни сметки политици, държавни чиновници и половинките им.   Въпросът излиза на дневен ред заради   Връзките са две – първата е в „Новахим“ ЕООД, която по описание в Търговския регистър се занимава основно с търговия с химически продукти.   През 2011 година Анелия Попова, която е вписана с моминското си име Чанкова, продава дружествен дял в „Новахим“ на офшорката. През 2013 година си го връща. В Търговския регистър обаче е вписан запор по „Новахим“ в полза на ОББ.   Втората връзка е „Новатех Инжинеринг“ ЕООД, която е в ликвидация. Търговската дейност на компанията – основно производство и продажба на машини, е прекратена през миналата година, но преди това отново има движение на дружествен дял като това в „Новахим“. През 2011 година Анелия Чанкова прехвърля такъв дял на „Горман Сървисиз“, а през 2013 година си го връща.   В крайна сметка, дават ли всички тези прехвърляния основание да се търсят някакви опити за укриване на доходи? Въпрос, на който подопечната на финансовия министър Владислав Горанов НАП може би ще даде скоро отговор.   Интересен факт за Попов е, че той беше и временен председател на ДКХ, но само за половин месец и след това беше върнат на стария си пост като главен секретар.   Въпросите, този пък към финансовия министър, отново са защо не му е гласувано доверие да поеме поста за постоянно, а е бил начело за толкова кратък срок и ако има причина за нежеланието на Горанов да му даде път за развитие, каква е тя?     Попов е главен секретар на ДКХ и по времето на предишния председател Огнемир Митев, а през 2015 година беше проведен конкурс за финансиране на проекти за превенция на хазартната зависимост. Средствата, предназначени за тази кауза, бяха на стойност 2 000 000 лв. Първоначално бяха одобрени седем проекта, които почти изчерпваха бюджета. Впоследствие обаче, заради медийни публикации, че част от ръководството на ДКХ, в това число и Попов, има връзка с новосъздадени специално за целта неправителствени организации, не довърши процедурата за четири от проектите на обща стойност над 1 000 000 лв. Финансиране получиха само три НПО-та - фондация „Проджекта“, сдружение „Алтруист“ и фондация „Отговорна игра“, на обща стойност над 450 000 лв.    ", "date": "2019.05.17", "title": "Може ли главният секретар на Комисията по хазарта да има проблеми заради офшорки?  "}
{"url": "http://epicenter.bg/article/Tsvetan-Tsvetanov--Moderniziranite-gradove-i-sela-dalzhat-svoya-oblik-na-stabilnostta-na-darzhavata-/183189/2/0", "text": "  Срещите ни по места са важни, за да бъдат информирани хората за значимостта на евровота, както и за постигнатите резултати от нашата работа. Това заявих днес на среща с областното ръководство и общинските ръководители на ГЕРБ в област Добрич, написа на страницата си във Фейсбук председателят на предизборния щаб на ГЕРБ и зам.-председател на партията Цветан Цветанов.  \"Подчертах, че ние, от ГЕРБ, водим позитивна предизборна кампания, която главно е насочена към представянето на конкретните резултати и ползи за хората от работата на местната власт, правителството и евродепутите ни. Уточних, че модернизираните градове и села в цялата страна дължат своя европейски облик преди всичко на стабилността в държавата.   Вследствие именно на нея успяваме да усвояваме отлично евросредствата. Контрабандата има рекордно ниски нива, а добрата работа на приходните агенции генерира допълнителен ресурс, който впоследствие се разпределя за българските населени места.   В резултат на проведените през последните седмици срещи – структурата на ГЕРБ в Каварна има нови заявления за членство, изтъкна общинският ръководител на ГЕРБ-Каварна Йордан Стоянов. На свой ред членовете на областното ръководство подчертаха, че най-важни са срещите \"лице в лице\".", "date": "2019.05.17", "title": "Цветан Цветанов: Модернизираните градове и села дължат своя облик на стабилността на държавата "}
{"url": "http://epicenter.bg/article/Premierat-Boyko-Borisov-inspektira-stroezha-na-AM--quot-Hemus-quot--dnes/183190/2/0", "text": "Премиерът Бойко Борисов се пусна на живо как кара автомобил, докато инспектира строителството на новата отсечка на АМ \"Хемус\".   По думите на министър-председатеря до август месец ще бъде свършена работата. Премиерът шофира Тойота, докато някои от неговите спътници снима с телефон. На кадрите се виждат огромните машини, които действат по изграждане на аутобана.   \"Път през скалата, а после като отива в някое студио и кажат: Стига с тия магистрали, дайте да си говорим за фугите на Граф Игнатиев\", коментира премиерът. Той обясни на спътниците си, че вече са достигнали до Боаза.     \"Вижте сега колко много хора се трудят. Тук се насипва, а там се рушат скали. С тази отсечка разстоянието, което сега се взима за 30 минути, ще се изминава за 2. Приятно е така, планина, ливади и гледаш как се ражда и пораства магистралата, а в същото време държавният дълг намалява\", бяха част от коментарите на Борисов, излъчени на живо в личния му профил във фейсбук.   Заедно с премиера е и зам.-министърът на регионалното развитие Николай Нанков.   През април Борисов направи символична първа копка на новия етап от трасето - 134-километровия участък между Боаза и пътя Велико Търново - Русе. Отсечката трябва да бъде завършена през 2023 година. За изграждането ѝ държавата отдели 1 120 000 000 лева.  Очакванията на кабинета са автомагистралата през Северна България да бъде окончателно готова през 2024 г., а пускането ѝ в експлоатация да увеличи брутния вътрешен продукт на страната с поне 10%.   „Всичките тези пари, които се влагат в строителството на АМ „Хемус”, трябва да се изплащат. Тол системата е справедлива и никой от превозвачите не е против нея. Ще я направим така, че тежкият трафик, който най-много износва пътищата, да си плаща за тях.“, написа премиерът във Фейсбук.    Бойко Борисов инспектира пътя Ловеч-Плевен, предаде Радио „Фокус“. Във видео, разпространено във „Фейсбук“ профила на министър-председателя Борисов коментира, че след обходния път на Ловеч, ще трябва да бъде направен обход и на Плевен.   „Да, като стигне АМ „Хемус“ до тук в края на следващата година, ще задръстим Плевен с 2000 ТИР-а сигурно. Така че започнахме с идейния проект за обход на Плевен. А обходът на Ловеч е европейски проект, финансиран по ОП „Региони в растеж“.13 млн. лв., 8 мостови съоръжения, тунел над 500 м, пълна реконструкция на съоръжението, тунелът не е ремонтиран 45 години“, обяснява зам.-министърът на регионалното развитие и благоустройството Николай Нанков.   Той отбелязва, че пътят Ловеч- Плевен е громен потенциал за икономиката и посочва, че много общински и държавни терени с готови ПУП-ове само чакат инвеститори. „В края на юни е срокът, те ще са готови в началото на юни по график. Това остана единствената част от Плевен до Беклемето, което не е ремонтирана“, добавя той.   Вицепремиерът Томислав Дончев коментира, че при естакадата на моста при Габрово остават да се направят две връзки по 10-15 метра. „Останалото е нагоре в Балкана вече. До юни-юли трябва да са окончателно готови“, отбелязва той.      ", "date": "2019.05.17", "title": "Борисов инспектира строежа на АМ \"Хемус\"  (Видео)"}
{"url": "http://epicenter.bg/article/Zapochna-transportiraneto-na-byuletinite-za-evropeyskite-izbori/183194/2/0", "text": "Започна транспортирането на бюлетините за европейските избори, предаде Агенция „Фокус“.   Отпечатани са около 7,7 милиона бюлетини. В днешния ден предстои транспортирането на бюлетини и изборни книжа за 12 избирателни района, сред които Варна, Бургас, Стара Загора, Ямбол, Сливен, Кърджали и Смолян. През следващите дни те ще бъдат доставени и в останалите части от страната. Макар, че камионите ще бъдат конвоирани, не се предвиждат промени в организацията на движение по маршрутите им.   По време на самото транспортиране няма да се извършват проверки от страна на ЦИК. Такива ще има само в процеса на предаването на районните избирателни комисии при отпътуване на каминионите.   Бюлетините за чужбина са предадени още в неделя на Министерството на външните работи, което има задължението да ги достави в избирателните секции. Бюлетините за България тръгват от днес и ще се развозват до 21 май.", "date": "2019.05.17", "title": "Първите бюлетини за евроизборите тръгнаха към избирателните комисии"}
{"url": "http://epicenter.bg/article/Emil-Radev--Postignahme-palen-obrat-v-pozitsiyata-na-evroinstitutsiite-za-dvoynite-standarti-za-hranite/183206/2/48", "text": "  В началото на изминалия мандат в Европарламента дори не се признаваше за наличието на двойни стандарти при храните, а днес е в ход първата европейска програма в отговор на разликите в качеството на продуктите в Източна и Западна Европа. Постигнахме пълен обрат в позицията на европейските институции, изтъкна кандидатът за евродепутат от листата на ГЕРБ и СДС Емил Радев при посещението си в село Благово, община Монтана, съобщиха от пресцентъра на партията.  Той запозна местните жители с инициираната от него и колегата му Андрей Новаков пилотна програма срещу двойните стандарти при храните и напитките, която ще позволи да се правят повече изследвания за разлики в качеството, да се организират информационни кампании в защита на потребителите и дори да се завеждат колективни искове срещу нелоялните търговски практики на производителите. „Битката, която поведохме в ЕП, е в името на здравето на 100 млн. граждани в Източна Европа”, категоричен бе Радев.  Той изтъкна, че в интерес на над 600 000 българи, изпаднали в тежки финансови затруднения, от години води битка да се сложи край на „вечните длъжници” у нас: „По мое предложение в нова евродиректива за несъстоятелността влезе текст, с който се препоръчва на държавите-членки в най-кратки срокове да започнат да прилагат разпоредбите за опрощаване на дългове не само по отношение на предприемачите, но и на физическите лица – потребители. Не успях да постигна тази промяна в националния парламент, но проправих път за нея в Европарламента. Крайно време е да оставим в миналото тази порочна практика, в резултат на която дълговете у нас могат да „надживеят” длъжниците и да трупат лихви за техните неследници”.  „Доказателство, че работим в интерес на гражданите, е и новото европейско законодателство, с което премахнахме апостила и легализацията за официални документи за гражданско състояние като акт за раждане, за смърт, за брак, удостоверение за местопребиваване и др. Ще настоявам част от регламента да бъдат и дипломите, удостоверенията за професионална квалификация, документите, свързани с правния статут и представителството на дружествата. С тази промяна, по която активно работих през изминалия мандат, спестихме много ходене по институциите и до 100 евро на документ за обикновените граждани”, информира Радев.  Той изтъкна, че очакваните през новия програмен период 4 млрд. лв. повече за страната ни ще допринесат за осигуряването на повече средства за инфраструктура и развитие на населените места. „Чрез европейските програми се подпомагат бедните региони да наваксат изоставането, като подобрят средата на живот и привлекат инвестиции”, акцентира Радев. Зам.-кметът на Монтана Станислав Станоев анонсира в присъствието на кмета на селото Лъчезар Асенов, че чрез проект по трансгранична програма в партньорство с Румъния се търси еврофинансиране за създаване на медико-социален център в сградата на някогашната детска градина.  Областният управител Росен Белчев, който също взе участие в срещата, на свой ред обясни, че до месец ще бъде избран изпълнител на ремонта на пътя от с. Боровци до местност Чернила.  „Обновяването на инфраструктурата е важно за бизнеса, тъй както и вложенията за повишаване на конкурентоспособността на предприятията”, заяви Радев пред ръководството и служителите на предприятие за производство на млечни продукти в с. Владимирово, община Бойчиновци.  „Радвам се, че чрез средства от европейските програми и в малките населени места у нас се развиват предприятия, които са разгърнали дейността си не само в Европа, а и извън нашия континент”, каза Емил Радев, след като посети успешна фабрика за мрамор и облицовъчни плочи в Берковица.  „Подкрепата за номер 12 в бюлетината на 26 май е подкрепа както за европейските перспективи на България, така и за стабилността в държавата, от която зависят прогнозируемата среда и добрия инвестиционен климат”, заключи Емил Радев.  ", "date": "2019.05.17", "title": "Емил Радев: Постигнахме пълен обрат в позицията на евроинституциите за двойните стандарти за храните"}
{"url": "http://epicenter.bg/article/Stanishev-v-Pleven--Da-promenim-Balgariya-i-Evropa-i-da-varnem-nadezhdata-na-horata/183229/2/48", "text": "„Няколко дни преди изборите за Европейски парламент, гражданите са изправени пред избора: статуквото или промяна. Ако БСП спечели, ще има аргументи за предсрочни избори. Това е националният залог днес. Колкото по-висока е активността, толкова по-висок е шансът на БСП. Призовавам гражданите, които искат промяна, да излязат и да гласуват, заяви президентът на ПЕС и кандидат за член на Европейския парламент Сергей Станишев пред журналисти в Плевен.     „Основен залог е и какво ще се случи в Европа. Сега имаме шанс за разбиване на дясното статукво. Общият кандидат за президент на Европейската комисия Франс Тимерманс категорично доказа, че има най-сериозна и ясна визия за социални промени на европейско ниво. Дебатът между основните кандидати на различните политически формации демонстрира, че като че ли никой не вярва, че ЕНП може да се грижи за хората. Със силен резултат на изборите имаме възможност за формиране на лявоцентристко прогресивно мнозинство в ЕС“ обяви Станишев на среща с обществеността в гр. Плевен.   Запитан каква е директната полза от гласуването в страни като България, Станишев подчерта, че е  абсолютно погрешно да се мисли, че сме малка държава в ЕС, от която нищо не зависи. „Как да очакваме тогава другите да ни приемат на сериозно, ако сме без самочувствие?“, запита Станишев. „Ние имаме своето влияние в европейски план и затова е важно да гласуваме на тези избори. Показахме, че имаме сили в Европа. Например с моя Доклад по Шенген от края на миналата година, по който намерихме сериозна подкрепа от социалистическото семейство в ЕП за това, че е необходимо България да се присъедини незабавно и с всички граници. Направихме го и с т.н. Пакета „Мобилност“, по който пък със съвместните усилия на евродепутатите от България успяхме година и половина да удържаме приемането на някои скандални текстове в него“, допълни лидерът на ПЕС. По отношение на притеснението от надигащата се вълна на национализъм в Европа, Станишев отбеляза: „Убеден съм, че няма да има националистическо цунами, което да помете Европа. Да, ще има увеличаване на националисти в ЕП, но хората разбират, че националистическите послания за затваряне на границите през 21-ви век са утопия.“   Народният представител от БСП Васил Антонов подчерта, че „Кампанията на ГЕРБ и лично на премиера Борисов в област Плевен е изцяло ПР-ориентирана. Например с възстановяването на Военното училище. През 2009 г. БСП прие решение за това , а с идването  си на власт ГЕРБ го отмени. Впоследствие управляващите пак стартираха дейността си по тази тема. Най-красноречивият пример е с АЕЦ „Белене“ - първо спряно като проект, сега възстановено с говорене. ГЕРБ забави стратегически държавни проекти с 10 години, а сега в кампанията ги възобнови.“ В програмата на Станишев за област Плевен са включени и общоградска среща в град Левски и откриване на клуб на БСП в град Пордим.  ", "date": "2019.05.17", "title": "Станишев в Плевен: Да променим България и Европа и да върнем надеждата на хората"}
{"url": "http://epicenter.bg/article/Stroitelstvoto-na-Okolovrastnoto-ot-Mladost-mozhe-da-startira-do-kraya-na-godinata-/183230/2/0", "text": "Строителството на участъка от Южната дъга на столицата между кв. ”Младост“ до АМ ”Тракия“ би могло да започне до края на годината. Това каза министърът на регионалното развитие Петя Аврамова в отговор на въпрос за разширението на Южната дъга на Околовръстния път на столицата, предаде Канал 3.  По думите й това би могло да се случи, ако няма обжалване и бъдат изпълнени всички необходими процедури.  \"Правителството изпълнява своите намерения. По направлението Софийския околовръстен път и автомагистрала ”Тракия“ ежедневно се образуват километрични опашки, колони от автомобили, които затрудняват движението. С доизграждането на този участък от Южната дъга ще бъде решен не само изложеният проблем, а по този начин ще се осигури едно автомобилно трасе, което да гарантира адекватно обслужване на прилежащите към Софийския околовръстен път урбанизирани територии, промишлени, търговски зони и обектите към тях“, каза още министър Аврамова. Тя уточни, че подписването на договор за избрания изпълнител е било възпрепятствано поради жалба в КЗК.  ”Към настоящия момент след решение на Комисията в полза на възложителя, предстои подписването на договор с изпълнителя за инженеринг. Срокът за проектиране е 180 дни, а за строително-монтажните работи - 730 календарни дни“, допълни Аврамова.  \"По отношение на обществената поръчка за определяне на консултант ви информирам, че са подадени 12 оферти на участници в процедурата. Към момента Kомисията разглежда техническите предложения на участниците и ги оценява. След приключване на този етап ще бъдат отворени ценовите оферти на допуснатите участници. Успоредно с посочените процедури Агенцията провежда отчуждителна процедура по реда на Закона за държавната собственост за поземлени имоти, находящи се в землището на Столична община“, допълни Аврамова.„  ", "date": "2019.05.17", "title": "Строителството на Околовръстното на София от \"Младост\" може да започне до края на годината "}
{"url": "http://epicenter.bg/article/Krum-Donchev-v-Samokov--Tsennostite-na-sporta-izgrazhdat-po-sploteno--tolerantno-i-spravedlivo-obshtestvo/183257/2/0", "text": "Кандидатът за евродепутат от \"БСП за България\" Крум Дончев посети спортни клубове в гр. Самоков по повод деня на спорта. Със свои колеги той обсъди състоянието на спорта в България, проблемите в сектора, подготовката на спортистите на регионално и национално ниво, както и по какъв начин ЕС би могъл да подкрепи българския спорт.   „Самоков е  дал на България много в подготовката на българските спортисти. Щастлив съм да отбележа празника сред личности, допринесли много за българския спорт“, каза Дончев пред събралите се.   Той изрази благодарност към всички, които са отдали голяма част от живота си на каузата. \"Силата на спорта, освен в постигнатите победи, се крие и в неговата способност да сближава, да обединява хората, независимо от тяхната раса, религия, политически пристрастия или социален статус. Ценностите, които носи със себе си, могат да допринесат за изграждането на едно по-сплотено, по-толерантно и по-справедливо общество\", добави кандидатът за евродепутат.   На въпрос- за какво би настоявал в европарламента и по какъв начин ЕС може да подпомогне българския спорт, Дончев изрази мнение, че основното, към което той ще насочи вниманието си, ще бъде увеличаване на бюджета за спорт.   „Факт е, че \"Еразъм\" през 2019 г. ще се ползва с почти двоен бюджет, но средствата за спорт са едва 2% от оперативната програма. А защо дори да не поставим на масата въпроса за отделянето на спорта като независима оперативна възможност за финансиране“, заяви още еврокандидатът на левицата.   Той констатира, че спортните постижения през последните години са намалели значително. “В миналото сме имали многобройни и безапелационни шампиони в много спортове. Някои от постигнатите рекорди са все още недостижими. В Сеул през 1988 г., България е на 7-мо място в крайното класиране по медали. От лидерска позиция на Балканите за същия период, в момента сме на последното 8-о място“- каза той.   Крум Дончев е на мнение, че ако се прояви разбиране и управленска воля за подкрепа на родните спортисти, България има шанс в бъдеще да извоюва по-мащабни и трайни позиции на световния спортен подиум.  ", "date": "2019.05.17", "title": "Крум Дончев в Самоков: Ценностите на спорта изграждат по-сплотено, толерантно и справедливо общество"}
{"url": "http://epicenter.bg/article/Mariya-Gabriel-v-Teteven--Shte-prodalzha-da-rabotya-za-nashite-malki-i-sredni-predpriyatiya-/183259/2/48", "text": "  Трябва да продължим да работим за положителния имидж на България, за нашите малки и средни предприятия. С обединение можем да отстояваме националния интерес на България в Европа. Държавата ни може значително да допринесе Европейският съюз да обърне повече внимание на проблеми, които досега са минавали по- незабелязано. Така, както го направихме със забраната на двойния стандарт при храните. Затова е важно на 26-ти май да сме активни. Това означава като един да се изправим и да кажем, че ние не сме втора категория граждани, не сме в периферията на ЕС. За мен това е най-важното послание. Несъмнено трябва да продължим да работим за малките и средни предприятия. Искам Европа на малките проекти с добавена стойност и с конкретна полза в ежедневието на хората. Защитили сме рекорден бюджет за България, но той не е окончателно приет. Имаме няколко месеца да защитим договореното и затова е много важно България да изпрати подготвен екип, какъвто е екипът на ГЕРБ и СДС. Това заяви днес в Тетевен водачът на листата на ПП ГЕРБ и СДС за предстоящите на 26 май избори за Европейски парламент Мария Габриел, съобщиха от пресцентъра на ГЕРБ.  Тя посети шивашкото предприятие „Калинел“, открито наскоро в града. Тя подчерта още:“За мен е много важно да обърнем повече внимание на културата и образованието. Децата на Тетевен са участвали дълги години в конкурсите, които организирах. Затова ще продължа да работя за Европа на културата и образованието, която подкрепя таланта на Европа. Това е въпрос, който България може да повдигне като приоритет, за да имат нашите деца поле за изява чрез европейско финансиране, да разпространяват българската култура и изкуство из цяла Европа и света“  По-късно Мария Габриел, която бе посрещната от общинското ръководство на ПП ГЕРБ, разгледа как вървят строителните дейности по един от големите проекти, които се реализират в момента с европейски средства - „Рехабилитация на общинска улична мрежа в сервитутно очертание на гр. Тетевен: ул. „Иван Вазов“, гр. Тетевен, ул. „Вит“ – кв. Полатен, гр. Тетевен, ул. Здравец“ – гр. Тетевен, ул. „Даковото“ – с. Рибарица, Община Тетевен и ул. „Васил Левски“ – с. Галата, Община Тетевен“. Стойността му е 1 934 234 лв. и е финансиран по „Програма за развитие на селските райони“ 2014-2020г.  В момента се извършва реконструкция и рехабилитация на улична мрежа, изграждане на тротоари и бордюри и рехабилитация на съществуващи такива. През последните 4 години на територията на община Тетевен са изпълнени или са в процес на изпълнение проекти на стойност близо 19 млн. лв., като средствата са вложени в осъществяването на инфраструктурни проекти, въвеждане на мерки за енергийна ефективност на обществени и многофамилни жилищни сгради. Пред водача на листата на ПП ГЕРБ и СДС днес тетевенци споделиха, че виждат Европа именно в това – възможност да се изгради инфраструктура в тяхното населено място, каквато години наред не е имало или не е ремонтирана.  Европа не е само европейска солидарност, която се измерва в европейските финансиращи фондове, подчерта Мария Габриел. Тя поиска подкрепата на хората, за да продължи работата си в посока на Европа, която доставя реални ползи в ежедневието на всеки.  ", "date": "2019.05.17", "title": "Мария Габриел в Тетевен: Ще продължа да работя за нашите малки и средни предприятия "}
{"url": "http://epicenter.bg/article/Yohanes-Han--Severna-Makedoniya-e-edinstvenata-darzhava-v-regiona--koyato-nyama-problemi-sas-svoy-sased-/183254/7/51", "text": "Северна Македония положи много усилия и е единствената страна в региона, която няма проблеми с нито един свой съсед. Това подчерта европейският комисар по разширяването Йоханес Хан, предава скопската телевизия \"Канал 5\", цитирана от \"Фокус\".  По повод възможната дата за започване на преговори за македонското членство в Европейския съюз, Хан призна, че кандидатурата на всяка страна се разглежда отделно въз основа на постигнатото от нея.  \"Не мога да предвидя процеса на взимане на решения от страните-членки. Факт е, че Македония направи много, не само по отношение на това, което ние искахме, но и с решаването на спора за името\", заяви Хан в интервю за Deutsche Welle, цитирано от \"Канал 5\".  ", "date": "2019.05.17", "title": "Йоханес Хан: Северна Македония е единствената държава в региона, която няма проблеми със свой съсед "}
{"url": "http://epicenter.bg/article/Upravlyavashtata-koalitsiya-v-Kiev-se-razpadna-/183255/7/0", "text": "Управляващата в Киев коалиция се разпадна. Партията \"Народен фронт\" обяви излизането си от правителството. Съответното решение бе взето на заседание на фракцията, проведено в сутрешните часове на деня. Предложението за излизане от коалицията бе подкрепено от всички членове на фракцията, предаде Агенция \"Фокус\".  \"С оглед на изявлението на лидера на парламентарно представената партия \"Народен фронт\" за излизане от коалицията и във връзка с прекратяване на дейността й, съобщавам, че мнозинството във Върховната рада вече не съществува, коалицията прекратява съществуването си\", обяви председателят на украинския парламент Андрей Парубий.  Междувременно Радикалната партия изрази готовност да участва в създаването на нова коалиция. Това бе обявено от председателя й Олег Ляшко. В същото време политикът посочи редица условия, при които това ще стане възможно.  \"Готови сме да обсъдим въпроса за участието в коалицията, при спазване на нашите предложения: радикална промяна в икономическата политика, радикална промяна в политиката, по-специално преразглеждане на бюджета, изчистване на корупционни схеми, увеличаване на заплатите и пенсиите, преразглеждане на споразумението с МВФ\", категоричен бе Ляшко.  Излизането на \"Народен фронт\" от коалицията ще даде възможност на председателя на парламента Андрей Парубий да започне отброяването на 30 дни, по време на което да се формира ново мнозинство във Върховната рада. Ако това не се случи, парламентът може да бъде разпуснат от президента.  По-рано Върховната рада прие решение встъпването в длъжност на новоизбрания президент Владимир Зеленски да бъде проведено на 20 май. Рубикон за възможното разпускане на Върховната рада е датата 27 май. След това започва шестмесечен период, през който сегашният парламент не може да бъде разпуснат, тъй като според Конституцията правомощията на депутатите не могат да бъдат прекратени шест месеца преди изтичането на мандата им.  Депутатите се решиха за датата на встъпването в длъжност на новоизбрания президент толкова бавно, защото някои от тях категорично се противопоставят на предсрочните избори. Ето защо, обединяването им около датата 20 май породи слухове, че парламентът или е получил гаранции, че няма да бъде разпуснат, или е измислил схема за това как да избегне подобен сценарий в случай на такъв указ. Или - а това е основната версия, вече е постигнато съгласие за провеждането на предсрочни избори.  ", "date": "2019.05.17", "title": "Управляващата коалиция в Киев се разпадна "}
{"url": "http://epicenter.bg/article/Sebastian-Kurts--Shte-postroim--quot-Severen-potok-2-quot--/183282/7/0", "text": "Австрия и нейната нефтена и газова компания OMV ще могат заедно с европейските партньори да реализират изграждането на газопровода „Северен поток-2“. Това съобщи в петък австрийският канцлер Себастиан Курц на съвместна пресконференция във Виена с председателя на OMV Райнер Зееле, предават TACC и Агенция \"Фокус+.  \"Като канцлер на Австрия и като убеден европеец аз лично считам проекта за \"Северен поток-2\" за положителен. Както и германското правителство, както и много други страни в Европейския съюз. Сигурен съм, че можем да реализираме този проект заедно\", увери Курц, отговаряйки на въпросите на журналистите.  ", "date": "2019.05.17", "title": "Себастиан Курц: Ще построим \"Северен поток-2\"! "}
{"url": "http://epicenter.bg/article/Tramp-otlaga-nakazatelnite-mita-za-avtomobili-s-6-mesetsa/183285/7/0", "text": "Президентът на САЩ Доналд Тръмп съобщи, че ще отложи с шест месеца решение за налагане на увеличени мита върху внасяните автомобили, докато САЩ провеждат преговори с ключови търговски партньори, предаде БГНЕС.   \"В рамките на 180 дни търговският представител ще ме информира за резултата от преговорите\", заявява Тръмп в прокламация, разпространена от Белия дом.   До събота американският президент трябваше да обяви дали да приложи 25% наказателни мита за автомобили - възможност, която притеснява Европейския съюз и Япония по-специално, както и Мексико и Канада.   Макар и да забавя значителната ескалация на многостранните търговски войни, решението оставя висящата заплаха от мита - ход, който със сигурност ще дразни основните търговски партньори. Те вече са разгневени от налагането на наказателни мита от Америка върху вноса на стомана и алуминий. ЕС, Канада и Мексико вече отговориха огледално на действията на Вашингтон, обмитявайки съответно американския износ като мотоциклети, портокалов сок, уиски и джинси.   Преговорите, които се очаква да разрешат безизходното положение с ЕС, сега ще се водят на фона на заплахата от Тръмп за мита за колите. В прокламацията си в петък Тръмп определи автомобилния сектор в САЩ като изправен пред спад поради нелоялна чуждестранна конкуренция.   Доклад на министъра на търговията Уилбър Рос заключи, че намаляващият дял на американския автомобилен пазар застрашава неговите изследвания, разработки и производство. Всички \"жизненоважни за националната сигурност\".", "date": "2019.05.17", "title": "Тръмп отлага наказателните мита за автомобили с 6 месеца"}
{"url": "http://epicenter.bg/article/Stolichna-biblioteka-shte-otbelezhi-24-may-s-praznichna-programa/183278/6/0", "text": "Столична библиотека ще отбележи Деня на българската просвета и култура и на славянската писменост – 24 май – с празнична програма:  20 май 2019 г., 19:00 ч., Литературен клуб – Поетична вечер по случай Деня на българската просвета и култура. Библиотеката на София и Асоциацията на учителите по български език и литература организират вечер с участието на поетите Магдалена Абаджиева от Института по български език при БАН, Николай Милчев – учител по български език и литература и Иван Христов от Института за литература при БАН.  22 май 2019 г. 11:00 часа, Американски център  Финал на четвъртата успешна кампания „На училище в Столична библиотека“, в която се включиха училища от всички райони на град София и над 1 000 деца от 30 столични училища. В рамките на кампанията учениците се включиха в атрактивни и креативни уроци по литература, история, дигитализация и нови технологии сред емблематични книги, оригинални картини и други ценни експонати от сбирките на библиотеката и нейното модерно цифрово оборудване;  Дарение от ученици от 120 ОУ „Г. С. Раковски“ на 50 детски книги за Сдружение „Каритас България“; Награждаване на победителите в ученическия конкурс „Вековната мъдрост на нашия град“. Клуб „Учители“ към Столична библиотека и 149 СУ „Иван Хаджийски“ – София организираха ученически конкурс в две направления – стихотворение и есе, разделени в две възрастови групи – V-VII и VIII-XII клас. В конкурса с председател на журито проф. д-р Амелия Личева се включиха 60 деца от 40 софийски училища. Всички участници ще получат за награда книга, а отличените произведения ще бъдат събрани и издадени в специален сборник (хартиен и електронен).  22 май 2019 г., 18:00 ч., Мраморно фоайе – Георги Константинов представя новата си книга „Поезията като свидетел“. Проф. Йордан Калайков ще представи новия сборник с есета и стихове на големия български поет и писател, в която авторът проследява будители от времето на Паисий до днес. Тя съдържа емоционалните размисли на автора за съдбата на древните български книги, сътворявани през Златния век върху страници от овча или телешка кожа. Проследява драматичната съдба на книгите ни през най-мрачните векове, както и възкръсването на книжовното ни дело през Възраждането. Откъси от книгата ще чете самият автор, а бардът Евгени Бенов ще изпълни песни по негови стихове.  На 24 май от 10:00 до 15:00 ч. софиянци могат да разгледат документалните изложби:  „България в Европа, Европа в България“ със стари пощенски картички и албуми от цяла Европа от колекциите на проф. Михаил Неделчев. Изложбата цели да покаже по какъв начин се съотнасят общоевропейските големи центрове с българските градове, които също имат европейски облик. В нея са представени 10 тематични кръга от местата за отдих и за общуване с водата – плажове, пристанища и градини – до персоналистическите култове – от общоевропейския Наполеонов култ до българските култове за революционерите-европейци. „Събуждащият книгите“. Столичани могат да видят редки издания на Неофит Рилски (Описание на българския свещен Рилски манастир 1879 г.), на Марин Дринов (Исторически преглед на българската църква, 1869), на Любомир Милетич (Дако-румъните и тяхната славянска писменост 1896). Първи издания на Яворов, Пенчо Славейков, П. Ю. Тодоров, Стоян Заимов, Елин Пелин и Кирил Христов, чиято библиотека се съхранява в Столична библиотека. Повечето от книгите са с автографи.", "date": "2019.05.17", "title": "Столична библиотека ще отбележи 24 май с празнична програма"}
{"url": "http://epicenter.bg/article/Makgahan-za-Batashkoto-klane--Gramada-ot-cherepi--smeseni-s-kosti--skeleti-pochti-tseli-/183193/11/0", "text": "В Батак е страшно и до ден днешен. Щом прекрачиш прага на църквата  „Света Неделя“ и видиш купчините детски черепи и оплисканите в кръв стени, в ушите ти започват да звучат писъците на майките и виковете на жестоките башибозуци, а пред очите ти изникват дръвниците, на които са клани баташките мъже.   Сигурно най-описателната картина как е изглеждало родопското селце след потушаването на Априлското въстание е кореспондента на британския „Дейли Нюз“  , който пръв разказва на света за Баташкото клане.   Първо башибозуците отделят мъжете и младежите от жените, децата и старците. Започват да ги обезглавяват един по един, уморяват се, редуват се на дръвниците, а из сокаците на Батак потичат кървави реки. След това турците започват да изнасилват зверски жените и девойките, а на бременните разпарят коремите. Пеленачетата си подхвърлят върху сабите като топки. Убийствата са брутални – вадене на очи, отсичане на нос, уши, рамене, преди главите на българите да паднат под дръвника. Къщи, в които се криели по 30-40 жени били изгорени заедно с тях. В пламъците загиват и други 200 батачани, които потърсили последно убежище в селското училище.   В черквата се скрили няколко хиляди майки с децата си, старци и болни. Три дни те удържали опитите на турците да превземат Божия храм. В тясната църква нямало въздух, а майките копаели с голи ръце кладенец в пръстта за да намерят няколко капки вода за дечицата. За да ги принудят да се предадат, башибозуците започнали да хвърлят през тесните черковни прозорци кошери пълни с пчели и подпалена слама. На третия ден, когато разбрали, че спасение няма, батачани отворили църковните врати. Хората на Ахмед ага Барутлията започнали безпощадно клане, само тези, които склонили да приемат исляма останали живи. В Баташкото клане са избити на по-голямата част от българското християнско население в селото при потушаването на Априлското въстание. Клането е извършено от османски башибозук от съседните помашки села под прякото командване на Ахмед ага Барутанлията. След клането той е осъден и изпратен на заточение в Диарбекир, но по-късно е помилван от султан Абдул Хамид II. Според различни оценки, между 1400 и 5000 души от селото са избити.   Местата и ужасът на клането са описани в репортажите на Джанюариъс Алойшиъс Макгахан и чрез него събитията достигат до вестниците „Дейли Нюз“ и Ню Йорк Хералд, а с това предизвиква реакциите на Европа и Русия за случващите се зверства в България.   Иван Вазов казва: \"Без Батак нямаше да има свободна България\".    ", "date": "2019.05.17", "title": "Макгахан за Баташкото клане: Грамада от черепи, смесени с кости, скелети почти цели..."}
{"url": "http://epicenter.bg/article/Anton-Gitsov--Krastihme-ulitsa-na-Dimi-Panitsa-vmesto-na-Sergiey-Antonov-/183251/11/0", "text": "  Една предизвикваща изненада новина: малка улица в близост до Народното събрание беше кръстена на името на Дими Паница.  Но кой е Дими Паница и защо заслужил такава чест?   Дими Паница, на когото рожденото име е Димитър, а в Америка придобил името Джон, е от известен български род. Негов прадядо е Евстати Паница, чиито брат Атанас е баща на Коста Паница и дядо на Тодор Паница. Коста Паница, висш български офицер, е русофил и е осъден на смърт и разстрелян за антидържавен заговор и шпионаж в полза на чужда Русия през 1890 г. Тодор Паница е виден македонски революционер от левицата, свързан е с Коминтерна и е екзекутор на други двама видни македонски дейци- Борис Сарафов и Иван Гарванов. Осъден е на смърт от ВМРО и на 8 май 1925 г. присъдата му е изпълнена от годеницата на Иван Михайлов Менче Кърничева във виенския Бургтеатър.  Дими Паница емигрира през 1952г. за Америка, където започва работа в редакцията на списание „Рийдърс Дайджест“. Ръководи бюрото за Европа, Близкия изток и Африка, достига до поста заместник главен редактор. Казват, че крушата не пада по-далече от дървото, но в случая с Дими Паница това не е така.     Произхожда от русофилски род, но се превръща в русофоб и в годините на студената война става активен участник в секретна акция на ЦРУ за дискредитиране на Съветския Съюз и в тази връзка и на България.  На 13 май 1981 г. в 17.19 ч. на площад „Св. Павел\" в Рим турският терорист Мехмет Али Агджа извършва покушение срещу папа Йоан Павел Втори. Това е удобен случай отговорността за организирането на покушението да се хвърли върху съветската КГБ и българските секретни служби, като така с един куршум да се ударят два заека-дискредитация на Съветския Съюз и едновременно на най-верният и сателит България.  През август 1982 г. в списанието \"Рийдърс Дайджест\", където той е шеф на европейското бюро, излизат публикации-дезинформации, или както днес се наричат фалшиви новини, от свързаната с ЦРУ Клеър Стирлинг, за българската следа в покушението срещу папата. Самата Стърлинг споделя пред журналисти по-късно, че Паница ѝ предложил щедро финансова помощт да публикува статии и книги срещу България. Именно от публикациите на Стърлинг и на \"Рийдърс Дайджест\", с участието и покровителството на Дими Паница, започва ”разплитането” на т.нар.„българска следа” и до съдебния процес в Италия срещу трима невинни български граждани, като главното обвинение е срещу арестуваният Сергей Антонов, служител на БГА „Балкан” в РИМ.   Държан е под домашен арест близо година и половина, подложен е на психически тормоз, има съмнения,, че са му давани психотропни вещества в храната, за отслабване на волята, предлагали са му подкуп, да признае „българската следа”, но той до края отрича съучастие във всякакъв заговор за убийство на папата. Тъй като целият процес е скалъпен, накрая е освободен и се връща, но е с рухнала психика и влошено здраве. Разделят се със съпругата си. Умира самотен и забравен на 1 август 2007г.    При едно от посещенията си в България неговият италиански адвокат Джузепе Консоло даде идея, да бъде почетена паметта на Сергей Антонов, като например бъде кръстен улица на негово име.   Сергей Антонов заслужава такова признание. Защото не се продаде, устоя на огромния натиск, на който беше подложен и защити и не опетни името на България.   Но вместо на него, българските власти днес кръстиха улица на човекът, който, макар и известен с филантропическата си дейност в България, с действията си опетнили по онова време името на България и носи косвена, ако и не директна вина за страданията на невинния българин Сергей Антонов.  ,", "date": "2019.05.17", "title": "Антон Гицов: Кръстихме улица на Дими Паница вместо на Сергей Антонов "}
{"url": "http://epicenter.bg/article/Mirela-Kostadinova--Narodniyat-pevets-Boris-Mashalov-chuva--Zableyalo-mi-agantse--ot-tsiganin-mechkar/183279/11/105", "text": "Борис Машалов остави богато наследство от народни песни – около 400 на брой. Понякога те звучат по радиото, а други са част от „Златния фонд“ – „Добре ми дошъл, драгинко“, „Зън, зън, Ганке ле“, „Недо ле, Недке хубава“, „Китка ти падна, Дено“. Той е майстор на бавните песни и изпълнява такива, които се открояват от репертоара на всички останали народни певци. Те са с широк тонов обем и с богата орнаментика. Някога Машалов разнася славата на народната ни песен чак до Китай.   Голяма част от песните му са научени от майка му и баща му още в детските години. Той самият кръстосва страната в търсене на нови. Машалов има музикален усет и изгражда репертоар, който е неповторим.   За един от неговите песенни шедьоври в нашия фолклор „Заблеяло ми агънце“ разказва по-големия брат на певеца Серафим Машалов: „Бяхме на обиколка из Северна България. В едно село, преди концерта, към нас се приближиха двама цигани. Единият разиграваше мечка, а другият – маймуна. „Слушай! Искам да ти кажа една песен, та с нея да разплакваш и най-големия звяр!“ – каза по-възрастният. Борката това и чакаше. У него нямаше надменност, нямаше предубеждения към хората. Седна при циганина и го накара три-четири пъти да му изпее песента. Вечерта на концерта целият салон плачеше при изпълнението на „Заблеяло ми агънце“. Тази песен и до днес разтопява сърцата на българите.   Друг път на концерт в село Крамолин, Машалов пее почти два часа. След няколко биса публиката отказва да си тръгне. От там някой се обажда: „Всички те молим, хайде сега, изпей „Заблеяло ми агънце“. Моля ти се, сънувам те като пееш, толкова много те чаках да дойдеш“. И Борис Машалов запява…   Понякога той пее и италиански канцонети, дори арии, но докрай остава верен на народните песни.   Борис е четвъртото от шест деца на Никола Машалов, което изплаква на 30 януари 1914 г. в Севлиево. Като малчуган е артистичен, а щом запее край оградата на къщата на „Хорището“ се събират комшиите, за да чуят топлия му глас. Момчето помага в кърската работа на баща си и пасе конете му. Често се бори с децата в ливадите и печели. Бащината търговия не върви и семейството е принудено да продаде къщата си в Севлиево и да живее в различни краища на страната. След време работата на баща му отново потръгват и всички се завръщат в родния град.   Борис учи в прогимназията. Обича игрите, ученето и песните. Не продължава образованието си, парите в семейството са кът. Само на 13 години, заедно с по-големия си брат Серафим, се захващат с мутафчийство, но скоро разбират, че от този занаят няма да могат да се прехранват. Пехливанлъкът, с който по традиция се занимават мъжете на Машаловия род, не носи хляб за всички. Цялото семейство отново е в криза и се преселва с надежда за по-добро съществуване в София в къща на ул. „Волов“ №43.   Петнадесетгодишният Борис чиракува няколко месеца в техническа работилница за поправка на велосипеди. После учи сладкарски занаят и разнася поръчки по домовете на клиенти. Един ден случайно се спира пред строеж. Заглежда се в работата на бояджиите, която му харесала. Попитал имат ли нужда от работници. Майстор Христо Цонев приема момчето за чирак. Борис скоро става негов любимец. Любовта към четката и боите народният певец запазва завинаги в душата си. Баща му и братята му също се хващат за този занаят и работят без почивка.   Поръчките в столицата се трупат, а Борис пее по скелето на къщите и гласът му се носи по столичните улици. Минувачите се спират с възторг.   През 1932 г. Машалов става член на Клуба на българските борци аматьори. На тепиха жъне успех след успех, както в пеенето. Бъдещият голям народен певец постъпва на военна служба в с. Щръклево (Русенско) през октомври 1934 г. Тогава побеждава шампиона на Делиоромана и получава за награда овен. Но истинската военна служба преминава във Варна, където служи в морските войски. Там Борис се слави повече като борец, отколкото като певец.   Първите му сериозни слушатели на народни песни са моряците. Изпълнява песни от Бенджамино Джили, Тино Роси, модерни шлагери, градски песни, арии. Борбата е в кръвта му - изпращат го на балканския шампионат в Истанбул, откъдето се завръща като победител.   След казармата през 1937 г. Машалов грабва отново четката, докато един ден, както работел и пеел в някаква къща, която се намирала на ъгъла на „Алабин“ и „Лавеле“, минувачите силно изръкопляскали. „Ние работим на четвъртия етаж. Провесих глава през прозореца, махнах с ръка на публиката и като за „бис“ им изпях „Зън, зън, Ганке ле“. Един малко възпълен, мургав господин ми махна с ръка: „Момче, я слез при мен“. Помислих, че ще ме пазари за бояджия и веднага изтичах…“   Този момент се оказва съдбоносен. Човекът, който го е повикал е Събчо Събчев, който някога е известен у нас и в Европа като оперен певец и педагог със своя лирико-драматичен баритон. Той вече е обиколил големите сцени по света и е извоювал авторитета си. Проявявал голям интерес към българския фолклор и изпълнявал народни песни. Това го накарало да се заслуша в песните на Машалов.   Събчо Събчев става за Борис първия педагог, който шлифова гласа на самоукия певец и изгражда сценичното му поведение. Творческото и личното приятелство между двамата продължава до трагичната смърт на Събчев на сцената на Варненската опера.   Животът среща Машалов с друг наш голям певец и педагог известният Христо Бръмбаров. Той го кани на курс в операта. Бръмбаров го съветва да напусне полето на фолклора. Нещата достигат до първия грамофонен запис на Машалов.   Някога „Симфония“ е най-голямото предприятие за грамофонни плочи у нас преди 9 септември 1944 г. Фабриката отваря врати през 1934 г. Собственикът Симеон Петров е авиатор. Първата работилница се помещавала в сграда на ъгъла на бул. „Сливница“ и „Ботев“. „Симфония“ доставя машина за записа на восък, първия кондензаторен микрофон и машина за шлайфане на восък. Наред с другите популярни музикални жанрове се създават записи и на народна музика. Записите на живо се правят в театър „Роял“ и „Модерен театър“.   Възможностите на фирмата са 600 плочи за 8 часа. Всички там предчувстват успеха, който предстои за Борис Машалов. Само след няколко месеца той вече е популярен и от него се интересува радиото.   Остава завинаги колоритна фигура сред българските народни певци работили пред радиомикрофона. Той вече е подкрепен от най-модерните средства за разпространение на музика – грамофонната индустрия и радиото. Това не му осигурява добри доходи и Машалов не слиза от бояджийската си стълба, освен по време на записи или предаване по радиото.   По-късно той става част от най-активно концертиращите състави у нас – Угърчинската група на Цвятко Благоев. Бързо се утвърждава като добър народен певец. Публиката го цени и често го канят да пее по забави, вечеринки и празненства. Репертоарът му е богат и голям. И най-трудните и тежки песни пее с лекота.   През април 1929 г. сключва брак с Богдана Миланова от с. Голеш. Младото семейство наема втория етаж на къщата на ул. „Волов“ №30. Раждат им се три деца. Домът е отворен винаги за приятели и колеги на народния певец.   Веднъж в някакъв ресторант през пролетта на 1944 г., Машалов и приятелите му бурно коментират ситуацията на фронта. Певецът отронва: „Дядо Иван никога не е побеждаван и Хитлер ще си строши главата!“ Думите му чува някакъв келнер и ги предава на полицията. На другият ден Машалов е мобилизиран в наказателна рота, а през май го прехвърлят в концентрационен военен лагер край Симитли.   Идва възможност за бягство и той я използва с няколко лагерници. С открит камион стигат до София, но още по път здравословното му състояние се влошава. Машалов се отбива вкъщи, за да види семейството си. За да се измъкне от преследване и за да се лекува, с помощта на близък лекар, постъпва в балнеосанаториума в Банкя.   След неприятностите, които му се случват, Машалов не спира да пее на работници, селяни, войници и ученици. Хората го чакат във всяко кътче на България, за да чуят пекрасните му песни. Единствено афишите, често изписани на ръка, съобщавали за предстоящия концерт. Достатъчно било там да е името на Борис Машалов, за да бъде залата препълнена.   Първата щатна работа на Машалов е в Радио“София“. Назначават го на длъжност артист-хорист, но това трае само една година. На 1 март 1950 г. напуска поради „бюджетно съкращение“. Постъпва в Ансамбъла за песни и танци на Народната армия. Започват турнета в европейски страни, СССР и Китай. След пет години напуска Ансамбъла и се включва в състава на народната певческа група „Наша песен“.   Пее заедно с изявени наши изпълнители Мита Стойчева, Лалка Павлова, Славка Секутова, Радка Кушлева, Ика Стоянова. Съпровожда ги на акордеон големият инструменталист Борис Карлов. С „Наша песен“ Машалов обхажда различни краища на страната – градове, села, махали, военни подделения, гранични застави. Публиката го чака с възторг.   Машалов се измъчва от хроничен нефрит. Често поради криза той не може да излезе на сцената. Понякога в последният момент преди концерт, конферансието обявява, че народният певец няма да участва поради заболяване. Недоволната публика напуска демонстративно залата. Вместо да отиде на сериозно лечение, Машалов продължава да е на сцената. Неотоплените сцени, напрежението по време на хилядите концерти също се отразяват върху здравето му.   Последното турне е с групата „Наша песен“ в Мадан и Рудозем.   На вечерния концерт Машалов излиза отново пред публиката. Не успява да довърши втората си песен и пада на сцената. Хеликоптер го отнася във Военна болница, където три седмици се бори с болестта. На 14 юли 1962 г., само на 48 години, Машалов си отива от живота.   Преди няколко години в родното му Севлиево безпаметно събориха къщата, в която е живял големия народен певец. На нейно място днес се издига жилищна кооперация. Само паметна плоча в парка на Културния дом „Мара Белчева“ подсказва, че той е свързан с този град.", "date": "2019.05.17", "title": "Мирела Костадинова: Народният певец Борис Машалов чува „Заблеяло ми агънце“ от циганин мечкар"}
{"url": "http://epicenter.bg/article/Temenuzhka-Petkova--Tarifniyat-defitsit-v-NEK-e-svit-do-vazmozhniya-minimum/183202/4/0", "text": "Тарифният дефицит в НЕК е свит и намален до минимално количество. Това каза пред журналисти министърът на енергетиката Теменужка Петкова, предаде Агенция „Фокус“.   Петкова коментира и думите на Антон Иванов от Българския енергиен и минен форум, който заяви, че 5 млрд.лв. е дупката в енергетиката. „Не знам г-н Иванов откъде борави с такива данни. Знаете ние с какъв дефицит поехме енергийния сектор през ноември 2014 г., знаете какви мерки предприехме. Беше създаден и Фонд „Сигурност“ на електроенергийната система, което беше една от най-успешните мерки, свързани със стабилизиране на енергийния сектор на България“, обясни Петкова и посочи, че тя е била високо оценена и от Световната банка и от ЕК.   „Тарифният дефицит в НЕК е свит и намален до минимално количество – това, което е възможно да се получи на базата на настоящата ситуация в НЕК. Оттук нататък трябва да се върви към пълната либерализация на електроенергийния пазар и да бъдат изведени всички производители на свободния пазар, както и да бъдат предприети мерки по отношение на тарифния дефицит“, каза още Петкова.   Енергийният министър обърна внимание и на темата за АЕЦ „Белене“.   „Като информация от ЕК сме получили, че процедурата за АЕЦ „Белене“ трябва да бъде преведена на всички официалния езици на държавите-членки на ЕС, а това отнема време.   Очакваме до края на май или най-късно в първите дни на юни поканата ни да бъде публикувана на официалния вестник на ЕС. Тогава ще започне да тече и срокът за подаване на заявленията, който е 90 дни от датата на публикуване“, обясни Петкова.   Тя посочи, че преди да бъде даден официалният старт на процедурата няма как да се работи с евентуални стратегически инвеститори. „В рамките на стартиране на фазата на преговорите с потенциалните стратегически инвеститори трябва да бъде ситуирана и проектната компания, в която ние да заявим с какво точно участваме, да видим какво точно ще предложат и евентуалните инвеститори“, обясни Петкова и подчерта, че това е по-добрият за България вариант.    ", "date": "2019.05.17", "title": "Теменужка Петкова: Тарифният дефицит в НЕК е свит до възможния минимум"}
{"url": "http://epicenter.bg/article/Petya-Avramova--Predstoi-startat-na-stroitelstvoto-na-noviya-most-nad-r--Tundzha-pri-Elhovo/183223/4/0", "text": "Предстои стартът на строителството на новия мост над река Тунджа при Елхово. Това каза министърът на регионалното развитие и благоустройството Петя Аврамова по време на петъчния парламентарен контрол в отговор на въпрос за строителство на мост на р. Тунджа на пътя Елхово - Пчела - Скалица, предаде Агенция „Фокус“.   „Подписан е договор за извършване на проучвателни-проектантски работи и строителство и инженеринг на стойност 733 920 лв. с ДСС. Договорът за строителен надзор е подписан още през 2017 г. и е на стойност 39 004 лв. с ДДС.   „На 10 май 2019 г. разрешението за строеж е обнародвано в Държавен вестник, има осигурено финансиране и в момента се извършват подготвителни работи преди започване на строителството. Срокът за изпълнение на договора на етап проектиране е 40 календарни дни, който е приключил, а на етап строителство 80 календарни дни“, допълни Аврамова.   По думите ѝ с изграждането на новото мостово съоръжение на мястото на съществуващото над река Тунджа, ще се обезпечи нормалното отичане на водните обеми, носимоспособността и дълготрайността на съоръжението с оглед осигуряване на условия за безопасно движение и комфорт на пътуващите.", "date": "2019.05.17", "title": "Петя Аврамова: Предстои стартът на строителството на новия мост над р. Тунджа при Елхово"}
{"url": "http://epicenter.bg/article/Publikuvat-pokanata-za-investitor-v-AETs--quot-Belene-quot--v-ofitsialniya-vestnik-na-ES-do-kraya-na-may-/183232/4/0", "text": "Поканата в Официален вестник на Европейския съюз за участие в процедурата за избор на стратегически инвеститор за изграждане на АЕЦ \"Белене\" се очаква да бъде публикувана до края на май или първите дни на юни, коментира пред журналисти министърът на енергетиката Теменужка Петкова днес. Тя уточни, че Европейската комисия е уведомила българското енергийно министерство, че процедурата трябва да бъде преведена на всички официални езици на държавите-членки на Европейския съюз, което отнема време, предава БТА.  Енергийният министър добави, че след като поканата бъде публикувана, ще започне да тече срокът за подаване на заявления за участие, който е 90 дни, считано от датата на публикуване й в Официалния вестник на ЕС. Индикативният срок за приключване на процедурата е 12 месеца, считано от датата на публикуване на поканата.  Тарифният дефицит в НЕК е свит и намален до минимално количество, коментира още Теменужка Петкова в отговор на въпрос по повод думите на Антон Иванов от Българския енергиен и минен форум, който заяви, че \"5 млрд. лв. е дупката в енергетиката\".  \"Аз не знам г-н Иванов откъде борави с такива данни. Знаете с какъв дефицит ние поехме енергийния сектор през ноември 2014 г., знаете какви мерки предприехме\", изтъкна министър Петкова.  Тя посочи, че е бил създаден и Фонд \"Сигурност\" на електроенергийната система, което е било една от най-успешните мерки, свързани със стабилизиране на енергийния сектор в България. Тази мярка е била високо оценена от Световната банка и Европейската комисия. Тя обясни, че мярката е преназначена за това да бъдат компенсирани разходите до миналата година на обществения доставчик НЕК, свързани изкупуването на енергията от възобновяеми енергийни източници и всички останали производители, които по закон НЕК е трябвало да изкупува тяхната електрическа енергия.  Министърът на енергетиката добави, че от тук нататък ще се \"върви към пълната либерализация на електроенергийния пазар\". За да се случи това, освен да бъдат изведени всички производители на електроенергия на свободния пазар, трябва да бъдат предприети и мерки по отношение на тарифния дефицит. Той ще бъде установен от КЕВР и да бъде нотифициран пред ЕК, допълни Теменужка Петкова.  ", "date": "2019.05.17", "title": "Публикуват поканата за инвеститор в АЕЦ \"Белене\" в официалния вестник на ЕС до края на май "}
{"url": "http://epicenter.bg/article/Angelkova--Angelkova-plashi-kontsesionerite-na-plazhove-s-prekratyavane-na-dogovori/183270/4/0", "text": "Ще бъдем безкомпромисни, ако се установи, че наематели и концесионери на плажове не спазват стриктно изискването за 50% свободна зона. При съмнение ще се правят геодезически заснемания на място и при нарушения договорите може да бъдат прекратени. Това обяви министърът на туризма Николина Ангелкова, която проведе работна среща с представители на туристическия бранш в Обзор, съобщиха от пресцентъра на Министерство на туризма.   Около 30 договора със стопани на плажове са прекратени през последните 2 години заради открити системни нарушения, като само през 2018 г. са събрани 480 000 лв. от неустойки, каза министърът и призова при съмнения за нередности на плажа да се пращат сигнали на създадения от ведомството и посочен на сайта имейл адрес.   При оценката на кандидатите за концесионер сериозно значение оказва цената, на която ще се предлагат чадъри и шезлонги на плажа. Целта е да се постигне максимално ниска цена за плажните съоръжения, но тя не може да се определя административно, а чрез пазарни механизми и в конкуренция.   Мобилните екипи за проверка на морските плажове са на терен още от януари, от 1 юни проверките ще са интензивни и повсеместни. Ще има и изнесени приемни по Черноморието на Министерството на туризма, които да спомогнат за успешното протичане на сезона.   Пред бранша в Обзор министърът уточни, че се работи активно за популяризирането и утвърждаването на националните курорти като конгресни центрове. Целта е и в месеците извън активните сезони да се ползва богатата материална база. Конгресният туризъм успешно се комбинира с морския, културно-историческия, СПА и фестивалния туризъм. Това ще е сред основните акценти на Международната конференция за устойчиви инвестиции в туризма, която предстои в края на месец май в Слънчев бряг.   Обзор като морски курорт дава сериозен принос за развитието на туризма в област Бургас. През миналата година в областта са реализирани общо над 9,7 млн. нощувки в местата за настаняване с поне 10 легла, което е около 3 на сто ръст спрямо 2017 г. Приходите от тези нощувки възлизат на общо над 511 млн. лв., което е около 8 на сто увеличение.   По отношение на предстоящия летен сезон министърът заяви, че към момента се наблюдава 1% намаление на планираните полети до летище Бургас. Очаквам, че през идните месеци ще постигнем резултатите от миналата година, тъй като предварителните данни сочат, че има много голям ръст в ранните записвания от Украйна, Франция, Великобритания, Чехия и Полша, каза министърът. И уточни, че с цел привличане на повече организирани туристи от целевите ни пазари и повече чартърни полети към морските летища и през крилата на сезона се разработва анализ, който да покаже какви допълнителни мерки да се предприемат.   На срещата бе повдигната и темата за детските лагери, с които Обзор е известен от години. „За децата трябва да предложим най-доброто, да гарантираме здравето и безпроблемното им пребиваване, както и качествена почивка с достатъчно спорт, развлечения, фестивални и други културни събития“, коментира министър Ангелкова. В момента се обсъжда специална наредба за детските лагери, с помощта на която по-лесно да се сключват договори с руските региони и те директно да пращат децата си на почивка у нас.   Министър Ангелкова поздрави Обзор за дейността в областта на туризма и благодари, че са се включили в предстоящата инициатива „Денят за Вас“, която предвижда в един ден от летните месеци общините по Черноморието да обявят вход свободен за всичките си музеи и културно-исторически забележителности и така да привлекат допълнително гости от страната и чужбина. Тази инициатива е част от кампанията на министерството „Естествено в България – 2019 година на вътрешния туризъм“.  ", "date": "2019.05.17", "title": "Ангелкова плаши наемателите на плажове с прекратяване на договори, ако посегнат на свободната зона"}
{"url": "http://epicenter.bg/article/Balgarski-turisticheski-kompleks-stana-chast-ot-Cond--Nast/183272/4/0", "text": "Българското имение Zornitza Family Estate Relais & Châteaux, разположено в Мелнишкия регион, стана част от луксозната колекция на Condé Nast Johansens.   Световноизвестният бранд се свързва с издаването на едни от най-популярните списания за последните десетилетия: Vogue, GQ, Condé Nast Traveller, Glamour, Tatler, Vanity Fair, La Cucina Italiana, Allure, L’Uomo…   Дъщерната фирма Condé Nast Johansens Luxury Hotels, Spas & Venues пък е определяна за „библията“ на независимите пътешественици по цял свят. Вече 35 години специалистите на компанията внимателно подбират и препоръчват най-добрите места за туризъм в ексклузивна селекция хотели, спа центрове и вили. Именно тези експерти оцениха невероятното обслужване, храна, архитектура и природни дадености в Zornitza Family Estate Relais & Châteaux. Чрез профила си на сайта на Condé Nast Johansens българското имение ще привлича ценителите от близо и далеч.   Ето и част от профила на мелнишкото имение на сайта на Condé Nast Johansens, който достига до най-луксозния сегмент туристи от цял свят: „Това чудо на естествената красота и природни богатства от векове е известно със своите терапевтични и възстановителни качества. Районът е много популярен с топлите минерални извори, уникално чистия въздух и червеното вино. Всичко това се предлага целогодишно в Zornitza Family Estate Relais & Châteaux, което се простира на 3000 дка. Тук ще намерите овощни и зеленчукови градини, ферма и трюфелови насаждения, лозя, шест елегантни вили и девет бутикови хотелски стаи – съчетание от традиционен и съвременен дизайн с тоскански привкус.“  За повече информация:    В средата на май собствениците на Zornitza Family Estate Relais & Châteaux участваха в работна среща с членове на Condé Nast Johansens от цял свят, която се проведе във Vogue House в Лондон. Присъстващите бяха възхитени от невероятните вина с марка Zornitza Family Estate.  ", "date": "2019.05.17", "title": "Български туристически комплекс стана част от Condé Nast"}
{"url": "http://epicenter.bg/article/Gen--Kiril-Radev--Ako-Zaykov-reshi-da-se-spasyava-s-vzemane-na-zalozhnitsi--togava-mozhe-da-stane-losho/183186/3/0", "text": "Това лице не е закоравял убиец, просто нещо се е случило с неговата психика. Това коментира за издирвания и заподозрян за две убийства Стоян Зайков от Костенец ген. Кирил Радев - бивш шеф на ЦСБОП и НСБОП, пред bTV.     „Смятам, че е бил в района или е станала някаква разправия с втората жертва, след което се е стигнало до този фатален край за него“, каза той.   „Абсолютно убеден съм, че при анализа, който ще се направи, ще има неблагоприятни данни за съответните служби“, заяви той и уточни, че има предвид сигналите, че Зайков е тормозел бившата си приятелка и първа своя жертва Милена Шишкова.     Според генерала, Зайков е бил готов да се предаде в един момент, но в момент на отчаяние се е отказал. Извършил е престъплението, което за него е границата, от която няма връщане назад.     „Той се страхува за живота си. Това показва, че просто не е готов на крайни действия, които могат да доведат да самоубийство“, посочи ген. Радев.   „Ако реши да се спасява с вземане на заложници, тогава може да стане лошо“, добави той.     Експертът предположи, че издирваният може да обитава къща или вила в района, която в момента не е населена.   „Бих посъветвал гражданите, които имат къщи и вили наоколо, да се лишат от почивката си в уикенда“, каза Радев.     „В отчаянието и страха за живота си е твърде вероятно да направи нещо. Трябва да му се въздейства и тук е ролята на профайлърите да го успокоят“, посъветва той.   „Той е направил фаталната крачка. За него връщане назад няма“, категоричен беше ген. Радев.", "date": "2019.05.17", "title": "Ген. Кирил Радев: Ако Зайков реши да се спасява с вземане на заложници, тогава може да стане лошо"}
{"url": "http://epicenter.bg/article/Botyo-Botev--MVR-dopusna-propuski-pri-izdirvaneto-na-Stoyan-Zaykov/183191/3/0", "text": "Органите на реда имали пропуски при организацията и оценката на ситуацията при издирването на Стоян Зайков, който е заподозрян за убийството в Костенец. Това посочи пред БНТ криминалистът Ботьо Ботев.  Ако полицията не допуснала тези грешки, то досега Зайков щял да бъде заловен, прогнозира полицаят.  Според него органите не е трябвало да допускат съседът на Зайков Валентин Петров, който след това беше открит убит в дома си, сам да претърсва къщата си.  Петров получил разрешение сам да претърси къщата си дали Зайков не се крие там. След това полицаите разпитали Петров и той е изразил готовност да съдейства на разследването.  \"Оперативно не е оценено това, което е подавал като информация човекът. Недопустимо е сам да е проверявал къщата си\", посочи Ботев.  Той заяви още, че в досегашната си работа полицията залага повече на явните дейности за проверка на обекти, докато в оперативната оценка се правят сериозни пропуски.", "date": "2019.05.17", "title": "Ботьо Ботев: МВР допусна пропуски при издирването на Стоян Зайков"}
{"url": "http://epicenter.bg/article/Emanuil-Yordanov-za-aktsiyata-v-Kostenets--Natiskat-varhu-MVR-e-neproduktiven/183192/3/0", "text": "Струва ми се, че натискът, който се оказва върху полицията в момента, не е продуктивен. По-скоро нека оставим хората да си свършат работата. Вярвам, че издирваното лице ще бъде намерено и задържано.  Това коментира пред БНР Емануил Йорданов, бивш министър на вътрешните работи, сега адвокат, във връзка със ситуацията в Костенец.   Вече осми ден МВР издирва заподозрения в убийство Стоян Зайков в района на Костенец.  Казусът се усложни и след втория намерен убит човек в Костенец. Засега не е потвърдено дали двата случая са свързани. Различни са и оръжията на извършените престъпления. Това кара и хората повече да се страхуват.  \"Аз не мисля, че извършителят би се върнал толкова бързо, за да извърши ново престъпление. Всяко едно умишлено престъпление има своя мотив. За второто убийство мотивът към този момент е неизвестен, както и извършителят. Различните оръжия дават възможност да се постави под съмнение това, че извършителят е един. Просто трябва време. Очевидно става дума за човек, който добре познава района и може да се укрие ефективно. Но в крайна сметка ми се струва, че едно малко по-дискретно присъствие на полицията би било по-полезно отколкото струпването на много хора и една подобна демонстрация на сила\".  Йорданов изказа предположение, че е трудно да се помисли, че заподозряното лице ще се появи в този район и това струпване на сили може би цели успокояване на хората, които живеят на това място.  Неговата прогноза за казуса \"Костенец\" е, че в близко време заподозряното лице ще бъде намерено.", "date": "2019.05.17", "title": "Емануил Йорданов за акцията в Костенец: Натискът върху МВР е непродуктивен"}
{"url": "http://epicenter.bg/article/Vzriviha-tri-avtomobila-v-tsentara-na-Varna--Snimki-/183195/3/0", "text": "Три автомобила са били взривени през нощта на централна варненска улица. Няма данни за жертви и пострадали, предаде Канал 3.   Инцидентът е станал през нощта пред жилищен блок на ул. “Ив. Драсов” 26. Живеещи в блока са чули взривове, за които пишат в социалните мрежи. Три автомобила са обгорени.   Пожарът е стартирал от хюндая, който, според очевидци е бил залят със запалима течност и избухнал в пламъци. Не е ясна причината за вандалския акт.", "date": "2019.05.17", "title": "Взривиха три автомобила в центъра на Варна (Снимки)"}
{"url": "http://epicenter.bg/article/Kmetat-na-Kostenets--Gradat-ne-pomni-takova-politseysko-prisastvie/183205/3/0", "text": "Градът е блокиран за пореден ден. Провежда се най-мащабната операция, надявам се тя да приключи в най-скоро време и да се върнем към нормалния ритъм на живот. Това каза кметът на Костенец Радостин Радев в ефира на предаването „Здравей, България“ по Нова телевизия. „Община Костенец не помни такова полицейско присъствие и такива случаи да се случвали“, заяви кметът.   „Нормално да са уплашени хората, тъй като тези две убийства се случиха в рамките на 3 дни. Нормално е да има притеснения сред хората“, добави той. Кметът обясни, че се извършват обиски в изоставени сгради, тъй като от години не са използваеми и са подходящо място там да се скрие, който и да било. „Мисля, че органите на реда са направили това, което е необходимо към настоящия момент“, заяви Радев.   Кметът съобщи, че във вчерашния ден е подаден фалшив анонимен сигнал във връзка с издирването на Стоян Зайков. „Бяха блокирани училищата на територията на Общината и директорките изразиха своето притеснение какво се случва. Лошото е, че на шега децата си подхвърлят, че „Сега ще звъннем на 112 да кажем, че сме го видели“, което е адски неприятна шега и не бива това да си го позволява абсолютно никой да подава фалшиви сигнали към настоящия момент, за което призовавам и хората да не подават такива сигнали, тъй като виждате обсадата от служители на всички институции, касаещи сигурността и здравето на хората, са на територията на Общината и предполагам, че всички действия, които предприемат, са синхронизирани и са в екип“, коментира той.   „Работата на Общината и полицията е да работят в синхрон, така че поисканото съдействие от органите на реда с това, с което Общината може да помогне, е оказано такова. Нека органите на реда да свършат своята работа, за да можем да си поемем чист въздух в рамките на до дни или часове“, добави Радев.   „Работата на Общината и полицията е да работят в синхрон, така че поисканото съдействие от органите на реда с това, с което Общината може да помогне, е оказано такова. Нека органите на реда да свършат своята работа, за да можем да си поемем чист въздух в рамките на до дни или часове“, добави Радев.", "date": "2019.05.17", "title": "Кметът на Костенец: Градът не помни такова полицейско присъствие"}
{"url": "http://epicenter.bg/article/Mladen-Marinov--Otchita-se-spad-na-registriranite-telefonni-izmami/183219/3/0", "text": "Евентуалните мишени на убиеца от Костенец Стоян Зайков, са под полицейска защита, а част от тях даже вече са преместени от полицията в тайни квартири.   Това стана ясно от коментара на вътрешния министър Младен Маринов в кулоарите на парламента, предаде Канал 3.   Някои от лицата от графата \"застрашени\" са делокализирани, съобщи Маринов. Към всички потенциални жертви са предприети мерки за защита, уточни той.   Продължава и операцията по издирване на евентуалния извършител, на лицето, което се укрива - Стоян Зайков, каза Младен Маринов.   Издирването на Зайков продължава вече осми ден след убийството на приятелката му Милена Шишкова и намерения преди два дни труп на негов братовчед Валентин Петров.   За Зайков се знае, че е стар познайник на МВР, неведнъж е излизал в нелегалност, умее да оцелява, а след последната кражба е успял да се укрие от полицията в продължение на цяла година.   През април регистрираните телефонни измами са 48 спрямо 71 за същия месец на 2018 г. Това каза министърът на вътрешните работи Младен Маринов по време на петъчния парламентарен контрол в отговор на въпрос за телефонните измами, предаде Агенция „Фокус“.   „От края на 2012 г. МВР провежда активна превантивна кампания, насочена към повишаване на информираността на населението за това престъпление и даване на съвети за начините, по които могат да се предпазят. Независимо от това много хора продължават да стават жертви на телефонни измами. Това наложи прилагането на така наречения мултидисциплинарен подход и ангажирането на други субекти от държавния и частния сектор“, каза той.   По думите му пример за доброто сътрудничество е партньорството с банките. „Със съдействие на Асоциацията на банките в България са проведени няколко срещи с представители на банки, опериращи на територията на страната“, уточни министърът.   Той допълни, че са определени банкови и полицейски служители за пряк контакт при съмнение за телефонна измама. „От МВР са предоставени критерии за идентификация на потенциални жертви на телефонни измами“, коментира министърът.   Той отчете дългогодишното партньорство на МВР с мобилните оператори. „Вследствие на предприетите активни мерки по данни на оператора проведените телефонни разговори с цел измама от 81 025 през февруари тази година са намелели до 18 792 през март. През месец април са сведени до 1581 опита за измама. Набелязани са и се прилагат идентични мерки с другите два телекома“, уточни министърът.   По думите му регистрираните телефонни измами през месец март 2019 г. са 56, спрямо 137 през месец март 2018 г.   „Тенденцията се запазва и през месец април - регистрираните телефонни измами са 48 спрямо 71 за същия месец на 2018 г. Тук са включени опити и престъпления от предходни периоди, но досъдебните производства по тях са образувани през месец април 2019 г. Обобщена статистика посочва, че през последните три години: 2016 до 2018 г. се отчита намаление на регистрираните телефонни измами“, каза още министърът.   По думите му за посочения период по неофициална информация причинената имотна вреда е на стойност между 22 и 23 млн. лв. „За период 1 януари 2019 – 30 април 2019 г. са регистрирани 343 телефонни измами спрямо 404 за същия период на 2018 г., като намалението е с повече от 15 %“, допълни още той.   Министърът подчерта, че МВР прилага системен подход в противодействие на този вид престъпления и постоянно подобрява способите на работа и уменията и компетенциите на своите служители.  ", "date": "2019.05.17", "title": "Младен Маринов: Потенциални жертви на Зайков са преместени в тайни квартири"}
{"url": "http://epicenter.bg/article/Zhena-na-okolo-30-g--e-otkrita-martva-v-stolichniya-kv---Orlandovtsi-/183250/3/0", "text": "Жена на около 30 години е намерена мъртва в столичния квартал „Орландовци“. Полицията работи по версията за убийство, тъй като жената е била открита с вързани ръце. Към момента няма заподозрян за извършеното престъпление.   Жертвата е от ромски произход, по информация на БНР.   Работи се по всички версии. Разпитани са близки на жената. Засега от МВР не съобщават повече подробности.     ", "date": "2019.05.17", "title": "Жена на около 30 г. е открита мъртва в столичния кв. „Орландовци“"}
{"url": "http://epicenter.bg/article/Uslovna-prisada-za-bivsh-politseyski-shef-ot-Kyustendil--prichinil-smart-pri-katastrofa-/183252/3/0", "text": "Присъда от една 1 година и осем месеца условно с три годишен изпитателен срок присъди състав на кюстендилския Окръжен съд за бившия началник на Криминална полиция в Кюстендил Захари Захариев, причинил смърт при катастрофа. Делото мина в един ден при съкратена процедура по искане на обвиняемия Захариев, предаде БНР.  Присъдата може да бъде обжалвана в 15-дневен срок.  Криминалистът бе обвинен в причиняване на смърт по непредпазливост при ПТП, отказа коментари. Той се е движел с 93 км/ч при разрешени в участъка при с. Невестино, където е станала катастрофата, 50 км/ч. Предизвиква челен удар, при който загива водачът на насрещно движещ се микробус Росен Любенов.  В съдебната зала Захариев каза, че не е предполагал, че може да участва в такъв инцидент и че съжалява за смъртта на Росен Любенов. Роднините на загиналия обявиха, че ще обжалват пред апелативния съд.  Присъдата на все още настоящия полицай може да бъде обжалвана пред Апелативния съд в рамките на 15 дни. Според коментари в града м.г. той се е пенсионирал, но продължава да работи в системата.  ", "date": "2019.05.17", "title": "Условна присъда за бивш полицейски шеф от Кюстендил, причинил смърт при катастрофа "}
{"url": "http://epicenter.bg/article/Prof--Nikolay-Radulov--Vremeto-za-zalavyaneto-na-Stoyan-Zaykov-izticha-/183253/3/0", "text": "Трудно е да дам положителна оценка, след като имаме предполагаем извършител - тук нямаме неизвестен извършител и разследващите да се лутат. Има версии, че може и да не е този човек, но тези версии мисля, че са обработени и е почти сигурно, че става дума за същия човек, когато става дума за първото престъпление. Може да има някакви съмнения, но мисля, че те са отпаднали и по отношение на братовчеда на евентуалния извършител.   Това каза за Novini.bg експертът по национална сигурност и бивш главен секретар на МВР проф. Николай Радулов по повод мащабната акция за залавянето на Стоян Зайков, заподозрян за убийството на Милена Шишкова, извършено на 10 май в Костенец. Припомняме, че в сряда беше открит убит и съсед на издирвания, който е и негов братовчед.  Все пак вече осем дни се извършват оперативно-издирвателните действия, което сочи, че е много възможно полицията да не намери извършителя. Когато се търси извършител на такова тежко престъпление като убийството, реално успех има до един-два дни и колкото по-късно става, толкова повече намаляват шансовете. Аз все пак се надявам, че ще бъде намерен и арестуван, но статистиката и световният опит сочат, че това е много трудно 72 часа след извършването на престъплението, заяви проф. Радулов.  Човешката логика сочи, че не е възможно в едно такова малко населено място да се извършат две убийства, като единият убит да е жената, с която е живял убиецът, другият убит да е негов роднина – вероятността това да е случайно или да е извършено от друг извършител е близка до нулата. Все пак в такива малки населени места нямаме анклав от потенциални убийци, за да предполагаме, че е възможно да са двама извършителите. Обикновената логика и оперативният опит на тези, които работят по подобни престъпления, показва, че най-вероятно е убит извършителят, коментира експертът.  По думите му най-логичният ход на Зайков е първо да се е опитал да се отдалечи от периметъра на търсенето. Напълно възможно е това да е станало още първите 24 часа и сега търсенето, което се извършва според полицията на две-три места в определени периметри, да е издирване на лице, което е някъде другаде. Друг въпрос е дали лицето има необходимите контакти и възможности да напусне страната и да преживява.   Многократно се е случвало през годините избягали престъпници дълго време да ги издирват и в крайна сметка да ги намерят в страната, защото не са намерили в себе си сили да отидат в непозната страна, където нямат поддръжка, познати и нямат идея как биха могли да се издържат.   Тук би трябвало до момента да са били изяснени по оперативен път възможностите на лицето, познанствата му, дали има познанства в страните, с които граничим и дали въобще е възможно да си помисли за бягство от страната. Ако има такава поддръжка и има такова намерение, той би го осъществил с лекота, тъй като, независимо че говорим колко добре се пази границата, имаме ежеседмични примери за това как насред страната се появяват мигранти, за които полицията не може да каже как са се озовали там. Това показва, че не би било проблем и такъв беглец от полицията и от правосъдието да напусне страната, заяви проф. Радулов.  Според бившия главен секретар на МВР Стоян Зайков е опасен човек, най-вече що се отнася до психическото му състояние. От всичко това, което знаем официално, този човек не е професионалист в убийства, в стрелба, в бойни спортове или нещо такова. По-скоро аз си мисля, че този човек е извършил убийство по непредпазливост и след това, ужасен от това, което е направил, и разбира се, от нежеланието си да лежи безкрайно дълго време в затвора, се опитва да се укрие. Сложен въпрос е психическото състояние след едно убийство, при това вероятно на човек, който е обичал.   Очевидно е, че тук центърът на цялата история е около жената, която е била убита и вероятната ѝ изневяра според извършителя. Трудно е да се говори колко е опасен този човек. Аз си мисля се пак, че няма опасност от неконтролирани, внезапни немотивирани убийства, както се появява информация, едва ли е човек, който ще извършва убийства по списък, както някъде се каза.   Ако има някакъв списък, той според мен се е изчерпал с убитата вече жена, а пък братовчедът най-вероятно се е натъкнал на него при проверка в собствената си къща и поради това е бил убит. Не вярвам да е толкова опасен за обществото, но дори и да е представлявал опасност в състоянието на афект, в което е бил изпаднал при първото или при второто убийство, мисля че е поизстинал, а пък и огромното количество ресурс, който отделя МВР, мисля че прави ситуацията сравнително безопасна за обикновените граждани, посочи проф. Радулов.  Вярвам, че ще бъде заловен, главният въпрос тук е кога. Защото, ако това не стане следващите 5-6-7 дни, може да се получи точно това, което се получи с Пелов и неговия съкилийник, които избягаха.   Пелов в крайна сметка разбрахме къде се намира, когато загина при престрелка, но неговият партньор и съкилийник и досега го няма. Така че, ако залавянето не се случи в близките няколко дни, рискуваме да не се случи никога вече.   При убийствата, колкото повече се отдалечаваме от времето на извършване, толкова е по-малък шансът да бъде заловен извършителят, дори когато се предполага кой е. Няма много време за залавянето на извършителя, каза още проф. Николай Радулов. ", "date": "2019.05.17", "title": "Проф. Николай Радулов: Времето за залавянето на Стоян Зайков изтича "}
{"url": "http://epicenter.bg/article/Magdalinchev-razkri--Lozan-Panov-iska-da-opredeli-badeshtiya-glaven-prokuror-/183261/3/0", "text": "Представляващият Висшия съдебен съвет Боян Магдалинчев попари амбицията на Лозан Панов именно той да посочи бъдещия главен прокурор. Мечтите му бяха разобличени от Магдалинчев, който напомни на шефа на ВКС, че няма как да му се получи, защото членовете на ВСС имат думата по въпроса, съобщава Канал 3.  \"Г-н Панов, като че ли, показва повече желание той да определи бъдещия главен прокурор, отколкото той да участва активно в това нещо. Съжалявам, това е функция на Висшия съдебен съвет\", отсече Магдалинчев на излизане от срещата при президента по повод хулите срещу страната ни, изречени по време на срещите на тримата големи в Темида и ВСС с авторите на доклада по мониторинга на ЕК.  Магдалинчев тълкува настояването на Панов пред Брюксел да не ни сваля мониторинга като: \"Лично негова позиция, която аз категорично не споделям!\".  Представляващият ВСС поясни, че по негова инициатива са били внесени на пленума на съвета паметните бележки, в които лъснаха скандалните доноси срещу България и нападките към останалите институции, като прокуратурата и КПКОНПИ. Магдалинчев е категоричен, че за публикуването на стенограмите не ни трябва никакво разрешение от гостите от Брюксел, нито пък представляват някаква квалифицирана информация.  \"Идеята е вече година и половина тоя състав на ВСС работи. Ние правим четири или пет срещи с мисии на ЕК и като че ли всичко остава някъде забулено. Защо ли? Да се остава с усещането, че нещо не е доизречено. И затова предложих да се публикува едно към едно и да се види от хората кой какво работи и какви са препоръките на ЕК, и какви въпроси се поставят пред нас\", обясни Магдалинчев. \"Няма нищо конфиденциално в тях\", пресече той внушенията, че едва ли не извънредно ВСС е решил да публикува стенограмите от разговорите с пратениците на ЕК. \"То това е идеята - да се получи гласност в обществеността.  По повод апелите за ограничаване на правомощията на главния прокурор, които почти едновременно отправиха и соцлидерката Корнелия Нинова, и Лозан Панов, представляващият ВСС беше категорично против с аргумента, че не може в хода на процедурата да се пипат правилата. Едва след избора на новия главен прокурор може да се мисли в тази посока, смята магистратът.  Магдалинчев категорично отхвърли заклинанията, че изборът на главния прокурор щял да бъде политизиран, защото преобладавала политическата квота във ВСС. Той обори твърденията в тази посока и се обяви, че е добре бъдещият обвинител номер едно да бъде прокурор и въобще, човек от системата.  ", "date": "2019.05.17", "title": "Лозан Панов иска да определи бъдещия главен прокурор, разкрива Магдалинчев "}
{"url": "http://epicenter.bg/article/Magdalinchev--Vazmozhno-nay-rano-tryabva-da-zapochne-protsedurata-za-izbor-na-nov-glaven-prokuror/183262/3/0", "text": "„Консултациите, които инициирах, са в интерес на обществото, което е с изострена чувствителност към справедливостта в правораздаването. Не бива да има и сянка за задкулисие в процедурата по избора, защото това ще рефлектира върху доверието към прокуратурата в следващите седем години“, заяви президентът Румен Радев след срещата си с представляващия Висшия съдебен съвет Боян Магдалинчев   \"Възможно най-рано трябва да започне процедурата за избор на нов главен прокурор, т.е. хубаво би било да е някъде около датата 10-и юли, когато изтича мандатът на настоящия\" е позицията на Боян Магдалинчев, която той обяви след срещата си с държавния глава. Разговорът е част от поредицата срещи, които президентът инициира във връзка с критериите за избор и правомощията на следващия главен прокурор.  ,,През това време, до 10-и юли, трябва да се проведат 4 заседания, да се внесат предложенията, да се изготвят концепциите и не на последно място да се даде шанс на обществеността да бъде информирана'', допълни Магдалинчев.  По думите му следващият главен прокурор трябва да бъде човек от системата, който да познава проблемите.  ,,Ако се върнем назад във времето след 1991 г., кой от прокуратурата досега е бил главен прокурор? Няма такъв случай. По един или друг начин нещата са били така. Ето защо считам, че това трябва да бъде човек, който има поглед в нещата в дълбочина.   Сегашният главен прокурор е наказатален съдия, макар че не се справя никак зле с работата си. Но според мен трябва да е човек от системата, който да познава проблемите'', каза в заключение Боян Магдалинчев.   Спазването на законовите критерии и прозрачността на цялата процедура по избора ще бъде най-доброто начало за мандата на следващия главен прокурор. Това заяви президентът Румен Радев на среща с представляващия Висшия съдебен съвет Боян Магдалинчев, която се състоя на „Дондуков“ 2, съобщиха от прессекретариата на държавния глава.   Държавният глава изтъкна, че междуинституционалният диалог на ангажираните страни в процедурата показва отговорно отношение към избора на следващия главен прокурор.   Сред темите на срещата днес бяха ходът на съдебната реформа, преструктурирането на съдебната карта, инстанционният контрол върху съдебните актове. Румен Радев и Боян Магдалинчев обсъдиха и изпълнението на част от препоръките на Европейската комисия и на Венецианската комисия.  ", "date": "2019.05.17", "title": "Радев: Консултациите за избор на нов главен прокурор са в интерес на обществото"}
{"url": "http://epicenter.bg/article/Verizhna-katastrofa-zatapi-mezhdunarodniya-pat-E-79-kray-Kresna-/183271/3/0", "text": "Верижна катастрофа между четири автомобила затапи главен път Е-79 край Кресна, предаде БГНЕС. Движението в района е затруднено, пропуска се на етапи.  Пътният инцидент стана малко след 14 часа, на един километър след Кресна в посока Симитли. Един човек е пострадал. Той е транспортиран към МБАЛ Благоевград за установяване на състоянието.  По първоначална информация лек автомобил „Шевролет” на прав участък, движещ се към Симитли, предприема изпреварване. При прибирането си забърсва странично лек автомобил „Фолксваген”. След това се удря челно в „Рено Синик” и го завърта. В завъртялото се „Рено” се блъска микробус, който изтиква „Рено”-то почти в насрещната лента.  Движението в района на катастрофата се регулира от два патрула на КАТ и се пропуска на етапи. Натрупват се огромни опашни по Е-79 – и в посока границата с Гърция, и в посока Благоевград, тъй като петък е ден за натоварен трафик по това направление.  ", "date": "2019.05.17", "title": "Верижна катастрофа затапи международния път Е-79 край Кресна "}
{"url": "http://epicenter.bg/article/Sadat-ostavi-v-aresta-konduktora--bludstval-s-13-godishna-v-Plovdiv-/183280/3/0", "text": "Районния съд в Пловдив взе най-тежката мярка за неотклонение \"задържане под стража\" спрямо 73-годишния кондуктор, блудствал с малолетна, предаде Канал 3. Повдигнато му е обвинение за блудство, извършено на 2 май по отношение на 13-годишно момиче. За това престъпление законът предвижда наказание лишаване от свобода от 1 до 6 години.  Съдът намери, че от събраните по делото доказателства може да се направи обосновано предположение, че обвиняемият е извършил престъплението, за което е привлечен като обвиняем. Според съда съществува опасност при мярка, по-лека от \"задържане под стража\", 73-годишният мъж да извърши престъпление.  Определението не е окончателно и подлежи на протест и обжалване пред Пловдивския окръжен съд на 23 май от 15.30 часа.  ", "date": "2019.05.17", "title": "Съдът остави в ареста кондуктора, блудствал с 13-годишна в Пловдив "}
{"url": "http://epicenter.bg/article/KPKONPI--Pri-748-litsa-ot-vlastta-ima-nesaotvetstvie-v-imotnite-im-deklaratsii/183287/3/0", "text": "КПКОНПИ е извършила проверка на декларациите за имущество и интереси, подадени през 2018 година, на 5 116 задължени лица, с ежегодна декларация; 3 568 задължени лица, с встъпителна декларация за имущество и интереси; 400 задължени лица, с финална декларация за имущество и интереси, съобщават от пресцентъра на комисията.   Проверката на имуществените декларации обхваща и техните съпруг/а, лицето, с което се намират във фактическо съжителство на съпружески начала, и ненавършилите пълнолетие деца.   Проверени са лица, заемащи високи държавни длъжности: министри; народни представители; кметове, председатели на общински съвети и главни архитекти на общини; изпълнителни директори и управители на болнични заведения; ректори на университети; лица, упълномощени по реда на Закона за обществените поръчки за провеждане на процедурите и сключване на договорите; ръководители на бюджетни организации, които изпълняват функции на органи за финансово управление и контрол на средства от Европейските фондове и програми; началници на митнически пунктове; директори на държавни горски и ловни стопанства; председатели и заместник - председатели на държавни агенции и комисии и други. От КПКОНПИ подчертават, че проверката е разкрила несъответствия при декларациите на хора от всички изброени по-горе длъжности.   При 738 души проверката е разкрила пропуски. Докладите съдържат данни за недекларирани притежавани и придобити: - дялови участия; - доходи от трудови правоотношения; - парични средства по банкови влогове и банкови сметки; - дадени обезпечения в размер на милиони лева/евро;  - притежавани имоти; - участия в органи на управление или контрол на търговски дружества, на юридически лица с нестопанска цел и извършване на дейност като едноличен търговец.   Комисията е изискала от въпросните лица да подадат нови декларации, които да включват всичко. В резултат, на което: - 637 задължени лица са подали коригираща декларация; - 98 задължени лица не са подали коригираща декларация; - 35 задължени лица са подали коригираща декларация и са декларирали пред Комисията, че не желаят да бъде публикувана информацията относно лицето, с което се намират във фактическо съжителство на съпружески начала и за което лице е установеното несъответствието; - 3 задължени лица са подали непълна коригираща декларация и са декларирали пред Комисията, че не желаят да бъде публикувана информацията относно лицето, с което се намират във фактическо съжителство на съпружески начала и за което лице е установеното несъответствието.   Комисията ще предаде на НАП документите от проверката си за лицата, които не са изпратили коригиращи декларации в посочения 14-дневен срок и чиито несъответствия са в размер на повече от 5 хиляди лева.   Съгласно чл. 46, ал. 4 при установено несъответствие след срока за подаване на коригираща декларация в размер на не по-малко от 20 000 лв., Комисията приема решение за извършването на проверка на имущественото състояние на лицето, заемащо висша публична длъжност, по реда на Глава десета от ЗПКОНПИ.   Очаквайте подробности", "date": "2019.05.17", "title": "КПКОНПИ: При 738 лица от властта има несъответствие в имотните им декларации"}
{"url": "http://epicenter.bg/article/Antikoruptsionnata-komisiya-iska-zapor-varhu-imushtestvo-na-Gebrev-i-sina-mu-za-13-mln--leva/183288/3/0", "text": "Антикорупционната комисия е внесла иск в Coфийcĸия гpaдcĸи cъд за отнемане на имущество за 13 милиона лева от оръжейния търговец Eмилиян Гeбpeв и cинa мy Xpиcтo, предава БНР. Вече има образувано дело.   От КПКОНПИ искат да конфискуват имоти и банкови авоари, което е знак, че в подадените от Гебреви декларации е имало несъответствия, открити след проверка.", "date": "2019.05.17", "title": "Антикорупционната комисия иска запор върху имущество на Гебрев и сина му за 13 млн. лева"}
{"url": "http://epicenter.bg/article/-quot-Sova-Haris-quot--GERB-i-BSP-s-izravneni-pozitsii-deset-dni-predi-evrovota/183204/2/0", "text": "    ГЕРБ води с 34,4%, \"БСП за България\" има 33,5%, сочат данните на проучването. На трето място стабилно стои ДПС с 13,7%. Следват \"Воля\" и 4,7%, ВМРО – БНД с 4,4%, Атака с 3,8% и Демократична България с 2,1%.  Най-голямо доверие сред политическите лидери има премиерът и председател на ГЕРБ Бойко Борисов - 32,6%, но недоверието в него е 58,1%. Следва го председателят на БСП Корнелия Нинова с 23,4% доверие.  Колко избиратели ще отидат до урните на 26 май? Това е загадката, от която зависят прогнозите за резултата от изборите за Европейски парламент у нас. В последното изследване малко над 47% от гласоподавателите заявяват, че със сигурност ще гласуват и са сигурни в своя избор. Да напомним, че социологическите изследвания отразяват мнението на реалните гласоподаватели в страната. Избирателните списъци включват и около 1 милион български граждани, пребиваващи в чужбина. Поради това така декларираната избирателна активност спрямо избирателните списъци ще бъде около 40%.  За хората, които анализират избирателните процеси отблизо, това ниво е изключително високо. На предишните избори за Европейски парламент в България гласуваха около 33% спрямо избирателните списъци. Най-вероятно и този път да се възпроизведе това равнище. Ако тази хипотеза се реализира, ще означава, че значителна част от деклариралите, че ще гласуват, няма да го направят. Възниква въпросът дали тази редукция на гласове ще бъде пропорционална на всички участници в изборите или някои партии ще бъдат „наказани“ в по-голяма степен от другите. Освен това, данните показват, че по-ниската избирателна активност ще облагодетелства партиите, при които наблюдаваме по-висока мобилизация на ядрата от твърди симпатизанти – БСП и ДПС. По-високата избирателна активност ще бъде по-благоприятна за партиите с по-голяма електорална периферия – в сегашния случай ГЕРБ и другите кандидати за преодоляване на изборната бариера.  Резултатите, които регистрирахме, показват паритет между двете водещи политически сили ГЕРБ и БСП. Минимален превес от 0,8% имат управляващите. Тази разлика е в рамките на допустимата статистическа грешка, така че въпросът за крайния победител продължава да бъде отворен.  Партията на Бойко Борисов залага на позитивна кампания, като се опитва да привлече общественото внимание с примери за добри резултати от своето управление. Основен аргумент, на който залага ГЕРБ, е принадлежността към водещата партия в Европейския парламент - Европейската Народна партия - и добрият интегритет към европейските институции. Успешното европредседателство, организирано от нашата страна, се изтъква като съществена заслуга. Кампанията на ГЕРБ кореспондира със споделяните очаквания от българските избиратели за защита на националните интереси в ЕС. Привличането на СДС и други десни формации се очертава като успешен ход, тъй като свързва идентичността на центристка формация като ГЕРБ с избирателите от дясното политическо пространство.  Основният опонент на управляващите и претендент за победа на изборите – БСП – залага на значението на предстоящия вот за развитието на обстановката вътре в страната. Изтъкват се организационните неуредици и корупцията като съпътстващи управлението и се представят като основен аргумент за належаща спешна смяна на изпълнителната власт. Противопоставянето на тезите на управляващите е изключително остро. Социалистите оставят отворен въпроса за линията, която ще следват е Европейския парламент – дали там ще работят в синхрон със системната партия от тяхното семейство или ще налагат други, по-консервативни възгледи и политики. Тази неопределеност представлява проблем както за част от актива на партията, така и за по-широки кръгове от привържениците й.  Според данните от изследването, третата партия със сигурно присъствие в следващия Европарламент е ДПС. Движението залага на добрата експертиза на своите кандидати и членството си в едно от големите семейства в Европейския парламент – Либералния Алианс. Проблем в кампанията на ДПС е отдалечеността на дискутираните теми от редовия им избирател. Все пак квотата от около 350 000 гласа, които Движението редовно постига на избори, и този път изглежда напълно постижима цел.  Партията на бизнесмена Веселин Марешки има реални шансове да заеме позицията на четвърта политическа сила. Явяването на тези избори на партиите от Обединени патриоти по отделно и противоборството между тях създаде тази възможност. Трябва да се отчете и масивната и агресивна кампания на партия „ВОЛЯ – българските родолюбци“, насочена срещу статуквото. Вероятно за повишаване на авторитета й роля ще изиграе и присъединяването на партията към политическото семейство на Марин Льо Пен.  На този етап от формáта Обединени патриоти се откроява кампанията на ВМРО. Това води до регистриране на по-висока готовност за подкрепа от избирателите. Войводите залагат на позиции по теми, които развиват от доста години и които добиха актуалност в момента: миграцията, ромската престъпност, македонския въпрос и др. Водачът на листата внася мажоритарен елемент, който допринася за разширяване на влиянието им. По същество ВМРО е третата партия заедно с ГЕРБ и ДПС, които залагат в кампанията си на определени успехи в развитието на страната. Отговорността, която носят за управлението в момента, ги прави и уязвими.  Партия АТАКА като че ли проявява известна нервност от възхода на партньора си, тъй като традиционно е била най-подкрепяната формация в този спектър. Хората на Волен Сидеров се включиха късно в предизборната надпревара, но направиха успешен ход със съставянето на листата си от млади хора, подбрани чрез публичен формат. Не бива да пропускаме и факта, че в миналото чрез силен финален спринт Волен Сидеров често е постигал дивиденти и е опровергавал предварителните прогнози.  Засега присъствието на НФСБ като че ли остава незабелязано от широката аудитория. Фокусирането върху личността на лидера на формацията на този етап не носи очаквания от тях електорален ефект.  За партиите от градската десница можем да кажем, че в тази кампания изгубиха стратегическо предимство. Те предварително изградиха такава конфигурация, че затръшнаха вратата на организацията, която е символ на обединението в техния сектор. Поради тази причина сега им се налага да убеждават симпатизантите си във вероятността да преодолеят изборната бариера, вместо да се налагат чрез предимствата на проевропейската си ориентация.  От останалите политически субекти трябва да отбележим кампанията на Коалиция за България – новата формула на АБВ. Доколко тя ще се наложи, ще видим в бъдеще. На тези избори съществува реална възможност част от гласоподавателите на левицата да изберат тази бюлетина по инерция от миналото. Това прави енигматичен изборния резултат на тази формация.  Кой ще спечели вота зависи от това, коя от сюжетни линии, заложени в кампаниите на двете водещи партии, ще надделее пред избирателите. Темата с имотите на властта не стихва. Оставката на земеделския министър ще даде нов импулс точно във финалната фаза на надпреварата. От резултатите виждаме, че значителна част от избирателите проявяват изострена чувствителност по имотния въпрос, като не са малко тези, които са склонни дори да променят избора си. Предизвиканите оставки играят ролята на буфер, но не успяват да възстановят доверието на част от периферния електорат на управляващата партия. От друга страна, управляващите изглеждат по-убедителни в твърденията си, че ще защитават по-добре националния интерес на България в новия Европейски парламент. Това е техният основен контрааргумент в опита им да опазят завоюваното в миналото доверие.  Виждаме също така, че нишата на патриотичните и дясно-центристките формации е значителна. Голямата раздробеност в този спектър на политическото пространство е проблем при консолидацията на нагласите.  Наличието на толкова мощни противопоставящи се течения прави политическата ситуация турболентна до степен на невъзможност да се направят твърди прогнози за изхода от предстоящите избори. Най-общо би могло да се дадат някакви интервали, в които могат да се вместят претендиращите за успех политически субекти. За ГЕРБ и БСП може да се каже, че ще спечелят между 5 и 7 места в Европейския парламент. ДПС най-вероятно ще се вмести в интервала между 3 и 5. А някоя от следните формации: ВОЛЯ, ВМРО, АТАКА, ДЕМОКРАТИЧНА БЪЛГАРИЯ и КОАЛИЦИЯ ЗА БЪЛГАРИЯ при определени условия би могла да достигне до 1 мандат.  ", "date": "2019.05.17", "title": "\"Сова Харис\": ГЕРБ води с 34,4 %  пред БСП с 33,5 \" десет дни преди евровота "}
{"url": "http://epicenter.bg/article/Borisov-skochi-na-Radev--Ne-odobryavam--che-nyakoi-ot-vlastite-se-opitvat-da-se-barkat-v-nezavisimata-sa/183211/2/0", "text": " Това каза пред журналисти в Плевен министър-председателят Бойко Борисов, предаде Радио „Фокус“.   На въпрос дали одобрява    „Така че той   огласи това, което се прави от много време. Не одобрявам това, че някои от властите се опитват да се бъркат в независимата съдебна система. Нали за това се борихме – съдебната власт да е независима. Прокурорите си избират прокурори, съдиите си избират съдии, а ние, другите власти – президентска, изпълнителна, парламентарна, си гледат своите задачи. Но така са решили – така правят“, коментира министър-председателят.   Попитан кого визира, Борисов заяви, че не той вика магистратите един по един при себе си.    във връзка с критериите за избор на нов главен прокурор. Първата среща беше със Сотир Цацаров, който укори президента, че тези консултации са прибързани, тъй като изборът е чак през есента и намекна, че действията на президента могат да се изтълкуват като опит да се влияе на процедурата, върху която държавният глава няма никакви правомощия.   Днешното изявление на премиера е в същия тон.  „Има Висш съдебен съвет, има си начини, по които да се избира. Президентската институция след това има право да одобри или да не одобри. Тогава влиза в сила нейната роля. Още повече, че има много време до тогава“, каза още той.   „  Не бива да има и сянка за задкулисие в процедурата по избора, защото това ще рефлектира върху доверието към прокуратурата в следващите седем години“, заяви днес Румен Радев в отговор на критиките на Борисов. Спазването на законовите критерии и прозрачността на цялата процедура по избора ще бъде най-доброто начало за мандата на следващия главен прокурор.    \"  заяви още Борисов.   На въпрос как ще коментира това, че идват не само европейски, но и местни избори   както дадохме великденски. Нищо, че и това не го отчитате, но и там отидоха над 50 млн. лв. Ще направим добър бюджет с 10% увеличение на заплатите на целия сектор, както тази година“.   Борисов посочи, че тези, които обещават по-голямо увеличение на заплатите в бюджетния сектор, лъжат. „Защото реално няма как. Не може да похарчим повече, отколкото изкарваме, за да не задължим следващите поколения.   коментира той.", "date": "2019.05.17", "title": "Борисов скочи на Радев: Не одобрявам, че някои от властите се бъркат в независимата съдебна система!"}
{"url": "http://epicenter.bg/article/Alpinistat-Ivan-Tomov-e-zaginal-v-Himalaite/183260/2/0", "text": "Алпинистът Иван Томов е загинал в Хималаите, съобщиха от фирмата-организатор на експедицията, предаде БНР.   Вчера 35-годишният русенец стана третият българин, изкачил осемхилядника връх Лхотце и вторият, сторил това без допълнителен кислород.   Преди дни ураганни ветрове унищожиха палатката на Томов и се наложи той да продължи с екипировка назаем.   Пред „Хоризонт“ той разказа, че не е успял да се излекува от кашлица, но ще рискува и ще направи опит.", "date": "2019.05.17", "title": "Алпинистът Иван Томов е загинал в Хималаите"}
{"url": "http://epicenter.bg/article/Marin-Zahariev-v-Madan--Dobrata-sreda-za-zhivot-tuk-se-dalzhi-na-desetkite-realizirani-evroproekti/183273/2/48", "text": "  Хората в Смолянско навсякъде се радват, че има местен кандидат, когото да подкрепят в предстоящия вот за Европейския парламент и изразяват удовлетворение от работата на правителството, заяви кандидат-евродепутатът от ГЕРБ и СДС Марин Захариев след срещата с жители на Мадан днес. Заедно с него бе и бившият евродепутат от Родопите Владимир Уручев, съобщиха от пресцентъра на ГЕРБ.  „В Мадан се интересуват дали еврофондовете ще работят и занапред. Помнят периода, в които ЕК ни беше спряла плащанията заради неработещи и проблемни държавни институции преди 2009 г. Имаше хора, притеснени, че след 2020 година пари повече няма да влизат от ЕС в България, че се спират субсидиите напълно. Обясних им, че това е фалшива новина, защото всъщност бюджетът за България е увеличен за следващия програмен период“, посочи Захариев.  По думите му в Мадан е създадена добра среда за живот, благодарение на десетките европейски проекти и тези, които са финансирани от правителството. Безработицата е ниска, особено при мъжете тя е сведена до минимум, тъй като на територията на общината функционира едно от големите минни предприятия в страната.  Захариев разговаря и с изпълнителния директор на рудодобивното дружество инж. Сергей Атанасов, който заяви, че предприятието осигурява работа на повече от 800 души. Хората споделиха с кандидата за евродепутат, че се усеща промяна след отварянето на пункта при Златоград, защото минава по-голям поток през града. Надяват се с откриването на граничния пункт при Рудозем още повече да се съживи икономиката в района.  „Надяваме се Мадан да подкрепи тези кандидати за Европейския парламент, които са доказали, че отстояват българския интерес и да дадат своя силен глас за номер №12 в бюлетината за най-добрата листа - представителите на ГЕРБ и СДС“, подчерта Марин Захариев.  ", "date": "2019.05.17", "title": "Марин Захариев в Мадан: Добрата среда за живот тук се дължи на десетките реализирани европроекти"}
{"url": "http://epicenter.bg/article/Ivo-Hristov-/183274/2/0", "text": "  „ И допълни: \"Ако български политик има користни намерения да влезе в политиката, трябва да стои в България, може да си построи къща за гости, да си купи апартаменти\".   „Ние искаме да има ясни правила така, че доходите да растат“, каза Христов. Той подчерта, че програмата „Визия за Европа“ е съгласувана и се вписва в общата програма на ПЕС. „Социалната политика, която предлагаме, предвижда определени ставки за минимална работна заплата на европейско ниво и за минимална пенсия“, допълни Христов. Той уточни, че ако има формула на общоевропейско ниво, по която да се формират минималната пенсия и заплата, държавите ще я следват.   По неговите думи залогът на изборите е дали ще се създаде нова политическа ситуация в България, в резултат на победа на опозицията.   По повод обвиненията, че премиерът и президентът участват в предизборната кампания нерегламентирано, Христов коментира, че вчера ЦИК е отхвърлила жалбата на ГЕРБ, а днес Борисов раздава бюджета за 2020 г., като обещава покачване на доходите, докато инспектира показно за пореден път магистрала „Хемус“ и обещава на жителите на Търговище море. „Очевиден е отговорът- кой участва в кампанията и с какви инструменти“, допълни кандидатът за евродепутат.   „   Той подчерта, че често активисти на БСП са заплашвани, пречи им се да водят кампания и се използват всички инструменти на държавата, като НАП, за притискане на бизнесмени, които имат симпатия към опозицията. „Това не е нормално. Прави ми впечатление и че у нас се е установила икономика на порока. Сливен прилича на Монте Карло. Там живеят изцяло от казина“, коментира той. Според него този бизнес ерозира трудовата етика на българина, защото го приучва на лесни печалби, но е зависим и от конюнктурата, защото съобразно вариациите на турската лира, той може да угасне всеки момент. „Игрални зали има във всички малки населени места в България и това са единствените цветни петна в градския пейзаж. Българинът е много отчаян, щом прибягва до търкане на билетчета и до хазарт“, каза още кандидатът за евродепутат.   „По пълните зали съдя, че хората вярват на БСП. Мъдрите осъзнават, че няма друга алтернатива, която може да спре установяването на пълната власт на Борисов. Страхът у хората може да бъде изтрит от българската действителност само при смяна на сегашния режим“, категоричен е Христов.   „В атмосферата на обща поквара и корупция, която констатираме от години, мнозинството гласува нефелен закон против корупцията, който разчита само на декларации“, допълни той. Христов припомни, че президентът е свикал КСНС на тема корупция, но не е имало кой да докладва от името на антикорупционната комисия, защото председателят и зам.-председателят попаднаха във водовъртежа на скандала.      По-късно премиерът се среща със земеделците и им съобщи, че е започнало изплащането на отпуснатите 3.2 млн. лв. държавна помощ за тютюнопроизводителите в района.  На въпрос как ще коментира това, че идват не само европейски, но и местни избори Борисов обясни много спокойно: ", "date": "2019.05.17", "title": "Иво Христов: Борисов триумфално раздава пари пред камерите. С общи пари се купуват изборите!"}
{"url": "http://epicenter.bg/article/Eva-Maydel-v-Harmanli--V-GERB-zastavame-pred-horata-s-litsata--postizheniyata-i-konkretnite-si-idei-/183275/2/48", "text": "  \"Кандидатите за евродепутати на ГЕРБ заставаме пред българите със своите лица, реални постижения и конкретни идеи, а не само с празни и кухи обещания, както опонентите ни. В БСП не могат да се похвалят с нито един успех, нито в държавата, нито на европейско ниво. Затова залагат единствено на обвинения и гръмки, но неизпълними обещания. Това няма да подобри живота на хората. Ние в екипа на ГЕРБ в Европарламента постигнахме конкретни и измерими успехи – намалихме цените за телефонните разговори в ЕС, намалихме банковите такси за преводите в евро, увеличихме средствата за България по еврофондовете, противопоставихме се и ще продължаваме да го правим на пакета \"Макрон\". Направихме така, че България да е четвърта в ЕС по привлечени инвестиции по плана Юнкер.\" Това заяви кандидатът за евродепутат от ГЕРБ Ева Майдел по време на разговор с граждани в Харманли, съобщиха от пресцентъра на партията.  В срещите участваха народният представител Митко Полихронов, кметът на община Харманли Мария Киркова, представители на бизнеса от региона, търговци. „Ева Майдел е най-разпознаваемият евродепутат в нашия регион, затова посещението й в Харманли не е изненада за никого“, призна депутатът Митко Полихронов. Той подчерта, че бъдещите евродепутати ще бъдат гласът на България в Европа, затова е важно да изпратим там компетентни, можещи и работещи хора, каквито са кандидати от листата на ГЕРБ и СДС.  \"Имаме и конкретни идеи как можем да продължим в тази посока, за да използваме максимално добре членството на България в ЕС, за да достигне Европа във всяко кътче на страната.\" Това допълни Ева Майдел, която има информационен офис в област Хасково и осъществява и подкрепя редица инициативи през годините.  ", "date": "2019.05.17", "title": "Ева Майдел в Харманли: В ГЕРБ заставаме пред хората с лицата, постиженията и конкретните си идеи "}
{"url": "http://epicenter.bg/article/Andrey-Novakov-uchastva-v-otkrivaneto-na-nova-detska-gradina-vav-velingradskoto-selo-Draginovo-/183276/2/48", "text": "  Кандидатът за евродепутат Андрей Новаков, кметът на Велинград д-р Костадин Коев и кметът на Драгиново Бисер Маджиров откриха днес на нова детска градина в с. Драгиново, съобщиха от пресцентъра на ГЕРБ.  Двете сгради на детска градина „Пролет“ са с капацитет 150 места, като за тяхното построяване държавата отпусна 1,62 млн. лв. Детската градина и средното училище в съседство се отопляват с геотермална енергия. Сградите са изградени от термопанели по най-модерна технология със стъклопакети с термозащита. В двора са изградени 6 детски площадки с ударопоглъщаща настилка и ергономични катерушки.  Официални гости на събитието бяха главният мюфтия на България д-р Мустафа Хаджи, областният управител на Пазарджик Стефан Мирев, областният координатор на ГЕРБ Найден Шопов и народният представител Димитър Гечев.  „Вие сте щастливи да имате такова бижу в Драгиново. Жителите на селото го заслужават, защото са достойни и чистосърдечни хора. Искам да благодаря на правителството за реализацията на този проект и на още много проекти в интерес на хората. Те са истинското доказателство за реалната политика на ГЕРБ“, каза третият в листата Андрей Новаков.  ", "date": "2019.05.17", "title": "Андрей Новаков участва в откриването на нова детска градина във велинградското село Драгиново "}
{"url": "http://epicenter.bg/article/Elena-Yoncheva--Shte-se-borim-za-dostoyni-dohodi-na-balgarite/183281/2/0", "text": "  Йончева заяви, че сред основните й каузи в Европейския парламент ще бъде борбата с бедността у нас. По думите й, на европейско ниво, левицата вече се бори за това с предложението си за минимална европейска заплата и минимална пенсия. Според нея минималната европейска заплата трябва да  се изчислява на база на поне 60% от средната работна заплата за страната и да отговаря на местните  стандарти и покупателна способност. Тя подчерта, че вече 12 години сме в ЕС и 1,5 млн. българи живеят на прага на бедността, а 40% от населението е на прага на социалното изключване по доклад на ЕК от февруари 2019 г.   „За Европа процентът на работниците, които са на прага на бедността, е 12%. За България този процент е 24%. Това не е нормално. Ще осигурим справедливо заплащане”, категорична бе Йончева.      По думите й предприятията могат да се ползват по-ефективно от европейските средства, ако се облекчат процедурите за кандидатстване и ако се адаптира точковата система. Като друг важен проблем тя посочи и взимането на мерки за задържане на вече обучените кадри у нас.    По думите му правителството трябва да изведе бизнеса на светло. Той подчерта, че често работниците са поставени в независещи от тях условия. Според него са останали малко предприятия, където се цени техният труд.   Работниците и ръководството на фирмите споделиха като основни свои проблеми трудността да се намерят и задържат квалифицирани кадри, ниските доходи в региона, покачващите се цени на тока, липсата на сигурност и предвидимост на икономическата среда. На срещите присъстваха Крум Зарков – зам.-председател на ПГ на „БСП за България” и член на ИБ на БСП и Виолета Желева – депутат от ПГ на левицата.", "date": "2019.05.17", "title": "Елена Йончева: Ще се борим за достойни доходи на българите"}
{"url": "http://epicenter.bg/article/Nikolay-Dikov--Da-izvedem-mestnite-temi-za-evropeyski-debat-/183277/2/48", "text": "  Кандидат съм за евродепутат на ГЕРБ, защото трябва да изведем за европейски дебат нашите местни теми. На всички нива имаме нужда от подкрепа, за да бъде темата със сигурността и стабилността на маришкия басейн взета под внимание. Имаме нужда от приятели в европейските институции, за да имаме защита. С тези думи Николай Диков започна разговора си с представители на синдикалната организация \"Подкрепа\" към \"Мини Марица-изток\" ЕАД. В срещата участваха представители на четирите секции – на трите рудника, както и на самото управление на дружеството, съобщиха от пресцентъра на ГЕРБ.  „Тук не става въпрос за политическо противопоставяне, става дума за това - всички ние да работим дългосрочно за интересите на комплекса. Европа е правилната платформа. След 26 май имаме необходимост от енергични хора, такива, които са отдадени на каузата, за да имаме чуваемост и решения на проблемите“, категоричен бе Николай Диков.  Кандидатът за представител на ГЕРБ в Европейския парламент сподели с присъстващите, че е изключително важно, че темата намира подкрепата на държавно ниво. Диков обобщи и тезата на енергийния министър Теменужка Петкова в подкрепа на сериозността на предстоящия вот.  „Както каза днес министър Петкова – страната ни ще разчита и през следващите години на енергията от въглищните си централи, защото това е гаранция за сигурност и диверсификация. Централите от източномаришкия басейн имат необходимия запас за следващите 60 години“, каза Диков.  Синдикалните представители бяха категорични – работата във въгледобива и енергетиката не е само прехрана за тях и семействата им, но и съдба. Те изразиха подкрепата си към Николай Диков, както и че ще бъдат рамо до рамо с него в общата кауза.  ", "date": "2019.05.17", "title": "Николай Диков: Да изведем местните теми за европейски дебат "}
{"url": "http://epicenter.bg/article/Ivelina-Vasileva--Tryabva-da-ima-sertifikat-za-hoteli--koito-ne-izpolzvat-plastmasa-/183283/2/0", "text": "  Моето желание да се кандидатирам за евродепутат е от опита ми през годините и експертизата ми в темата за околната среда и водите. Необходимо е да има български глас при отстояването на тези позиции.   Това заяви в \"Лице в лице\" по БТВ кандидатът на ГЕРБ за евродепутат Ивелина Василева.  \"Държа ЕС да знае, че Черно море е европейско море, затова е необходима черноморска стратегия, която да начертае стратегия за развитие на региона\", добави Василева.   Тя добави и други свои лични каузи като предложението да се въведе сертификат на \"Зона свободна от пластмаса\", които да се връчват на хотели, заведения и плажове.   \"Наша отговорност е да се ограничи подобно замърсяване, което да попада в рибите и оттам да нарушава човешкото здраве\", убедена е бившият екоминистър. Освен това Василева ще работи за лаборатория в България ,която да анализира въздействието на пластмасата върху човешкото здраве.  \"Хората имат грижа за природата, но не трябва да изпадаме в крайности. икономиката трябва да се разгръща възоснова на щадящи околната среда технология, възможности за откриване на нови производства\", добави Василева.  На въпрос за бъдещ завод за изгаряне на отпадъците в София Василева посочи, че е необходимо \"да се стремим към извличане на всички полезни елементи от отпадъците\".   Василева припомни, че и в други европейски столици има подобни заводи, които генерират и топлоенергия както например е във Виена. Като условие тя посочи проектът да мине през експертиза дали се отделят вредни емис", "date": "2019.05.17", "title": "Ивелина Василева: Трябва да има сертификат за хотели, които не използват пластмаса "}
