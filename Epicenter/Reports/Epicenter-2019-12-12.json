{"url": "http://epicenter.bg/article/Radev--Visoko-tsenim-prisastvieto-na-Suverenniya-Maltiyski-orden-v-Balgariya/201352/2/0", "text": "Ваше Височество, уважаеми гости за мен е чест и удоволствие да приема Великият магистър на Суверенния военен хоспиталиерен орден на Св. Йоан от Йерусалим Родос и Малта, един от най-древните християнски ордени в една от най-старите християнски държави. Това каза президентът Румен Радев, по повод отбелязването на 25 години от установяване на дипломатически отношения между България и Суверенният Малтийски орден, предаде репортер „Фокус“. „Това посещение е важна стъпка към развитието на нашите двустранни отношения, а тази година отбелязваме 25 години от установяването на дипломатически отношения. Високо ценим присъствието на Суверенния Малтийски орден в България и неговата високо хуманна дейност в помощ на всички постарали, в помощ на нуждаещите се от подкрепа. Днес с Великия магистър обсъдихме редица въпроси от взаимен интерес. Наше взаимно усилие е да продължаваме диалога на най-високо ниво. Да продължаваме нашето сътрудничество, което дава резултат в много области”, каза още Радев. „Днес Малтийският орден присъства като подкрепа материална и духовна в много болници, училища, учреждения за социално слаби и на хора с увреждания. Ние високо ценим тази подкрепа. Ваше Височество, Вие не сте днес само сред приятели, а сред съмишленици и партньори в общи усилия да градим един по-добър свят. Свят, който да противодейства на войните, на конфликтите водещи до страдание на много хора. Свят в подкрепа на слабите, уязвимите и заедно да продължим да отстояваме християнските ценности”, добави държавният глава. „С особено задоволство искам да съобщя, че утре ние ще открием първият за България високотехнологичен уред „Нирвана” за деца с детска церебрална парализа. Освен това ще бъде предоставен и ехограф в болница „Св. София” и линейка за болницата в Дупница”, посочи още той. „Ваше Височество посещението Ви в България е нова важна стъпка в развитието на нашите отношения. Вашият пример да помагате във всички горещи точки на света, вашият пример да достигате до всички хора нуждаещи се от подкрепа, вашият стремеж към неутралитет към външнополитическите въпроси и отдаденост на хуманитарната кауза ще намира все по-голям пример в света. Имаме нужда от вяра, че има силни организации като вас. Силно не с финансова мощ, не военна мощ, а силни с ценностите, които отстоявате. Благодаря ви за вашето посещение. Уверен съм, че с общи усилия ще продължаваме нашата високохуманна дейност”, допълни Румен Радев.", "date": "2019.12.12", "title": "Радев: Високо ценим присъствието на Суверенния Малтийски орден в България"}
{"url": "http://epicenter.bg/article/Borisov-pred-Stoltenberg--Edinstvoto-na-NATO-i-silata-na-vrazkata-Evropa-Severna-Amerika-sa-klyuchovi-/201354/2/0", "text": "\"В нашия регион НАТО е единственият гарант за сигурността. Отляво на Черно море е Крим, отдясно Истанбул, зад нас е Косово\", заяви премиерът Бойко Борисов след разговора си с генералния секретар на НАТО Йенс Столтенберг в Брюксел.   Борисов изтъкна в брифинга, който двамата със Столтенберг дадоха за медиите, че принципът, който винаги е защитавал, е отбрана и възспиране. \"Затова се въоръжаваме. Диалог с Русия, затова работя толкова активно за „Балкански поток“ и АЕЦ „Белене“. Това не е тайна нито за НАТО, нито за Вашингтон\", допълни той.   „Дипломацията и мирът трябва да бъдат нашата цел, независимо, че се намираме в най-силната отбранителна централа в света – НАТО“, заяви министър-председателят Бойко Борисов по време на съвместно изявление с генералния секретар на НАТО Йенс Столтенберг в Брюксел. Премиерът Борисов изтъкна значението на възпиращата сила на Алианса. „България се намира на много уязвимо място и затова дипломацията я поставяме на първо място. Единственият надежден партньор, който ни пази, е НАТО“, заяви още българският министър-председател. Борисов добави, че принципът, който той защитава и на който държи, е отбрана и възпиране. По думите му това е и причината страната ни да инвестира значителни средства в сектора. Премиерът Бойко Борисов специално акцентира върху индустриалното сътрудничество, изтъквайки огромните възможности на страната ни в индустриално производство по лицензи и в съвместно производство. „Ако така върви икономиката, освен за образование, здравеопазване, инфраструктура, ще заделим допълнителни средства и по тези пера“, уточни Борисов. Българският министър-председател отбеляза, че благодарение на повишаването на БВП в страната ни и растящата икономика, България отдели повече средства за армията – не само за заплати и ремонти, но и за закупуването на нови изтребители, и също така беше възстановено Висшето военновъздушно училище в Долна Митрополия. Наскоро българският парламент ратифицира и покупката на два миночистача от Холандия. „Ако така върви икономиката и бюджетът е на излишък, ще продължим да модернизираме българската армия, не само ВВС. Трябва да се насочим и към военноморския флот и сухопътните сили“, заяви още Борисов. Премиерът специално изрази своята благодарност за изключителния професионализъм на българските военни, които са на мисии. Министър-председателят Борисов отбеляза, че създаването на координационен център във Варна среща подкрепата и на НАТО. Премиерът Борисов изтъкна значението и на диалога с Русия. „Именно затова работя толкова активно за съвместния проект за АЕЦ „Белене“ и за „Балкански поток. Това го знаят в Белия дом, в НАТО, в ЕС, нищо тайно и скрито не правим. И затова се надявам, че подписаното с президента Тръмп споразумение за координационния център във Варна среща огромна подкрепа и от НАТО“, допълни министър-председателят. По време на изявленията генералният секретар на НАТО Йенс Столтенберг изтъкна приноса на България като член на Алианса. За да са сигурни нашите народи, трябва да инвестираме в отбрана, посочи Столтенберг и добави, че с инвестициите в модерно оборудване и способности НАТО става по-силно, а България по-сигурна. Генералния секретар на НАТО обърна внимание, че страната ни е сред 9-те членки на Алианса, които са достигнали поетия ангажимент за 2% от разходите от БВП да се отделят за този сектор.   „Повече учения, повече инвестиции в нашата съвместна сигурност – за това работим“, добави Столтенберг.   Генералният секретар на НАТО специално благодари на министър-председателя Бойко Борисов и на България за подкрепата по отношение на Република Северна Македония, която скоро ще стане 30-ия член на НАТО. Столтенберг отбеляза още, че светът се променя и способността на Алианса също да се променя е причина и НАТО да е толкова успешен съюз.   „Силата на НАТО е, че въпреки различията сме способни да се обединим около нашата отбрана“, заяви още Йенс Столтенберг.    \"Ще започна, че договорът за добросъседство между България и Северна Македония, дава повод на Северна Македония да стане 30-ят член на НАТО. Имахме да плащаме за КТБ фалита, за американските централи. Тогава, за съжаление казах, че последното за което ще мислим, е да се въоръжаваме\", започна Борисов в началото на изявлението си пред медиите.   И продължи: \"С това, че БВП се повиши, икономиката заработи много добре, ние си позволихме да отделяме и за армията. Позволихме си да купим от най-добрите самолети Ф-16, за да можем да отговаряме на всички натовски стандарти. Сега по същата схема, помолих колегата Столтенберг, Норвегия освобождава една своя подводница и ако постигнем една добра цена, ще я купим. Единствената българска подводница стана музей. Имаме спартани, кугъри, пантери, но трябва да се насочим към военноморския флот и сухопътните сили. Нашите спецчасти са от най-добрите, тук е мястото да изкажа благодарност към нашите натовски съюзници, към българските офицери и сержанти, които са на мисии по света. Виждам и адмирал Петев, командващият \"Хари Труман\" може и за рекламен агент да стане.\"   Столтенберг още веднъж изтъкна, че сигурността в Черно море е от първостепенно значение не само за региона, а за цяла Европа и координационният център във Варна ще спомогне това да се случи.   \"Ние не се натискаме за координационен център. Аз винаги съм се изказвал срещу флотилии в Черно море. Когато има две силни страни, тогава платноходките плуват спокойно и проектите вървят. Ако на нещо сме се съгласили, то е евентуално за координационен център\", уточниБойко Борсов. и продължи: \"България никога не се е стремяла да бъде по-важна от друга държава. Г-н Столтенберг познава Сърбия, Турция още от премиер на Норвегия, има достатъчно знания. Ние не можем да заместим Турция, тя е на два континента, пази проливите. Никой не може да я замести!\"   \"България има своите задачи, роли и функции. Ние сме били южния фланг, само че на Варшавския договор. Тогава Турция беше основният ни противник\", припомни Борисов. И цитира броя на самолетите и танковете, които е имала България тогава. След което направи извода, че дипломацията и мирът са важни, но и възспиращата роля на отбраната.   \"От едната страна е руският флот в Крим, от друга е турският флот. Представятели се какви ракети и самолети ще трябват?! Дипломацията, надежността на нашите партньори... Турската страна на 100% си спазва договорката с нас, ние нямаме нито едно нарушение от турска страна и затова не наложихме санкции. Ние трябва на полето на дипломацията да се опитаме да възстановим отношенията и диалога между тези две страни. Нашата България се намира на много уязвимо място, столетия сме страдали. Единственият партньор, който може да ни пази, е НАТО. Докато има НАТО, аз ще съм спокоен, че ще го има и суверенитетът на България, защото ние сме губили суверенитет през годините\", завърши Бойко Борисов.   В началото на разговора със Столтенберг премиерът Борисов подчерта, че единството на НАТО и силата на връзката между Европа и Северна Америка са ключови, за да се справим с предизвикателствата и заплахите за сигурността.  Според българския министър-председател 70 години след създаването на Северноатлантическия Алианс, организацията се е доказала като най-успешния съюз в историята, предаде думите му правителствената информационна служба. „Различията в НАТО не ни притесняват, защото това е нормално за съюз от демократични държави. Това обогатява допълнително организацията“, посочи още Бойко Борисов пред Столтенберг.    Министър-председателят Борисов заяви, че България остава силно ангажиран и отговорен съюзник. „Изпълняваме ангажимента за повишаване на инвестициите в отбраната. Тази година отделяме над 3% от БВП за отбрана. Бюджетът за сектора през 2020 г. отново ще бъде висок“, отбеляза премиерът Бойко Борисов.    В хода на срещата беше подчертана важността и на сътрудничеството между Северноатлантическия Алианс и ЕС. „НАТО е основата на колективната отбрана в Европа. Засилването на отбранителния потенциал на Европа не може да става в конкуренция с НАТО“, добави още българският премиер.  ", "date": "2019.12.12", "title": "Борисов пред Столтенберг: Не се натискаме за координационен център! Не искам флотилии в Черно море "}
{"url": "http://epicenter.bg/article/Petya-Avramova--Bez--beli-petna--po-kartata-na-Balgariya/201397/2/0", "text": "Основната цел на държавата и местната власт е да подобряваме живота на хората и те да се чувстват добре не само в столицата и големите градове, но и във всяко кътче на страната. Това заяви министърът на регионалното развитие и благоустройството Петя Аврамова при участието си във встъпителната конференция за общински мандат 2019-2023 г. на Националното сдружение на общините в Република България. Това съобщиха от пресцентъра на министерството.    Днес сдружението чества и 23 години от създаването си. „През изминалите десетилетия сдружението се развиваше и укрепваше заедно с предизвикателствата в управлението на страната. Днес диалогът ни е изцяло в духа на прагматизма, без политически пристрастия, без значение дали общините са малки или големи, богати или бедни“, коментира министър Аврамова.    Тя подчерта, че наред с провеждането на балансирана регионална политика, основна задача пред МРРБ е изграждането на добра пътна инфраструктура, която да отговаря на съвременните условия. „Колкото по-мощна става индустрията, толкова по-бързи, удобни и безопасни трябва да бъдат пътищата“, подчерта министър Аврамова. В тази връзка тя посочи като пример, че развитието на София е немислимо без Северната скоростна тангента, а на Северна и Северозападна България - без автомагистрала „Хемус“ и модернизацията на пътя Видин – Ботевград. „Тези проекти са сред нашите основни приоритети. Реализирайки ги, ще подобрим свързаността между отделните населени места, което ще е предпоставка за намаляване на регионалните различия“, посочи Аврамова.    Министърът информира още, че друг важен инструмент за подобряване на жизнената среда в страната са инвестициите по Оперативна програма „Региони в растеж“ 2014-2020 г. В момента с ресурс от 1.6 млрд. лв. се обновяват 39 големи и средни български града. Със средства по програмата бяха ремонтирани десетки улици, булеварди и пътни връзки. „Без финансирането по ОПРР, общините трябваше да реализират тези проекти със собствени сили и средства”, отбеляза Аврамова. Тя напомни, че с близо 370 млн. лв. по ОПРР 2014-2020 бяха създадени три Фонда за градско развитие, които заедно с привлечените средства управляват около 600 млн. лв. и в момента общините могат да получат нисколихвени кредити и банкови гаранции от Фонда на фондовете за подобряване на градската среда, както и за проекти в сферата на туризма и културното наследство. Заедно с бизнеса те могат да участват и в създаване на нови икономически зони, които ще генерират работни места и растеж.    Министър Аврамов отбеляза, че в новата програма за развитие на регионите, която ще разполага с приблизителен ресурс от около 3 млрд. лв., подходът ще бъде сменен. „Проектите ще бъдат фокусирани не върху отделни общини, а върху нуждите и спецификите на всяка област и оползотворяването на нейните ресурси. Така най-сетне ще се избегнат т. нар. бели петна и финансирането ще може да достига и до най-малките населени места. Ще се подкрепя развитието на районите на база спецификите и потенциалите за развитие на конкретните територии без значение на административно-териториалните граници. Важно е всеки регион да се обедини около няколко ключови приоритета. Ще бъдат подкрепени такива проекти, които се генерират на принципа отдолу-нагоре - отчитат нуждите на хората по места и с изпълнението си биха решили проблеми на по-голяма част от региона“, коментира тя. В тази посока са и подготвените промени в Закона за регионалното развитие, където се предвижда въвеждането на нов подход в политиката за управление на регионите, целяща намаляване дисбаланса между регионите и увеличаване функциите и правомощията на Регионалните съвети за развитие.    Министър Аврамова апелирала за още по-голяма активност от местните власти и по отношение изработването на проекти на общи устройствени планове на общините, които се финансират от МРРБ. Част от общините са направили искания за удължаване на срока на действие на тези споразумения, като че ще бъдат предприети действия от страна на МРРБ за сключване на анекси към споразуменията от 2015 г. и 2017 г. за удължаване на срока на изпълнението им до изтичане на бюджетната 2020-та година.    Тя подчерта и доброто сътрудничество между местната и държавна власт при изпълнението на Националната програма за енергийна ефективност на многофамилни жилищни сгради, по която вече са санирани над 1800 сгради. „В момента обсъждаме варианти за продължаването ѝ. Изпълнението на мерки за енергийна ефективност донесе много ползи, както за гражданите, така и за бизнеса. МРРБ предоставя още една възможност на 28-те малки общини да кандидатстват за нови 44 млн. лв. за енергийна ефективност по ОПРР“, информира тя.    Министърът подчерта необходимостта от изработването на специален Закон за водоснабдяването и канализацията. Целта е обединяване в общ нормативен акт на уредбата относно собственост, стопанисване, експлоатация и поддръжка на ВиК системите и съоръженията, предоставяне и регулиране на ВиК услуги, планиране и финансиране на инвестиции във ВиК инфраструктура.    Регионалният министър информира присъстващите кметове и председатели на общински съвети, че МРРБ ще администрира създаването на закон за гробищните паркове. Той се изготвя по настояване на кметовете на общини в страната и НСОРБ, а причината е нуждата от законодателна регулация в тази област на обществения живот. За целта ще бъде създадена работна група в министерството, в която ще вземат участие и представители на сдружението на общините.    Пред журналисти министър Петя Аврамова коментира, че днес правителството е взело решения за определени суми, които МРРБ може да поеме като ангажимент за изпълнение на договори. „Реалните средства, които днес МС отпусна, са 483 млн. лв. за изграждане на участъка на АМ „Хемус“ от Велико Търново до Буховци с дължина близо 89 км. Това е последният участък от АМ „Хемус“, който не е обезпечен със средства и не е включен в миналогодишния транш, който е осигурен по специална сметка на МРРБ за участъка от Боаза до Велико Търново“, обясни министър Аврамова. Средствата представляват реално първият транш за строителство на отсечката, като в следващите години – между 2020 - 2022 г. правителството трябва да допълни сумата с нови постановления до достигане на сумата от 1,380 млрд. лв.“, подчерта министър Аврамова. Тя допълни, че това са средства от държавния бюджет.    Близо 280 млн. лв. се отпускат от държавния бюджет на министерството, респективно на АПИ, за изграждане и разплащане на обекти от републиканската пътна мрежа – единият от участъците на АМ „Европа“, тунел „Витиня“ и др.“, каза още министър Аврамова.", "date": "2019.12.12", "title": "Петя Аврамова: Без „бели петна“ по картата на България, финансиране ще има и за най-малките общини"}
{"url": "http://epicenter.bg/article/-Yotova--Tvarde-visok-e-protsentat-na-horata-s-uvrezhdaniya--koito-nyamat-dostap-do-trudoviya-pazar-/201399/2/0", "text": "Твърде висок е процентът на хората с увреждания, които нямат достъп до трудовия пазар. Това каза вицепрезидентът Илияна Йотова на събрание по случай 30-ата годишнина на Съюза на инвалидите в България, предаде Агенция „Фокус“.    „30 години от създаването на този съюз, който е изправен пред едни много трудни условия на работа в най-различни посоки и да се справя с тежката бюрократична машина.   Аз искам да имаме една ефективна политика, която да има ефект за хората, които имат нужда от нея. От гледна точка на човешките права е важно да може да работиш, да се чувстваш значим в обществото. Колкото и да си говорим коя власт е отговорна, днес нашата столицата не е уютно място за живеене. Ние трябва да знаем как да знаем да им помогнем. Трябва да се огледаме дали това е удобно място за живеене.   Аз държа да има директна дискусия в българското общество. Ние сме отново на дъното сред страните от Европейския съюз. Желая дълголетие на този съюз“, заяви вицепрезидентът Йотова.", "date": "2019.12.12", "title": " Йотова: Твърде висок е процентът на хората с увреждания, които нямат достъп до трудовия пазар "}
{"url": "http://epicenter.bg/article/Borisov-v-Bryuksel--Ako-postignem-dobra-tsena--mozhem-da-kupim-podvodnitsa-ot-Norvegiya/201403/2/0", "text": "„Дипломацията и мирът трябва да бъдат нашата цел, независимо, че се намираме в най-силната отбранителна централа в света – НАТО“, съобщиха от правителствена информационна служба. Това заяви министър-председателят Бойко Борисов по време на съвместно изявление с генералния секретар на НАТО Йенс Столтенберг в Брюксел.    Премиерът Борисов изтъкна значението на възпиращата сила на Алианса.    „България се намира на много уязвимо място и затова дипломацията я поставяме на първо място. Единственият надежден партньор, който ни пази, е НАТО“, заяви още българският министър-председател. Борисов добави, че принципът, който той защитава и на който държи, е отбрана и възпиране. По думите му това е и причината страната ни да инвестира значителни средства в сектора.    Премиерът Бойко Борисов специално акцентира върху индустриалното сътрудничество, изтъквайки огромните възможности на страната ни в индустриално производство по лицензи и в съвместно производство.   „Ако така върви икономиката, освен за образование, здравеопазване, инфраструктура, ще заделим допълнителни средства и по тези пера“, уточни Борисов.    Българският министър-председател отбеляза, че благодарение на повишаването на БВП в страната ни и растящата икономика, България отдели повече средства за армията – не само за заплати и ремонти, но и за закупуването на нови изтребители, и също така беше възстановено Висшето военновъздушно училище в Долна Митрополия. Наскоро българският парламент ратифицира и покупката на два миночистача от Холандия.    „Ако така върви икономиката и бюджетът е на излишък, ще продължим да модернизираме българската армия, не само ВВС. Трябва да се насочим и към военноморския флот и сухопътните сили“, заяви още Борисов.    И продължи: \"С това, че БВП се повиши, икономиката заработи много добре, ние си позволихме да отделяме и за армията. Позволихме си да купим от най-добрите самолети Ф-16, за да можем да отговаряме на всички натовски стандарти. Сега по същата схема, помолих колегата Столтенберг, Норвегия освобождава една своя подводница и ако постигнем една добра цена, ще я купим. Единствената българска подводница стана музей. Имаме спартани, кугъри, пантери, но трябва да се насочим към военноморския флот и сухопътните сили,\" добави Борисов.    Премиерът специално изрази своята благодарност за изключителния професионализъм на българските военни, които са на мисии. Министър-председателят Борисов отбеляза, че създаването на координационен център във Варна среща подкрепата и на НАТО.    Столтенберг от своя страна изтъкна, че сигурността в Черно море е от първостепенно значение не само за региона, а за цяла Европа и координационният център във Варна ще спомогне това да се случи.  ", "date": "2019.12.12", "title": "Борисов в Брюксел: Можем да купим стара подводница от Норвегия, ако постигнем добра цена"}
{"url": "http://epicenter.bg/article/Hvanaha-evrodeputata-Angel-Dzhambazki-da-shofira-s-alkohol-v-kravta-/201404/2/0", "text": "Евродепутатът Ангел Джамбазки е бил хванат с алкохол в кръвта зад волана, съобщи  . Случаят е от 7 декември, но за него стана ясно едва днес.    Срамувам се от постъпката си, беше безотговорно от моя страна, каза за bTV Ангел Джамбазки.  „Дрегерът показа показания, по-високи от разрешеното за шофиране. Кръвна проба ще покаже точно, защото може да се правят много спекулации. Затова се прави кръвна проба, има контролна, втора, има си холограми, всичко. Не е постъпка, от която да не се срамувам. Напротив, срамувам се. Беше безотговорно от моя страна и съжалявам, за което. Малкият дявол е, че това завърши с проверка и наказание, каквото ще последва”, заяви Ангел Джамбазки.    По неофициална информация, дрегерът на място е отчел 1,5 промила алкохол. Джамбазки обаче е настоял за кръвна проба.    Според източници на bTV от МВР резултатите от пробата показват други стойности - 1,08 промила, което е с 12 стотни под прага за наказателна отговорност.   В този случай законът предвижда глоба 1000 лв., отнемане на 10 контролни точки и без книжка за 12 месеца.   Книжката на Джамбазки е била отнета. ", "date": "2019.12.12", "title": "Хванаха Ангел Джамбазки да шофира с алкохол в кръвта. Той: Срамувам се, да ми вземат книжката!"}
{"url": "http://epicenter.bg/article/Toma-Bikov--Kade-e-strategiyata-na-strategicheskiya-savet-na-Radev--koyto-toy-sazdade-predi-9-mesetsa-/201407/2/0", "text": "Румен Радев ме изненада само веднъж – когато стана президент. Оттам нататък едва ли има особена изненада. Това каза в предаването \"Плюс-минус\" депутатът от ГЕРБ Тома Биков по повод вчерашното интервю на държавния глава, което беше изпълнено с критики към управляващите.    И вчерашно интервю, и предишните са лишени от политическа фантазия. Той очевидно е избрал пътя да разделя обществото, заяви Биков.  Преди няколко дни президентът обяви, че инициира дебат за промени в Конституцията, за което трябват поне 160 гласа в парламента. Как на единия ден обявяваш, че ще търсиш тези 160 гласа, за което са необходими и гласовете на ГЕРБ, а на следващия ден заявяваш, че това е най-лошото правителство. Това е политичевски неадекватно, посочи депутатът от ГЕРБ.    Румен Радев три години е президент – да каже какво постигна, поне един резултат. Както сега инициира дискусия за промени в Конституцията, през март тази година направи дискусия за създаването на Стратегически съвет. Къде е сега този Стратегически съвет, къде е стратегията за бъдещето, попита Тома Биков.    Нормално е да има мнение, но за един президент е важно не само да има мнение, а да има има дългосрочна визия, добави той.  Биков коментира и думите на държавния глава, че ГЕРБ са в залеза си: \"Това са едни фрази, които имат за цел да бъдат ефектни. Иво Христов ги пишеше по-добре, докато беше в кабинета на Румен Радев. Много важен въпрос е, колко ще е дълъг този залез на ГЕРБ\".    Мисля, че обществото няма нужда от това президентът и премиерът да си връщат един на друг топката. Имаме достатъчно активна опозиция в лицето на БСП, с които спорим, но имаме и още един опозиционен център в лицето на президента, който никога не сме търсили. Винаги сме искали президентството да бъде едно поле на съгласие, но Радев не ни дава възможността за това. Не мога да разбера дали е някаква лична антипатия към Борисов и ГЕРБ, или някаква тактика. Не е добре президенството и правителството да бъдат в подобен режим на говорене, каза още Тома Биков.", "date": "2019.12.12", "title": "Тома Биков: Къде е стратегията на Стратегическия съвет на Радев, който той създаде преди 9 месеца?"}
{"url": "http://epicenter.bg/article/Borisov--Evropeyskiyat-savet-obsazhda-klimatichnite-promeni-i-mnogogodishnata-finansova-ramka/201409/2/0", "text": "Започна заседанието на Европейския съвет в Брюксел, в което участва министър-председателят Бойко Борисов, съобщи правителствената информационна служба. Борбата с климатичните промени и бюджетната рамка на ЕС ще бъдат сред приоритетните теми в дневния ред.   \"Започна първата среща на върха на ЕС, която ще бъде ръководена от Шарл Мишел, след избирането му за председател на Европейския съвет. На нея предстои да обсъдим климатичните промени, многогодишна финансова рамка, Брезкит, идеята за провеждане на Конференция за бъдещето на Европа, партньорството между ЕС и Африка, както и реформата на Световната търговска организация\", написа във Фейсбук премиерът Бойко Борисов. България се застъпва за целта за постигане на климатична неутралност до 2050 г. Същевременно в борбата с климатичните промени, приоритетни за България продължават да бъдат отчитането на националните особености, разходо- ефективността, правото на държавите членки да определят своя енергиен микс, спазването на принципите за технологична неутралност и солидарност и осигуряването на справедлив социален и икономически преход, включително чрез финансиране на европейско ниво.    По отношение на бъдещия многогодишен бюджет на ЕС, за България от водещо значение в преговорите продължава да бъде осигуряването на достатъчно средства за Кохезионната и Общата селскостопанска политика и тяхното справедливо разпределение, както и на адекватно финансиране за посрещане на новите предизвикателства пред ЕС.  Сред останалите теми, които ще бъдат обсъдени на заседанието в Брюксел, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация. На 13 декември лидерите от ЕС-27 ще обсъдят Брекзит и подготовката за преговорите по бъдещите отношения между ЕС и Обединеното кралство след оттеглянето му.    ", "date": "2019.12.12", "title": "Борисов: Европейският съвет обсъжда климатичните промени и многогодишната финансова рамка"}
{"url": "http://epicenter.bg/article/Sruti-se-ukreplenie-na-stroezh-v-kv--Manastirski-livadi-/201334/3/0", "text": "Укрепление на новострояща се сграда се срути тази сутрин, предаде БГНЕС.   Инцидентът е станал при строителсто на жилищна сграда на ул. “Шарл Шампо” в близост до ъгъла с ул. “Боянски водопад” в кв. “Манастирски ливади” – изток.    Сигнал за срутването е подаден през нощта. Властите са уведомени за инцидента, сигнал е подаден и до кмета на район “Триадица” Димитър Божилов.    По първоначална информация при инцидента няма загинали или ранени хора.", "date": "2019.12.12", "title": "Срути се укрепление на строеж в кв. Манастирски ливади "}
{"url": "http://epicenter.bg/article/YouTube-vavede-po-strogi-pravila-za-sadarzhanieto-na-videoklipovete/201345/4/0", "text": "YouTube) обяви по-строги правила за допустимо съдържание на поместваните видеоклипове, като вече ще се трие съдържание с прикрити заплахи, обиди, и тормоз на расов и полов признак и сексуална ориентация, предадоха Франс прес и ТАСС, цитирани от Dariknews.    \"Повече няма да допускаме злонамерено съдържание, което оскърбява някого за негови лични отличителни черти като раса, джендър самоопределяне или сексуална ориентация, както и такова, в което се разкрива лична информация. Това се отнася за всички, както за обикновени потребители, така и за създателите на съдържание и политическите представители. Правилата ни вече забраняват не само явните заплахи, но и завоалираните и подразбиращите се\", каза вицепрезидентът на този филиал на Google Мат Халприн.    Повече няма да се допуска, например, съдържание, в която се борави с оръжие, докато се говори за някой човек или се поставя лицето му върху запис от видеоигра с насилие.    Освен триене на съдържание, при многократни нарушения може да се приложи и демонетизиране на създателите на съдържание, което ще ограничи или премахне приходите им от ЮТюб чрез забрана на платени реклами във видеоклиповете им.    По-строгите правила се отнасят и за коментарите под видеоклиповете. Платформата съобщи, че само през третото тримесечие на тази година е изтрила над 16 милиона коментари, съдържащи някаква форма на тормоз, и с въвеждането на новите правила очаква тази бройка да нарасне през следващите тримесечия.", "date": "2019.12.12", "title": "YouTube въведе по-строги правила за съдържанието на видеоклиповете"}
{"url": "http://epicenter.bg/article/Impiychmant-li--Tramp-si-vazvrashta-uverenostta-/201316/11/0", "text": "  Доналд Тръмп е на път да стане третият в историята на САЩ президент, срещу когото Конгресът е предявявал обвинения. Но неговото политическо бъдеще не изглежда толкова мрачно, колкото предричаха противниците му преди няколко седмици. По-малко от 11 месеца преди президентските избори милиардерът републикане, изглежда, си върна активната форма, комбинирайки много агресивна отбранителна стратегия и добри икономически показатели.    Тръмп е обвинен в злоупотреба с власт и възпрепятстване на работата на Конгреса. И по-конкретно - че е оказал директен натиск над Украйна, за да накара страната да разследва Джо Байдън, потенциалния му противник от Демократическата партия през ноември 2020 г. Но той е на път да преодолее тази спънка без щети. Пълно отричане на всичко, отказ да участва в процеса и опит да го приравни с обикновена операция, вдъхновена от партийни интереси: стратегията като цяло се увенча с успех. Този подход, целящ да пренасочи дискредитирането върху множество институции, начело с Конгреса, може да има по-дългосрочни ефекти, но за момента се оказва печеливш за Доналд Тръмп.    “Срамота е, че някои хора могат да създадат обвинение от нищото”, заяви 73-годишният президент във вторник вечерта, преди да замине за малкия град Хърши, щата Пенсилвания, за предизборен митинг. “Никога не е имало подобен ентусиазъм в Републиканската партия.    Между два туита, порицаващи и подчертаващи с използване на главни букви “лова на вещици”, безпрецедентен в американската история, той похвали добрите резултати на най-мощната световна икономика. Цифрите наистина са много окуражаващи. Призракът на рецесията, за която се говори от няколко месеца, се отдалечи, макар че растежът се забавя от началото на годината. Пазарът на труда демонстрира прекрасно здраве. Последните данни, публикувани в петък, бяха забележителни: създаване на 266 000 работни места през ноември, цифра, надхвърляща с много прогнозите на икономистите. Вече достигащо 3,5 на сто, равнището на безработицата е на най-ниското си равнище от 1969 година.    Според последното проучване на “Галъп”, 55 на сто от запитаните оценяват икономическата ситуация в САЩ като “добра” или “отлична”. В американската политическа класа съществува твърдо установен консенсус: ако икономиката е в добро състояние, президентът бива преизбран.    Дали това просто правило ще се приложи и към президента Доналд Тръмп, който във всяко отношение е извън нормите? Никой не знае, но то има предимството, че за момента консолидира републиканците в негова подкрепа.    Остават обаче множество въпроси, сред които номер едно е пълната несигурност по въпроса за изхода от водената в момента търговска война с Китай.  ", "date": "2019.12.12", "title": "Импийчмънт ли? Тръмп си възвръща увереността "}
{"url": "http://epicenter.bg/article/NIM-shte-pokazhe-nay--interesnite-arheologicheski-nahodki-za-godinata/201327/6/0", "text": "Изложба с най-интересните експонати, намерени тази година, се открива днес в Националния исторически музей, съобщава БНР. На 12 декември 2019 г. от 16:00 ч., в Кръгла зала на Националният исторически музей ще бъде открита изложбата „Древни находки. Нови открития. Археологически сезон 2019”.   Археолозите от Националния исторически музей са работили на 16 обекта и два теренни обхода. Проучванията се осъществиха с финансовата подкрепа на НИМ, Министерство на културата, средства на местните общини и частни спомоществователи. За първи път ще бъде показан най–впечатляващият предмет от гробните дарове – масивен златен пръстен. Открит в средновековната морска столица на България - Калиакра тази година, под научното ръководство на доц. д-р Бони Петрунова, директор на Националния исторически музей.    Изключително рядка колективна монетна находка от „Късноантична и средновековна крепост – „Балък Дере“, намираща се на територията на община Ивайловград, е един от акцентите в изложбата. Монетното съкровище (6 монети) на Алексий I Комнин (отсечени през 1081 г.), открито от Ивайло Кънев, главен уредник в отдел „Археология” в НИМ, е изключително рядко. Монетите са изработени от сребро и злато, извънредно тънки и чупливи, и много добре запазени, което ги прави още по-редки.    Настоящият археологически сезон беше изключително успешен, изпълнен с нови уникални открития и находки, отбелязват от музея. Изложбата ще продължи до 17 февруари догодина.  ", "date": "2019.12.12", "title": "НИМ ще покаже най-интересните археологически находки за годината"}
{"url": "http://epicenter.bg/article/Balgariya-s-evropeysko-zlato-na-shtangi-pri-15-godishnite-/201360/8/0", "text": "България спечели злато на европейското първенство по вдигане на тежести за 15-годишни, което продължава в израелския град Ейлат. В кат. 81 кг Карлос Май Насар отвя конкуренцията с двубой 300 кг. В изхвърлянето Насар покори последователно 125, 133 и 140 кг. В изтласкването започна от 150 кг, премина през 160 и единственият му неуспех в състезанието бе на последната тежест от 170 кг.   Това е второ злато за годината за младия талантлив щангист от школата на Червен бряг с личен треньор Илиян Илиев. През месец май в Лас Вегас Карлос стана световен шампион при 17-годишните, след като в кат. 73 кг събра двубой 291 кг.   Златото на Насар в Израел е поредното отличие на българските щанги, които са най-успешният български спорт по брой и качество медали във всички възрасти на световни и европейски първенства в предолимпийската 2019 г.   Източник: Нова.тв", "date": "2019.12.12", "title": "България с европейско злато на щанги при 15-годишните "}
{"url": "http://epicenter.bg/article/-/201324/10/84", "text": "Вчера вечерта се проведе последното за годината официално събитие в Бъкингамския дворец. По традиция кралица Елизабет Втора организира ежегодния предколеден прием за членове на дипломатическия корпус, който се състои в началото на всеки декември. Вратите на лондонската резиденция на британския монарх бяха отворени за над 1 000 гости, сред които посланици, върховни комисари, правителствени служители и членове на кралското семейство. \r\n \r\n И макар присъстващите да бяха извадили от гардеробите си най-красивите си дрехи, херцогинята на Кеймбридж беше тази, която се открои сред множеството. Кейт сякаш наистина е родена да бъде принцеса и всеки път го доказва. Нейната грация и класа не могат да се придобият - човек просто трябва да ги притежава по рождение.   Съпругата на Уилям изглеждаше великолепно в кадифена черна рокля с дълги ръкави и деликатно V-образно деколте с етикет на \"Alexander McQeen\" - модната къща, която е сред фаворитите на Кейт. Върху спускащият се до земята тоалет, подчертаващ елегантната ѝ фигура, тя носеше син колан на кралския Викториански орден, представляващ най-високо звание в рицарството, което кралицата лично връчва като благодарност за служба на суверена, който тя получи през април т.г.   Истинското величие обаче се криеше в аксесоарите ѝ. Мидълтън бе сложила висящи диамантени обеци, съответстващи на нежното ѝ колие \"Nizam of Hyderabad\", изработено от същите скъпоценни камъни, което е част личната колекция на кралицата. Но тиарата, която носеше на главата си, беше елементът с най-голяма стойност, защото тя бе сред любимите на принцеса Даяна. Така Кейт за пореден път отдаде почит на покойната майка на съпруга си.   Диадемата е създадена през 1914 г. за кралица Мери - баба на Елизабет Втора, с перли и диаманти, собственост на нейното семейство. След като тя умира през 1953 г., бижуто е предадено на внучка ѝ, която я носи няколко пъти през 50-те години на миналия век, преди да премине към други тиари. Принцеса Даяна е получава като сватбен подарък от Нейно Величество, но след развода с принц Чарлз е върната на кралицата.   Днес тя е притежание на Кейт, която засега я е слагала 4 пъти по различни поводи, като последно бе с нея на приема в чест на американския президент и съпругата му Мелания в началото на юни т.г., които бяха на първото си посещение във Великобритания.   Източник: Дир.бг", "date": "2019.12.12", "title": "Кейт Мидълтън – диамантът на предколедния прием в Бъкингамския дворец (Снимки)"}
{"url": "http://epicenter.bg/article/Koledni-medenki/201347/9/14", "text": "яйца - 2 бр. кафява захар - 1 ч.ч. мед - 1 ч.ч. сода - 2 ч.л. ванилия - 2 г или канела брашно - 5 ч.ч. олио - 1 ч.ч.   Медът се разбива с 2-те лъжички сода и към него се прибавят разбитите яйца със захарта, ванилията/канела, олио на струйка и брашното.   Разточва се кора и се изрязват формички. Стават много меденки.   Пекат се коледните сладки на 180 С във фурна за 15-20 минути.  ", "date": "2019.12.12", "title": "Коледни меденки"}
{"url": "http://epicenter.bg/article/Tatyana-Doncheva--Ideyata-da-se-slozhi-nadzornik-na-glavniya-prokuror-e-bezumna/201314/2/0", "text": "Факт е, че в България главният прокурор е неконтролируем. Това е направило отдавна впечатление и на Запад. Предложението обаче да се сложи надзорник на главния прокурор, който да го разследва, е безумно. Това е апотеоз на панирания мозък. На министър Данаил Кирилов не трябва да се разрешава да се занимава с никакви юридически текстове.    Това каза в сутрешния блок на БТВ лидерът на \"Движение 21\" Татяна Дончева, която коментира последните събития в съдебната система.   \"Решаването на проблема с прокуратурата изисква промяна в Конституцията. Лансирала съм моята идея над 100 пъти. Тя е, че следващите избори трябва да бъдат за Велико Народно събрание, което да направи промените и да приеме необходимите текстове.   Прокуратурата трябва да бъде извадена от съдебната система. Може да отиде в изпълнителната власт примерно. Имаме достатъчно качествени юристи, които да подготвят промените. Веднага след приемането на промените в Конституцията, Великото Народно събрание ще се редуцира и ще продължи да работи като Обикновено Народно събрание\", каза Татяна Дончева.  ", "date": "2019.12.12", "title": "Татяна Дончева: Идеята да се сложи надзорник на главния прокурор е безумна"}
{"url": "http://epicenter.bg/article/Georgi-Markov--Politicheskite-zalezi-i-izgrevi-gi-opredelya-glasat-naroden-i-Bozhi/201319/2/48", "text": "Политическите залези и изгреви ги определя гласът народен и Божи.  Това каза народният представител от ПГ на ГЕРБ Георги Марков в декларация от името на група по повод 30 години от началото на Прехода, предаде репортер на Агенция \"Фокус\".    \"Вчера българският държавен глава, уважаемият президент Радев, се появи в нарочно интервю по телевизия бТВ. Лично аз очаквах като човек, който е бил конституционен съдия от президентската квота, че той поне ще изрази съжаление за тези две национални катастрофи, за този фалстарт на българския преход, за убитите надежди, че 90-те години ще има реформи. Вместо това уважаваният държавен глава предрече и е видял залез на ГЕРБ. Сега да кажем от името на ПГ на ГЕРБ, че политическите залези и изгреви ги определя гласът народен и Божи\", посочи Марков.  \"Гласът народен и Божи само преди един месец реши да няма залез на ГЕРБ в София, да няма залез на ГЕРБ в Пловдив, във Велико Търново, Варна, Бургас, Стара Загора, Габрово, Силистра, Шумен, Търговище, Монтана, Кюстендил, да няма такъв залез в Казанлък, Нова Загора, в Дупница, в Асеновград, в Ловеч, в Тетевен и Бяла и Петрич и още, и още\", посочи още Марков. Марков обясни, че 5 млн. българи са пожелали да ги управляват кметове и местни парламенти.    \"С окото на депутат от ВНС останах тук като някакво изкопаемо, виждам бодра смяна. Толкова млади и кадърни гербери. Най-вече понеже не съм гербер - гебрерки. Който не вярва, да заповяда, включително и президента. Ще го заведа в Тетевен, за да види 22-годишната Преслава, млада кандидатка за общински съветник, женена за гвардеец с две деца. Ще го заведа в Ловеч, за да види какво значи областна управителка - Ваня Събчева\", обясни още Марков.    \"Говорейки за чл. 1 трябва да кажем, че днес, 30 години по-късно той е невъзможен. Мандатоносителят ГЕРБ няма собствено парламентарно мнозинство, управлява с коалиция. Президентът е ярък представител на опозицията. Има Конституционен съд, оглавен от мой приятел и внук не на Стефан Савов, а на Борис Велчев. Няма лошо, това е демокрацията. Даже бих казал - преливаме от демокрация. Никъде няма председател на ВКС, който да чете политически неолиберални тирамби. Хайде халал да са му и това постигнахме.   Днес ние се покланяме от ГЕРБ на тези десетки хиляди, които свалиха чл. 1 и обещаваме на всички вас, че никога няма да допуснем да се повтори\", подчерта Марков.  ", "date": "2019.12.12", "title": "Георги Марков към Радев: Политическите залези и изгреви ги определя гласът народен и Божи (ВИДЕО)"}
{"url": "http://epicenter.bg/article/VSS-osvobodi-Sotir-Tsatsarov-ot-posta-glaven-prokuror-/201323/2/0", "text": "Висшият съдебен съвет освободи от поста главен прокурор Сотир Цацаров.    На пленум единодушно „за” гласуваха 20 от членовете, а четирима отсъстваха, предаде bTV.    Представляващият ВСС Боян Магдалинчев заяви, че оставката се гласува, не се коментира и се изпраща за издаването на указ при президента.    Гласуването продължи 3 минути. Правосъдният министър Данаил Кирилов се оттегли от заседанието.    Вчера вече бившият главен прокурор подаде оставката си. Неговият мандат изтичаше на 10 януари.    А с изненадващо мнозинство Народното събрание избра Сотир Цацаров за председател на Антикорупционната комисия.", "date": "2019.12.12", "title": "ВСС освободи Сотир Цацаров от поста главен прокурор "}
{"url": "http://epicenter.bg/article/Dzhambazki--Zadkulisniyat-fars--Mobilen-paket--/201328/2/0", "text": "Евродепутатът Ангел Джамбазки излезе с позиция след междуинституционалните преговори по пакет „Мобилност“ в ЕП.        Рано тази сутрин на междуинституционалните преговори по пакет „Мобилност“, който засяга стотици хиляди българи, беше постигнат нещо като компромис. Ако съдим по ехидните усмивки на преговарящите от Западна Европа, то за тях това наистина е работещ компромис. Ако съдим обаче по недоумяващите погледи на представителите на Централна и Източна Европа, постигнатият текст представлява просто поредното недоразумение в сагата с новите правила за транспортния сектор.      Всичко започна бавно. Около 21 ч. се събраха представителите на Европейската комисия, Съвета и Европейския парламент, за да преговарят за четвърти път как трябва да изглежда финалният текст на пакета. Както и на предишните преговори, разговорът започна трудно.   Това разбира се дължи на факта, че хора, които не са виждали камион и на картинка, са се събрали да решават по какъв начин да се регулира секторът на международните превози. След постигане на съгласие по три от обсъжданите повече от 20 въпроса преговорите отново забуксуваха. Представителите на Германия и Франция имаха готово решение на проблема.    В 1.45 ч. след полунощ беше обявена 20 минути почивка под предлог да се избистрят позициите на различните делегации от страна на Съвета и Европейския парламент. Тази 20-минутна почивка се проточи 4 часа, по време на които всички докладчици в сянка бяха грозно игнорирани от страна на преговарящите. Подхвърляха се листове с многозначни предложения без никаква яснота относно това как се развиват задкулисните договорки. В крайна сметка в 6 часа и 15 мин. сивите кардинали поднесоха финален текст, който не беше обсъден точка по точка, а просто обявен за приет.    Европейската комисия в лицето на новия комисар по транспорт Адина Валеан осъди както подхода на преговарящите, така и съдържанието на постигнатите „компромиси“. Това разбира се не трогна французойката от алжирски произход, председателстваща комисията на ЕП по транспорт и туризъм, както и нейния най-верен съюзник в преговорите, германеца от турски произход Исмаил Ертуг. Зелените и социалистите, които иначе много държат на екологичните стандарти, очевидно нямат нищо против стотици хиляди камиони да се връщат празни до страната, в която са регистрирани, изхвърляйки милиони тонове въглероден диоксид. Тежък случай на лицемерие и потресаващ двоен стандарт!    Документът предстои да бъде гласуван от Парламента и Съвета. Все още има шанс да се преборим и защитим нашите интереси. Нужно е обаче още по-дълбоко сътрудничество между правителството, Европейските представители и бранша. Борбата продължава\", написа евродепутатът.    ", "date": "2019.12.12", "title": "Джамбазки: Преговарящите от Западна Европа разиграват задкулисен фарс с „мобилния пакет“"}
{"url": "http://epicenter.bg/article/Hristo-Prodanov--BSP-ne-e-razdelena--a-ima-li-strah-ot-Tsatsarov---ne-znam/201335/2/0", "text": "\"БСП не е разделена\", заяви пред журналисти в кулоарите на парламента депутатът от социалистическата партия Христо Проданов, предаде NOVINI.BG.    На въпрос, свързан с гласуването на депутати от левицата за Сотир Цацаров, той отговори: \"Нали не ви изглеждам на адвокат?\".  Относно това дали има страх от Цацаров в групата, той заяви: \"Как да отговоря на този въпрос?\".    Проданов заяви, че е изненадан от 27-те гласа от БСП в полза на това Цацаров да оглави КПКОНПИ.", "date": "2019.12.12", "title": "Христо Проданов: БСП не е разделена, а има ли страх от Цацаров - не знам"}
{"url": "http://epicenter.bg/article/Borisov-pristigna-v-Bryuksel-za-sreshta-sas-Stoltenberg--VIDEO--/201346/2/0", "text": "Министър-председателят Бойко Борисов пристигна в Брюксел, съобщиха от правителствената информационна служба.    Премиерът ще проведе среща с генералния секретар на НАТО Йенс Столтенберг в Главната квартира на Алианса в Брюксел. Борисов и Столтенберг ще обсъдят партньорството в областта на отбраната и сигурността в рамките на НАТО, предизвикателствата пред партньорите в Пакта и изпълнението на финансовите им ангажименти за повишаването на инвестициите в колективната отбрана.    В рамките на разговора българският премиер и генералният секретар на Алианса ще се спрат и на задълбочаването на индустриалното сътрудничество в областта на отбраната.    Чрез политиката и действията на българското правителство страната ни остава силно ангажиран и лоялен съюзник на Северноатлантическия Алианс. В този контекст България отдели над 3 % от БВП за отбрана през настоящата година, което ни поставя на второ място след САЩ в НАТО. Бюджетът за сектора отново ще бъде висок и през 2020 г.    По-късно министър-председателят Борисов ще участва в заседание на Европейския съвет в Брюксел. На него държавните и правителствени ръководители ще обсъдят изменението на климата и дългосрочния бюджет на ЕС, както и Брекзит и подготовката за преговорите по бъдещите отношения между ЕС и Обединеното кралство след оттеглянето му.  ", "date": "2019.12.12", "title": "Борисов пристигна в Брюксел за среща със Столтенберг (ВИДЕО) "}
{"url": "http://epicenter.bg/article/9/201348/2/0", "text": "Председателят на ДПС Мустафа Карадайъ ще участва на представянето на книгата на Сър Греъм Уотсън - \"Изграждане на либерална Европа: проектът АЛДЕ\", което ще се проведе утре (13.12.2019г) в Дома на Европа в град София от 11:00 часа. Това съобщиха от пресцентъра на Движението.   Модератор на събитието в петък ще бъде българският евродепутат и вицепрезидент на АЛДЕ Илхан Кючюк.    Част от неговата програма са също така Мустафа Карадайъ, председател на ДПС, Н.В. Цар Симеон II, министър-председател на Република България (2001-2005), Даниел Кадик, изпълнителен директор на Европейския либерален форум, Каталин Чех, член на ЕП и зам.-председател на групата \"Обнови Европа\", Даниел Берг, вицепрезидент на партия АЛДЕ, Раду Михаил, сенатор в румънския парламент, Петя Дюлгерова от Фондация за свободата \"Фридрих Науман\", Адриан Лазара Васкес от испанската партия Ciudadanos и Антоанета Асенова, член на бюрото на Европейската либерална младеж (LYMEC).  ", "date": "2019.12.12", "title": "Мустафа Карадайъ ще участва на представянето на книгата на Греъм Уотсън"}
{"url": "http://epicenter.bg/article/Vitsepremierat-Nikolova--Ne-e-postigna-edinodushna-podkrepa-za-uvelichavane-na-minimalnata-zaplata/201350/2/0", "text": "Националният съвет по тристранно сътрудничество не постигна единодушна подкрепа за увеличаване на минималната заплата. Това каза пред журналисти председателят на Националният съвет за тристранно сътрудничество и зам.-министър-председател по икономическата и демографската политика Марияна Николова, предаде репортер на Агенция „Фокус“.    „Националният съвет по тристранно сътрудничество не постигна единодушна подкрепа по проекта на постановлението на Министерски съвет. Синдикалните организации подкрепят предложението за увеличение на минималната заплата от 560 от 610 лева от началото на 2020 година. Съюзът за стопанска инициатива не подкрепя проекта. Това е принципна позиция на работодателите, които многократно са заявявали, че не подкрепят административното увеличаване на минималната заплата“, обясни тя.", "date": "2019.12.12", "title": "Вицепремиерът Николова: Няма решение за увеличаване на минималната заплата"}
{"url": "http://epicenter.bg/article/Yotova--Blagodarya-na-diplomaticheskiya-korpus-v-Balgariya-za-dobrata-savmestna-deynost/201356/2/0", "text": "За доброто сътрудничество и през отиващата си година благодари на представителите на дипломатическия корпус в България вицепрезидентът Илияна Йотова, която беше гост на традиционния прием, организиран от Министерството на външните работи. Вицепрезидентът изказа специални благодарности на дамите посланици, с които има редица съвместни инициативи.  В приветствието си Илияна Йотова подчерта огромната роля на дипломацията в днешния все по-разделен свят.  „Радикализмът, ксенофобията, отричането на другия не са били толкова силни от години насам, затова са ни нужни професионализъм, добри думи, позитивни послания. През XXI век е много по-лесно да прокараш разделителни линии, да сееш език на омразата, отколкото да проявяваш солидарност, да подаваш ръка“, изтъкна вицепрезидентът и подчерта необходимостта от засилване на ролята на международните организации.    В европейски план Йотова приветства идеята на Франция и Германия за двугодишна конференция, посветена на бъдещето на Европейския съюз. „Именно този диалог трябва да покаже, че в ЕС няма място за двойни стандарти, разделение на център и периферия“, заяви вицепрезидентът.  „Разчитам във Ваше лице България да срещне съюзници за отпадане на Механизма за сътрудничество и проверка“, обърна се Илияна Йотова към присъстващите посланици на страните членки на ЕС. Вицепрезидентът посочи, че следващата пролет предстои преглед на Шенгенското споразумение и изрази надежда този процес да завърши с приемането на България и Румъния, които са изпълнили всички критерии.    Йотова каза, че европейската интеграция на Западните Балкани продължава да стои в дневния ред на българската външна политика, и Албания и Република Северна Македония трябва да получат покана за членство, а процесът по присъединяване на Сърбия и Черна гора да напредне.", "date": "2019.12.12", "title": "Йотова: Благодаря на дипломатическия корпус в България за добрата съвместна дейност"}
{"url": "http://epicenter.bg/article/Denitsa-Sacheva--Srednata-zaplata-za-stranata-narastva-s-11-8--i-dostigna-1249-lv-/201357/2/0", "text": "По данни на НСИ за трето тримесечие на 2019 година средната заплата общо на страната на годишна база нараства с 11,8% и достигна 1249 лева. Това каза министърът на труда и социалната политика Деница Сачева пред журналисти след среща на Националният съвет за тристранно сътрудничество, предаде „Фокус“. „Правителството предлага увеличение на минималната работна заплата с 8,9%, от 560 на 610 лева. Като считам, че това отговаря на устойчивия ръст на икономиката и на условията на високо търсене на труд и повишаване на доходите. Това наше предложение ще помогне за това да се стимулира активността на пазара на труда, както и да се допринесе на пазара на доходите на най-ниско доходните групи от заетите лица. Ще помогне също така за намаляване на неравенството“, каза министърът. „Това, което мога да цитирам по отношение на икономическия растеж за първата половина на 2019 година, който беше формиран в по-голяма степен от увеличаване на производителността на труда, е, че растежът на този показател възлезе на 3,9%. В обществения сектор заплатите нараснаха с 10,5% и достигнаха 1267 лева. В частния ръстът на заплатите се ускори до 12,2% и достигна 1243 лева“, обяви тя.   „Българското правителство в лицето на Министерството на труда и социалната политика ще продължи и за напред разговорите за разработване на прозрачен механизъм за определяне на минималната работна заплата“, подчерта министър Сачева.  ", "date": "2019.12.12", "title": "Деница Сачева: Средната заплата за страната нараства с 11,8% и достигна 1249 лв.!"}
{"url": "http://epicenter.bg/article/Poslanik-Makarov--Ot-Balgariya-ne-idva-zaplaha-za-Rusiya/201364/2/0", "text": "От България не идва заплаха за Русия, споделяме една азбука – кирилицата, която вие сте ни донесли в Русия. Това заяви руският посланик Н.Пр. Анатолий Макаров, предаде БГНЕС.    „Не виждаме заплаха за националните интереси на Русия, която да идва от Балканите“, подчерта посланик Макаров и добави, че в Москва наблюдават процесите в региона на Югоизточна Европа. Той изрази тревогата от разширяването на Северноатлантическиия алианс и предстоящото включване на Македония в него.    „Виждаме как активно подготвят Македония за членството в НАТО. Разширяването на Северноатлантическия алианс, който си поставя за цел противопоставянето с Русия, не може да не ни тревожи. Но като цяло бих казал, че не виждам никаква заплаха за Русия от страна на България“, каза посланик Макаров.    Той заяви, че в Русия все още гледат на България като „държава на духа“, както я беше определил големият руски учен акад. Дмитрий Лихачов.   „Като държава на духа – да. Като държава, държаща на думата си – надявам се, че всички споразумения, които има между нашите две страни ще бъдат реализирани“, подчерта посланик Макаров. Той припомни, че сред нещата, които ни свързват е общата азбука.   „С България споделяме кирилицата, която вие сте ни донесли в Русия“, каза посланик Макаров и добави, че неговият син е кръстен на Свети Кирил – име, което олицетворява дружбата и сътрудничеството между нашите народи.    Той заяви, че Москва отделя сериозно внимание на своите балкански партньори.   „Посланик съм вече от три години и правя всичко, за да могат нашите взаимоотношение да получат ново развитие. Знам, че и останалите руски посланици, които са акредитирани в другите балкански страни, правят същото“, каза посланик Макаров.    Високопоставеният руски дипломат участва в конференцията „Примаковски четения“ в чест на акад. Евгений Примаков, на която се обсъждаха актуални геополитически въпроси.    „Акад. Евгений Примаков има огромно значение за историята на Русия. Той е направил много за нашата страна в един труден период за нея през 90-те години на ХХ век. Акад. Примаков беше и директор на външното разузнаване, и външен министър, и министър-председател. Неговата работа беше свързана с възраждането на руската държавност, с възраждането на съвременна Русия. Той застъпваше идеите на многовекторността и многополюсността във външната политика. Това са неща, които са необходими за стабилното развитие на нашия народ“, подчерта посланик Макаров.  ", "date": "2019.12.12", "title": "Посланик Макаров: Не виждам никаква заплаха за Русия от страна на България"}
{"url": "http://epicenter.bg/article/Tristrankata-obsadi-minimalnata-zaplata--rabotodatelite-boykotirat-/201368/2/45", "text": "Размерът на минималната заплата за следващата година беше обсъден на заседание на Националния съвет за тристранно сътрудничество. То се провежда в отсъствието на четирите големи работодателски организации. Бизнесът е представляван единствено от Съюза за стопанска инициатива, който е \"против\" минималната заплата да бъде увеличена на 610 лева от Нова година, съобщава БНР.    Българската стопанска камара, Българската търговско-промишлена палата (БТПП), Конфедерацията на работодателите и индустриалците в България (КРИБ) и Асоциацията на индустриалния капитал в България (АИКБ) отказват участие в националния тристранен съвет заради запазеното положение да плащат първите 3 дни от боледуването. Ще се върнат в консултативния орган, след като темата за болничните бъде внесена за обсъждане от партньорите, но отказват да плащат първите дни.    Вицепремиерът Мариана Николова – председател на Тристранния съвет, информира, че е получила писмо от социалния министър, че до месец след обнародването на бюджета за следващата година ще се внесе анализ за обсъждане в тристранката и мерки за болничните.    \"Ресорните министри ме увериха, че експертите в съответните министерства, НОИ и НЗОК извършват задълбочен анализ с оглед намиране на цялостно решение на поставените проблеми\", каза тя.    Ася Гонева от КНСБ поиска партньорите да участват в изготвянето на този анализ: \"Ние държим да бъдем включени в работен вариант, а не да получим едни готови мерки, по които да дадем само мнение\".    За минималната заплата социалният министър Деница Сачева каза, че новият размер от 610 лв. ще стимулира трудовия пазар и ще намали неравенствата. Тя цитира данни за статистиката от третото тримесечие на тази година.    \"Съотношението на минималната работна заплата към средната работна заплата е 44,8%,\" съобщи Сачева.  ", "date": "2019.12.12", "title": "Тристранката обсъди минималната заплата, работодателите бойкотират  първите три дни от болничните"}
{"url": "http://epicenter.bg/article/Neno-Dimov--Nyama-risk-ot-zaguba-na-sredstva-po-OP--quot-Okolna-sreda-quot--2014-2020-g--/201374/2/0", "text": "Няма риск от загуба на средства по Оперативна програма \"Околна среда\" 2014-2020 г. - успяхме да спасим всички. Това каза на заседанието на Комисията по околна среда и води министърът на околната среда и водите Нено Димов за текущото състояние и напредъка по Оперативна програма „Околна среда 2014-2020 г. и програмата „Опазване на околната среда и климатични промени“, предаде Агенция „Фокус“. \"Правя сравнение с 31 май 2017 г. и с 31 декември 2019 г. Обявените процедури към края на май месец 2017 г. са били 23, което е покривало около 41% от Оперативната програма, в момента са 54 и покриват 124 % от оперативната програма. Договорените суми са били 38 за малко под 22%, в момента имаме 161 за малко над 92%. Може би платените суми, което е важно от 3% на 27% и сертифицираните от 1% на почти 24%. Това на практика е темпото, което успяхме особено от 2018 г. февруари месец да направим, така че да не поставяме под никакъв риск програмата\", обясни министърът.    Той обърна внимание, че няколко пъти е имал питания от народни представители от Комисията по околна среда и докладвал за риск от загуба на средства. \"И към края на 2018 и към края на 2019 г. такъв няма. Слава Богу, успяхме да спасим всички средства. На практика към 1 декември 2019 г. по Оперативната програма са обявени 54 процедури с общ бюджет близо 4,3 млрд. лв.\", допълни министърът.    Според него възможността за наддоговаряне е съгласувана с Европейската комисия, като целта е до края на програмния период да се инвестират и разплатят 100 % от средствата. \"Ние трябва да наддоговорим, за да може да изпълним максимално\", уточни още Нено Димов.    Министърът на околната среда допълни, че безвъзмездната помощ е на стойност близо 3,2 млрд. лв. или 92 % от бюджетната програма. Реално изплатените средства са над 914 млн. лв.     \"Само през 2019 г. са обявени общо 11 процедури за близо 730 млн. лв. и по петте приоритетни оси\", каза още министърът. Той уточни, че към края на 2019 г. не съществува риск от загуба на средства за текущата година.", "date": "2019.12.12", "title": "Нено Димов: Няма риск от загуба на средства по ОП \"Околна среда\" 2014-2020 г. "}
{"url": "http://epicenter.bg/article/Izvanredni-parlamentarni-izbori-vav-Velikobritaniya/201309/7/0", "text": "Решаващ ден за Великобритания. Страната гласува на извънредни избори за парламент, подчертава Нова телевизия. От резултата зависи и съдбата на Brexit. Това са третите парламентарни избори за последните четири години.  Дотук се стигна след като премиерът Борис Джонсън не успя да прокара неговата стратегия за Brexit. Сега той се надява да спечели мнозинство, което да му позволи да преодолее безизходицата след референдума от 2016 г.   Последните проучвания дават преднина на Консервативната партия на Джонсън. Не е ясно обаче дали местата, които тя ще получи, ще бъдат достатъчни за финализиране на Brexit.    „Искам само да ви кажа, че не съм дошъл тук да доставям мляко или да се крия в хладилник. Тук съм с послание на надежда за тази страна. Работата ми като лидер на опозицията е да задавам въпроси. Затова питам - къде са тези обещани 40 нови болници? Няколко дни по-късно отново питам и 40-те болници станаха 20. След няколко дни вече станаха 6, а след това - финансиране за разглеждане на възможността за изграждане на шест болници. Т.е. абсолютно нищо”, заяви лидерът на лейбъристите Джеръми Корбин.    „Нека да станем въглеродно неутрални до 2050 г., нека станем и независими от Джереми Корбин към Коледа. Ние можем да го направим, можем! Нека да осъществим Brexit и да понесем тази невероятна страна заедно напред!”, коментира премиерът на Великобритания Борис Джонсън. ", "date": "2019.12.12", "title": "Извънредни парламентарни избори във Великобритания"}
{"url": "http://epicenter.bg/article/Putin-i-Erdogan-razgovaryaha-po-telefona/201311/7/0", "text": "Президентите на Русия и Турция Владимир Путин и Реджеп Ердоган са се договорили в телефонен разговор вчера да продължат сътрудничеството си във военната и енергийната сфери, съобщи Кремъл, цитиран от Ройтерс.    Малко преди разговора им говорител на турския президент каза, че дори и да мине през Конгреса на САЩ, американското законодателство за налагане на санкции срещу Турция няма да повлияе на използването от Анкара на закупената руска ракетна система за ПВО С-400.  Вчера законопроектът, предвиждащ санкции срещу Анкара заради турската офанзива в Сирия и покупката на руските ракети Ес-400, бе подкрепен в Камарата на представителите на САЩ и сега отива в Сената. ", "date": "2019.12.12", "title": "Путин и Ердоган разговаряха по телефона"}
{"url": "http://epicenter.bg/article/Putin--Evroparlamentat-priravni-natsistkite-agresori-sas-SSSR-/201318/7/0", "text": "Президентът на Русия Владимир Путин разкритикува Европарламента, който, според него, се опитва да изкриви истината за Великата отчествена война, съобщи ТАСС.    \"Опитите за изкривяване на историческата истина не престават. Към тях се включиха не само наследниците на нацистките съучастници, а сега това стигна и до някои доста уважавани международни институции и европейски структури\", заяви Путин на заседанието на организационния комитет \"Победа\".    Като пример той приведе неотдавнашната резолюция на Европейския парламент, която \"постави на една и съща плоскост и нацистките агресори, и Съветския съюз. Едва ли не обвинявайки СССР, заедно с нацистка Германия, в разпалването на Втората световна война. Все едно са забравили кой нападна Полша на 1 септември 1939 г. и Съветския съюз на 22 юни 1941 г.\", каза той.    \"А тези, които опитват да спорят с такава, неосноваваща се на нищо реално безпардонна лъжа, предварително биват обвинени в информационна война против демократична Европа. Това е цитат\", добави Путин.    Той подчерта, че Русия ще продължи да публикува архивни материали за войната, в частност за мъжеството на защитниците и безчинствата на нацистите. Путин се оплака, че опонентите все едно нищо не знаят - \"или не могат да четат, или не могат да пишат\".    През септември Европарламентът прие резолюция \"За важността на съхраняването на историческата памет за бъдещето на Европа\", в която се твърди, че Втората световна война са провокирали Германия и СССР, подписали пакта \"Молотов-Рибентроп\". Тогава Външното министерство на Русия рязко осъди \"такъв подход към историческите данни\".", "date": "2019.12.12", "title": "Путин: Европарламентът приравни нацистките агресори със СССР "}
{"url": "http://epicenter.bg/article/Isus-Hristos-predstaven-kato-gey-vazmuti-stotitsi-hilyadi-zriteli-v-Braziliya/201321/7/0", "text": "Сатирично предаване на стриймимг гиганта Нетфликс предизвика оплаквания от зрители в Бразилия, след като представи Исус Христос като гей, пише АФП, цитира Канал 3.   Стотици хиляди се подписаха в петиция за спирането на коледното предаване, в което Исус има връзка с друг мъж. Програмата се казва \"Първото изкушение на Христос\" и е направена от бразилското филмово студио Порта дос Фундос. Излъчването й започна по Нетфликс на 3 декември.    760 000 души се подписаха в петицията, която иска сатиричната програма да бъде спряна, защото \"сериозно оскърбява християните\".    \"Подкрепяме свободата на изразяване, но може ли тя да обижда вярванията на 86 процента от населението?\", написа Едуардо Болсонаро, най-големият син на президента на Бразилия и депутат в парламента.    Проповедникът Енрике Соарес да Коста от североизточния щат Пернамбуко написа в социалните мрежи, че е прекратил абонамента си за Нетфликс, заради предаването, което било \"богохулно, вулгарно и неуважително\".    Нетфликс засега не са коментирали предаването и петицията срещу него.В духа на сатиричното предаване, Порта дос Фундос коментираха скандала в Туитър, като казаха, че \"празнуват успеха на Божието творение - тяхната коледна програма\".  Въпреки намаляващия брой на католиците и увеличаващия се брой на числящите се към евангелски църкви, Бразилия остава най-голямата католическа страна в света.", "date": "2019.12.12", "title": "Исус Христос, представен като гей, възмути стотици хиляди зрители в Бразилия"}
{"url": "http://epicenter.bg/article/Britantsite-glasuvat-v--nay-vazhnite-izbori--ot-desetiletiya-/201326/7/0", "text": "Британците гласуват в изборите, които много хора описват като най-важния вот в страната от десетилетия, пише вестник London Evening Standard, цитиран от Агенция \"Фокус\".    Само преди часове лидерите на двете водещи партии в страната – Лейбъристката и Консервативната – Джереми Корбин и премиерът Борис Джонсън отправиха своите драматични последни послания към електората, в това, което се очаква да бъде оспорвана битка, според министър-председателя.    Той завърши своята кампания с митинг в столицата Лондон, където заяви пред своите привърженици, че торите ще „завършат това, което са започнали“ и ще осъществят най-сетне Брекзит.    От своя страна Корбин подчерта, че гласоподавателите, които още не са решили за кого ще пуснат своята бюлетина, трябва да направят „исторически“ избор, за да предотвратят предполагаемо мнозинство на Консервативната партия.    По-рано Джонсън беше критикуван за своята липса на емпатия, след като му беше показана снимка на момче, спящо на пода на болница, на което той видимо не реагира.    Ден по-късно обаче и кампанията на лейбъристката кампания донесе на своя лидер главоболия, след като член на кабинета в сянка изрази силни съмнения относно изборните резултати на партията си.    Влияние върху вота на британците ще окаже и терористичната атака на лондонския мост, която е повторение на подобен инцидент, който се случи по време на кампанията от 2017 г. Последиците бяха сходни – кампанията беше прекратена за малко, но след това инцидентът бързо беше политизиран, като и двете водещи партии се обвиняваха взаимно и говореха за това как биха се справили с други подобни заплахи.    Това ще бъдат третите избори в рамките на по-малко от пет години, които освен това ще са повлияни и от вота за напускане на Европейския съюз от 2016 г.  Лейбъристите обещават, че ако получат властта, ще гласуват нова сделка за Брекзит в референдум, с опция за оставане в структурите на Общността. Консерваторите от своя страна разчитат на своето традиционно и станало емблематично за Джонсън обещание да „осъществят Брезкит“.    Статистическите данни показват, че разликата между водещите две партии, която в някои моменти достигаше повече от 15% в полза на торите, вече е значително по-малка. Според последната информация на Daily Telegraph, торите разполагат с 5% преднина пред лейбъристите, което предполага или мнозинство на управляващата партия или още един парламент, без еднолично управление.    Според други данни, публикувани от агенцията Kantar, торите разполагат с 44% от подкрепата на британците, докато лейбъристите са далеч назад – с 32%, докато либералдемократите ще съберат 13% от гласовете.    В последното си послание за своите привърженици, Джонсън предупреди обаче, че изборите ще са много по оспорвани от очакваното, макар все пак да изрази надежда, че неговата партия ще изведе от „задънената улица“ страната си.    „Днес е нашия шанс да обединим страната и да оставим несигурността назад, така че хората да могат да продължат напред с животите си“, каза той в Лондон.  „Просто си представете колко прекрасно ще бъде да седнете на масата на Коледа с Брекзит, който е уреден – и колко ужасно би било, ако Корбин и (ръководителят на Шотландската национална партия Никола) Стърджън са в правителството и планират своите два референдума (за Брекзит и за независимост на Шотландия). Нека спрем хаоса и да спрем с референдумите. Можем да осигурим мнозинство на консерваторите ако спечелим още девет места“, заяви Джонсън.    Корбин от своя страна изтъкна същестуващите „сериозни“ проблеми, които са заложени в изборите и заяви, че страната е изправена пред кръстопът в деня на вота.    „Когато изборите дойдат утре (12 декември), това е много ясен избор. Вие отивате по пътя на Борис Джонсън, с \"прекрасна\" сделка с Доналд Тръмп и прекратявате всички сериозни взаимоотношения с Европа. Или идвате по пътя на лейбъристите, който е зрелият, отговорен начин, да договорим споразумение, с което всички сме доволни, и аз ще се подсигуря, че то се изпълнява в бъдещите ни взаимоотношения с Европа“, призова своите привърженици Корбин.    „Но ние сме на път и да инвестираме в нашата страна, за да прекратим бедността, да преразпределим богатството и властта в нашето общество по начин, който не сте виждали досега“, добави той.    Лидерът на либералдемократите Джо Суинсън призова своите привърженици да гласуват за нейната партия, понеже все още е „абсолютно възможно“ тя да попречи на консерваторите да получат мнозинство. Тя призова своя електорат също така да гласува „тактически“, т.е. в някои региони гласоподавателите да не гласуват за партията, която подкрепят, а за следващата най-популярна политическа формация, след консерваторите, за да получи тя депутатското място от съответния регион. Целта е управляващата консервативна партия да получи възможно най-малко места в британския парламент.    „Знаем от предишните избори, много често гласоподавателите гласуват тактически, като стигат до това заключение в последните часове преди вота“, каза тя.    Лидерът на „Партия Брекзит“ Найджъл Фараж пък в последната си изява в Донкастър заяви, че се надява на „много дъждовен ден“ в деня на вота, като според него това ще накара хората, подкрепящи другите партии, да не гласуват.    „Но знам, че хората, които ще гласуват за нас, ще излязат, защото те абсолютно вярват в нашето съобщение, те вярват, в сърцата си го знаят, както и в главите си“, каза той.  ", "date": "2019.12.12", "title": "Британците гласуват в „най-важните избори“ от десетилетия "}
{"url": "http://epicenter.bg/article/Nad-100-hil--migranti-sa-zaloveni-kray-granitsite-na-Turtsiya-s-Balgariya-tazi-godina/201331/7/0", "text": "Турските власти по охраната на границите в района на Одрин са заловили от началото на тази година досега над 100 хиляди мигранти при опит да преминат нелегално през границите към България и Гърция.    Охраната на турската граница в Одринския район е поверена на командването на 54-та механизирана пехотна бригада, наричана \"Гранични орли\", съобщава Новини.бг Охранителите на границите са оборудвани с най-новите модели безпилотни самолети, които са местно производство, с термокамери, камери за нощно виждане, технически средства за обхождане на граничния район, наблюдателни кули, безжични комуникационни средства, както и специално обучени кучета за търсене на хора, се посочва в комюнике.    През последните дни са били заловени петима мигранти от Афганистан, Сирия и Иран, които били засечени от наблюдателната кула при опит да преминат през река Марица на гръцка територия.  Заловените край границата мигранти преминават през процедура за установяване на самоличността в граничната застава, след това се извършва медицински преглед и чрез преводач на арабски език биват уведомявани, че са задържани от турските власти. Докато траят процедурите, те остават в заставата, като им се дават завивки, храна, хигиенни средства.    След като приключат тези процедури, биват предадени на жандармерийските екипи, които пък от своя страна ги предават на областното управление по миграция, за да бъдат върнати обратно.", "date": "2019.12.12", "title": "Над 100 хил. мигранти са заловени край границите на Турция с България тази година"}
{"url": "http://epicenter.bg/article/Datskata-politsiya-e-predovtratila-teroristichen-zagovor-v-stranata--arestuvani-sa-20-dushi/201336/7/0", "text": "На брифинг във вечерните часове на сряда полицията в Копенхаген разкри, че е предотвратен потенциален терористичен заговор на датска земя, съобщава столичният ежедневник The Copenhagen Post, цитирана от Агенция \"Фокус\".    Полицията е извършила около 20 ареста и е провела обиски на същио толкова адреси на територията на цялата страна.    „Някои от заподозрените ще бъдат обвинени в нарушение на антитерористичния закон и ще бъдат подложени пред предварителни разпити“, заяви на пресконференция главният полицейски инспектор на Копенхаген Йорген Берген Сков.    Сков разкри още, че някои от арестуваните са заподозрени в опит да се сдобият с експлозиви и огнестрелно оръжие. Властите смятат, че оръжията са били част от подготовката на терористичен заговор на датска земя, който е бил мотивиран от ислямистки възгледи.    Полицията ще настоява делото да бъде разгледано при закрити врати и по този начин отказа да отговаря на повече въпроси от медиите.", "date": "2019.12.12", "title": "Датската полиция е предовтратила терористичен заговор в страната, арестувани са 20 души"}
{"url": "http://epicenter.bg/article/Novo-zemetresenie-na-ostrov-Krit/201339/7/0", "text": "Земетресение с магнитуд 4,8 по скалата на Рихтер е регистрирано рано сутринта в четвъртък край източен Крит, съобщи Атинският институт по геодинамика, цитиран от БГНЕС. Трусът е регистриран в 05:05 ч. местно време, а епицентърът се намира в морския регион на 12 километра югоизточно от Закрос. Земетресението се е усетило в региона на Ласити, както и на островите Касос и Карпатос.", "date": "2019.12.12", "title": "Ново земетресение на остров Крит"}
{"url": "http://epicenter.bg/article/VAS-okonchatelno-potvardi-otkaz-za-registratsiya-na-ednopolov-brak-v-Balgariya/201349/7/0", "text": "Страницата, която води кампанията за преизбиране на Доналд Тръмп за президент на САЩ, сподели видео, в което Тръмп е представен като комиксовия злодей Танос от поредицата „Отмъстителите” и с едно щракване на пръстите унищожава част от ръководителите на Демократическата партия на САЩ.  Видеото е в отговор на започнатата кампания за импийчмънт на президента Тръмп.    В отговор на видеото, създателят на комиксовия персонаж Джим Старлин коментита, че първоначалната му реакция е била оскърбление, но после е осъзнал, че президентът на САЩ се гордее да се сравнява с масов убиец, предава БТВ.  ", "date": "2019.12.12", "title": "Доналд Тръмп се сравни с комиксовия злодей Танос, създателят му се обиди (Видео)"}
{"url": "http://epicenter.bg/article/Obyaven-e-konkurs-za-50-vakantni-voynishki-dlazhnosti-za-gvardeytsi-/201376/2/0", "text": "Със заповед на министъра на отбраната е обявен конкурс за вакантни войнишки длъжности в Националната гвардейска част (НГЧ) в София. Обявени са 50 вакантни длъжности за „гвардеец“, както и още 10 длъжности за „младши шофьор“ и др., съобщават от МО.    Кандидатите за приемане на военна служба в НГЧ трябва да подадат заявление до нейния командир и необходимите документи до 7 февруари 2020 г. чрез структурите на Централното военно окръжие по постоянния си адрес на местоживеене.    Конкурсът ще се проведе на 26 и 27 февруари 2020 г. в НГЧ (в гр. София, бул. „Асен Йорданов“ № 2). Той включва измерване на антропометричните данни на кандидатите за гвардейци (към които има допълнително изискване да са с ръст 175 см. - 185 см.), изпит по физическа подготовка, тест за обща култура и събеседване.    Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м.) и издръжливост (крос 1000 м.). Тестът за обща култура включва 100 въпроса.    Условията, на които трябва да отговарят кандидатите и необходимите документи са посочени в обявата за конкурса, публикувана в интернет страницата на Министерството на отбраната тук:   ", "date": "2019.12.12", "title": "Обявен е конкурс за 50 вакантни длъжности за гвардейци "}
{"url": "http://epicenter.bg/article/Lekari--Zdravnata-kasa-oryazva-bezplatnite-lekarstva-za-hronichno-bolnite--/201388/2/45", "text": "Националната здравноосигурителна каса ще отпуска безплатно или с намаление за пациентите само по две лекарства за едно заболяване от 2020 година. Това става ясно от проекта на Националния рамков договор. Ограничението ще влезе в сила, ако той бъде подписан. Това заявиха в отворено писмо общопрактикуващите лекари от София – област, предава Канал 3.    \"Договорените в него текстове ограничават правото ни да лекуваме хронично болните съгласно ръководствата за поведение, ще доведат до повишени разходи на болните за изписване на рецепти и закупуване на лекарства. Като резултат контролът на хроничните заболявания ще се влоши, за част от хората – необратимо. Съгласно промените в чл. 49 и чл. 67 се ограничава възможността гражданите на България да получат адекватно лечение за хроничните си заболявания, частично заплатено от осигурителния фонд. За всяко заболяване ще можем да изписваме не повече от 3 препарата, а когато се използват комбинирани лекарствени продукти – не повече от 2 медикамента. Нещо повече, НЗОК ще заплаща на аптеката не повече от 1 комбиниран лекарствен продукт\", заявяват лекарите в писмото.    Според тях това означава, че тежки заболявания като диабет, сърдечна недостатъчност, по-тежките форми на хипертония, ще трябва да закупуват по-голямата част от необходимите им медикаменти на свободни цени.    За пример те посочват заболяването сърдечна недостатъчност, което е доста често в практиката. Съгласно Европейските ръководства за поведение е необходимо то да се лекува с диуретици, съдоразширяващи медикаменти, АСЕ-инхибитори, медикаменти за намаляване на сърдечната честота и медикаменти за намаляване на съсирването на кръвта. Съгласно проекта за НРД 2020 НЗОК ще поеме частично само 2 от тези 5 основни терапевтични групи, останалите ще се закупуват от осигурените без намаление.    \"Подобно е и при лечението на заболяването захарен диабет. „Съвременните ръководства за поведение препоръчват включване на медикаменти от различни групи, действащи на различни нива, с цел да се постигне максимално добър контрол на заболяването и да се отложи максимално развитието на усложнения. В условията на НРД 2020 това няма да бъде възможно, т.к. само един комбиниран препарат ще изчерпи записаните в НРД възможности за лечение\", заявяват общопрактикуващите лекари.    \"Нещо повече, съгласно чл. 52 за рецепти болните хора ще трябва да ни посещават няколко пъти в месеца, защото се отнема съществуващата сега възможност на една рецепта или един отрязък да се изпишат лекарства за повече от 30 дни, които да се компенсират при следващото изписване. Например ако лекарството е за 20 дни, не можем да изпишем на тримесечна рецепта 2-1-2 опаковки (което е възможно по наредба 4). В този случай пациентът трябва да идва за рецепта тогава, когато свърши всички изписани медикаменти, т.е. на 40-ия ден в нашия пример\", твърдят джипитата.    \"Ние, общопрактикуващите лекари, които ежедневно се грижим за хронично болните пациенти, сме сериозно обезпокоени от публикуваните договорености в проекта за НРД 2020 г. Нещо повече, дори и при отказ на Събора на БЛС да подпише НРД, тези текстове вероятно ще залегнат в правилата за работа през 2020 г, които ще определи НЗОК. Цитираните промени в реда на изписване на медикаменти на хронично болните целят само икономии за НЗОК и показват безсилието на осигурителната институция и Министерство на здравеопазването да гарантират дори сегашното минимално ниво на домашно лечение на хроничните заболявания и ще увеличат разходите за хоспитализации”, прогнозират медиците.  ", "date": "2019.12.12", "title": "Лекари: Здравната каса орязва безплатните лекарства за хронично болните! "}
{"url": "http://epicenter.bg/article/Volen-Siderov---quot-Ataka-quot--ne-e-chast-ot-upravlenskata-koalitsiya/201396/2/0", "text": "\"Атака\" не е част от управленската коалиция, не ни канят на заседание на коалиционния съвет, посочи лидерът на партията Волен Сидеров.   Да си част от управлението означава да взимаш решения, посочи лидерът на националистите.   \"Нито участвам в Коалиционния съвет, нито съм търсен за каквито и да е решения. Става въпрос за решения, които касят много хора. Едно от тях бяха субсидиите. В Коалиционния съвет се решаваха теми, една от които беше да се удари малкият бизнес. Това, че министърът на икономиката е от нашата квота, по никакъв начин не ме прави част от управлението\", каза Сидеров. И продължи: \"Беше направена една операция за изрязването на „Атака” от властта под благосклонния поглед на големия партньор - ГЕРБ!\" Сидеров подчерта, че без позволението на ГЕРБ не е имало начин националистите да бъдат отстранени от властта.   Според Волен Сидеров \"Атака\" е изолирана и \"изрязана\" от властта, за да се угоди на комплексарските позиви на Валери Симеонов и Красимир Каракачанов.   Питайте Борисов защо допусна \"Обединени патриоти\" да се разпадне, обърна се Сидеров към водещите. „Борисов трябваше да каже „Каракачанов, не може да постъпваш така с коалиционния си партньор”, но той не го направи. Питайте го защо не направи това, защо остави да се разпадне тази коалиция. Става дума за принципно отношение и баланс. Нарушиха баланса. Който си е позволил да наруши баланса, е страдал. Който е бил некоректен и неточен спрямо мен, ще си понесе последствията. Това ще се случи със Симеонов, Борисов и Каракачанов. В този случай се използва фразата „историята ще покаже”. Ще стане, бъдете сигурни, това е вселенски закон и карма. Който ме е предал, който е постъпил некоректно към мен, след това е изпитал само страдания”, продължи лидерът на „Атака”.   \"Който си е позволил да наруши баланса - той ще страда. Който е бил некоректен към мен, ще си понесе последствията. Имам предвид и Борисов, и Симеонов. Това не е заказа, това е карма. Който ме е предал, който е постъпил некоректно към мес, след това е изпитал само страдания\", повтори Сидеров в ефира на Нова.   Волен Сидеров коментира и новото си работно място – Столичният общински съвет. „Това поле за действие е по-широко от парламента. В Общинския съвет се решават неща, от които зависи съдбата на 2 000 000 софиянци. Ще покажа как със своите действия един общински съветник може”, заключи той.    ", "date": "2019.12.12", "title": "Волен Сидеров: \"Атака\" не е част от управленската коалиция, а аз не съм част от властта "}
{"url": "http://epicenter.bg/article/Harvi-Uaynstiyn-ne-priznava-vinata-si-sreshtu--25-mln-/201333/10/100", "text": "Обвиненият в изнасилвания и сексуален тормоз американски продуцент Харви Уайнстийн е сключил сделка със съд в Ню Йорк, предаде Би Би Си, цитира Новини.бг    Според предварително споразумение човекът, стоящ зад \"Криминале\", \"Бандите на Ню Йорк\" и редица други знакови филми, се е съгласил да изплати сумата от 25 милиона щатски долара на обвинилите го жени. В замяна продуцентът е бил освободен от задължението да признае вината си или да компенсира жертвите си с негови лични средства.  Британската медия, цитирайки юридически източници, посочи, че проектът е бил одобрен и от двете страни в процеса. Парите ще бъдат изплащани от застрахователни компании, защото фирмата на Уайнстийн е подала документи за заличаване поради фалит. Заради това ищците и/или техни представители се очаква да започнат да подават искове заедно с кредиторите на компанията на продуцента.    Общата сума на исковете може да достигане 47 млн. долара. Окончателното споразумение трябва да бъде одобрено от адвокати на Уайнстийн, юридически представители на жертвите му и магистрати в Ню Йорк. Заседанието е било насрочено за 3 януари 2020 г.  Ако съдът даде зелена светлина на сделката, парите ще бъдат разпределени между над 30 жени.    Скандалът с Уайнстийн е избухнал през октомври 2017 г. Тогава Ню Йорк таймс бе написал, че той се е възползвал от положението си и изнасилил, и подложил на сексуален тормоз десетки жени. Сред жертвите на продуцента са били Азия Ардженто, Анджелина Джоли, Гуинет Полтроу и други актриси.", "date": "2019.12.12", "title": "Харви Уайнстийн не признава вината си срещу $25 млн."}
{"url": "http://epicenter.bg/article/Stilistat-na-Melaniya-Tramp--Tya-ne-ponasya-Donald-/201362/10/99", "text": "Мелания Тръмп – ледената кралица, която гордо застава рамо до рамо със съпруга си, но никога не показва емоциите си. Красивото ѝ лице сякаш е застинало, движенията ѝ са съвсем умерени, а усмивката ѝ рядко може да бъде забелязана, особено когато светът е впил поглед в нея. Сигурно неведнъж сте се питали защо една жена, която привидно има всичко, е толкова хладна и някак тъжна, дори и да има честта да бъде първа дама на САЩ. И всъщност, каква е тя, когато обективите загаснат и обществото спира да я наблюдава?   Дали Мелания е същата желязна лейди и с децата си? Отговорът ще ви заинтригува. Кой може да знае за една красива и известна дама повече от личния ѝ стилист? Името му е Мордечай Елвау и се грижи за визията на г-жа Тръмп повече от десет години. Той я познава така, както само най-близките ѝ са я виждали – усмихната, закачлива и много по-освободена. Днес той е готов да разкаже любопитни подробности от живота ѝ, защото копнее светът да разбере каква в действителност е тя.   Познанството между стилиста и Мелания датира още от 2005 г., когато Мордечай е изпратен от екипа на японския Vogue в резиденцията на Тръмп във Флорида. Тогава той е ангажиран да направи сватбената прическа на бъдещата първа дама. Стилистът разкрива, че двамата си допаднали веднага, заговорили на общ език и г-жа Тръмп дори пожелала да запазят контакт. И така, вече близо 15 години двамата работят заедно.   Мордечай признава, че не намира разлика в поведението и човешките качества на Мелания, след като се прочу като първа дама на САЩ. Славата не я е променила и тя е останала все така чаровна и земна. Но пред света тя е ледената красавица до Доналд Тръмп.   В интервю стилистът издава, че Мелания е любяща и весела жена, ала когато цялото човечество я наблюдава, тя изтрива усмивката си и впуска в действие загадъчния си син поглед, просто защото е много различна пред всеки непознат. Той намира поведението ѝ пред камерите за твърде сдържано.   Мордечай издаде и една пикантна подробност от личния свят на Мелания Тръмп и тя е свързана с любовния ѝ живот. Оказа се, че първата дама изпитва неприязън към съпруга си, което на моменти проличава в държанието ѝ на публични места. Причината за това е, че именно заради него на нея ѝ се налага да поддържа имиджа на ледена кралица.   Източник: woman.bg", "date": "2019.12.12", "title": "Стилистът на Мелания Тръмп: Тя не понася Доналд  "}
{"url": "http://epicenter.bg/article/Katrin-Denyov-se-e-pribrala-u-doma-si-v-Parizh-sled-prekaraniya-insult/201378/10/100", "text": "Актрисата се е прибрала в дома си в  след прекарания  и си почива, преди да продължи снимките за новия си филм, съобщи в. \"Паризиен\", цитира Дарикнюз. След болницата Катрин Деньов е постъпила в рехабилитационен център.  Няколко души са я видели в квартала Сен-Жермен-де-Пре в Париж, където живее. Един от актьорите във филма \"Приживе\" на Еманюел Берко, в който Деньов се снимаше, когато получи инсулт в началото на ноември, е казал, че работата по него по план трябва да приключи до края на годината. Когато стана известно, че Катрин Деньов е получила исхемичен инсулт, беше съобщено, че последиците от него са \"доста ограничени\" и не засягат Катрин Деньов, която е родена през 1943 г., е един от символите на френското кино. Наричат я  \" заради деликатната красота и хладните маниери. Тя става световна звезда през 60-те години на миналия век.", "date": "2019.12.12", "title": "Катрин Деньов се е прибрала у дома си в Париж след прекарания инсулт"}
{"url": "http://epicenter.bg/article/Zaev--Patyat-Skopie-Sofiya-e-otvratitelen--Balgariya-e-nay-iskreniyat-priyatel-na-RS-Makedoniya/201322/7/0", "text": ". Тя ви отвращава. Това каза македонският премиер Зоран Заев по време на форум за енергийната свързаност между двете държави, който се провежда в Струмица, предаде БГНЕС. \" . Ние сме братски народи и това е моята позиция. В момента има огромни инфраструктурни проекти. Само за жп-връзката по Коридор №8 сме подсигурили 607 млн. евро, а 60 млн. евро са заделени за двете отсечти за експресния път от Куманово до българската граница. По този начин връзката между двете ни столици ще стане много по-бърза, по-ефикасна и по-привлекателна. В момента тя ви отвращава. Като потеглите от Скопие за София и обратно, не оставате с най-приятните чувства. Това трябва да променим\", каза още Заев. Министър-председателят съобщи, че се работи и по други инфраструктурни проекти между България РС Македония, като граничния пункт Клепало-Симитли и подобряването на самите ГКПП-та. . \"България чрез своя премиер и министър на външните работи са в авангарда на нашите евроатлнтически процеси. Непрекъснато повтарям този факт и не бива да го забравяме...Битката на премиера Борисов в Съвета на Европа и през месец юни, и през октомври, както и на външния министър Екатерина Захариева бе видима за всички и призната от всички....България подаде ръка в най-трудния момент, и най-малкото, което трябва да направим, е да върнем в икономическата област от наша страна\", каза още Зоран Заев , но и за самата газификация на целия югоизточен район при нас. В момента развиваме цялостната национална газова мрежа. Тя вече действа от Скопие до Щип и продължава към Кавадарци, Битоля и Прилеп. Другата част от Скопие отива към Тетово и Гостивар, поясни Заев и добави: Целта е да затворим този пръстен. \"В югоизточната част на страната да изградим Интерконектор, който ще свърже газопровода ни с газопроводната мрежа, която отива от София до Гърция, през Благоевград, Сандански и Петрич.. А оттам ще го свържем с газопроводната мрежа на Струмица и националната ни мрежа\", поясни македонският премиер Зоран Заев.", "date": "2019.12.12", "title": "Заев: Пътят Скопие-София е отвратителен, България е най-искреният приятел на РС Македония"}
{"url": "http://epicenter.bg/article/Na-ruskiya-samoletonosach--Admiral-Kuznetsov--v-Murmansk-e-izbuhnal-pozhar-/201341/7/0", "text": "На борда на единствения руски амолетоносач „Адмирал Кузнецов“ е избухнал пожар по време на ремонтни дейности на пристанище в Мурманск, съобщават TACC и Агенция \"Фокус\".    По данни на агенцията, трима души са пострадали до този момент.    \"Трима бяха ранени. Всички те получават медицинска помощ\", каза източникът на руската медия. Според аварийните служби пожарът е възникнал по време на ремонтните дейности на борда на самолетоносача.    \"Гасенето се извършва с помощта на пожарогасители с пяна, дизеловото гориво вече се е запалило\", каза източникът и добави, че в овладяването на пожара участват и моряци от руските военноморски сили.    На 9 декември ръководителят на Обединената корабостроителна корпорация (ОКК) Алексей Рахманов заяви, че работата по ремонта на самолетоносача „Адмирал Кузнецов“ върви по график, но ще се наложат допълнителни ремонти по него. Все пак според Рахманов, Кузнецов щеше да бъде поправен навреме - до 2022 г. – според плана.  ", "date": "2019.12.12", "title": "На руския самолетоносач „Адмирал Кузнецов“ в Мурманск е избухнал пожар "}
{"url": "http://epicenter.bg/article/Rusiya-izgoni-dvama-germanski-diplomati/201344/7/0", "text": "Русия обяви, че експулсира двама германски дипломати като ответна мярка на решението на Германия да обяви двама служители на руското посолство в Берлин за персона нон грата след убийството на грузинец в германската столица, което според германските власти е поръчково.   Това съобщиха \"Франс прес\" и ТАСС.    Германският посланик в Москва Геза Андреас фон Гайр е бил извикан тази сутрин в руското министерство на външните работи, където е бил уведомен, че двама служители на посолството на Германия са обявени за персона нон грата и имат срок от 7 дни да напуснат Русия. Руската страна освен това е изразила официален протест срещу неоснователното според нея решение на Германия от 4 декември да експулсира двама руски дипломати.    Германия аргументира това свое решение с отказа на Русия да сътрудничи в разследването на убийството, в което според прокуратурата има руска или чеченска връзка, отбелязва \"Ройтерс\".   Руски медии припомнят изявление на президента Владимир Путин от 10 декември, според което реципрочните мерки, предприети от Москва, няма да доведат до влошаване на руско-германските отношения.   Говорителят на Путин Дмитрй Песков нарече изгонването на двамата дипломати \"предизвикана ответна мярка\". Според него действията на Берлин, който по-рано изгони двама руски дипломати, нямат основание.      ", "date": "2019.12.12", "title": "Русия изгони двама германски дипломати"}
{"url": "http://epicenter.bg/article/Haos-vav-Frantsiya--stachkite-prodalzhavat-/201361/7/0", "text": "Във Франция стачките срещу пенсионната реформа продължават въпреки вчерашното изявление на премиера Едуар Филип, който изясни плана за универсална пенсионна система и направи някои отстъпки, предава БНР.    Хаосът в транспорта във Франция продължава, Париж отново осъмна в километрични задръствания и почти без метро, подобно е положението и из страната, железничарите подновиха стачката с намерението да не спират до Коледа, както се закани един от основните профсъюзни лидери.    \"Социална реграсия\", \"прекрачена червена линия\" - това са оценките сред синдикатите за вчерашното изявление на премиера Едуар Филип, който изложи плана за универсална пенсионна система, като направи редица отстъпки относно поколението, засегнато от реформата и тежките и рискови професии.    \"Вратата ми е отворена за диалог\" - заяви снощи премиерът.    Днес министърът на икономиката обеща преговори по спорните точки от реформата и прикани да се излезе от логиката на конфликта.    В отговор недоволните от реформата планират нов ден на протестни демонстрации на 17 декември. Според последното проучване на БФМТВ 54% от французите продължават да подкрепят стачката.  ", "date": "2019.12.12", "title": "Хаос във Франция, стачките продължават "}
{"url": "http://epicenter.bg/article/SASht-ne-planira-da-dobiva-i-prodava-siriyski-petrol/201363/7/96", "text": "На този етап администрацията на САЩ няма планове за производство и продажба на нефт от находища в Сирия, които са под контрола на американските войски. Това изявление направи министърът на отбраната на САЩ Марк Еспър, предава ТАСС, цитирана от Агенция \"Фокус\".    \"Аз съм съсредоточен върху военната задача, която имаме там, да предотвратим възраждането на терористичната групировка „Ислямска държава“, заяви министърът, изказвайки се по време на изслушване в комисията по въпросите за въоръжените сили на САЩ в Камарата на представителите.    „Всичко, което мога да ви кажа е следното - в момента не знам за никакви (такива) планове“, увери Еспър в отговор на въпрос на депутат дали администрацията на Тръмп планира да започне да продава сирийски петрол.", "date": "2019.12.12", "title": "САЩ не планират да добиват и продават сирийски петрол"}
{"url": "http://epicenter.bg/article/Antoniu-Guterish--Sledvashtite-12-mesetsa-shte-sa-klyuchovi-v-bitkata-za-klimata/201370/7/0", "text": "Следващите 12 месеца ще са ключови в битката за климата, заяви днес генералният секретар на ООН Антониу Гутериш, цитиран от ДПА и Дарикнюз. Гутериш подчерта от трибуната на международната климатична конференция в Мадрид, че светът става все по-горещ и това се случва много по-бързо, отколкото хората са допускали. Необратимите повратни точки са съвсем видими и се приближават с мълниеносна скорост, предупреди той. Гутериш отбеляза, че ограничаването на глобалното затопляне в рамките на 1,5 градуса по Целзий - една от набелязаните цели в Парижкото климатично споразумение - все още е постижимо, но допълни, че човечеството много изостава. За да спрем глобалното затопляне над тази стойност, ще трябва да предприемем мерки, включително да не строим нови електроцентрали на въглища след 2020 г. и да накараме държавите и цели промишлени отрасли като корабоплаването да се ангажират да бъдат въглеродно неутрални през следващите десетилетия, каза генералният секретар на ООН. Гутериш призова за \"повече амбиция, повече солидарност и по-спешни действия\". В публикувано вчера изследване Световният икономически форум (СИФ) се присъедини към призивите към правителствата и компаниите да намалят вредните си емисии.   Проучването показва, че до момента едва 67 от общо 193-те страни членки на ООН, отговорни за по-малко от 15 процента от глобалните емисии, са се ангажирали да сведат своите въглеродни емисии до нула. Правителствата и компаниите трябва да повишат амбициите си и да започнат да набелязват конкретни цели и да ги изпълняват, заяви управляващият директор на СИФ Доминик Уогрей. Той допълни, че това, от което се нуждае светът, за да постигне поврат, е съчетание от обществена амбиция, политическа увереност и лидерство на бизнеса.", "date": "2019.12.12", "title": "Антониу Гутериш: Следващите 12 месеца ще са ключови в битката за климата"}
{"url": "http://epicenter.bg/article/Germaniya-kritikuva-ostro-zaplahite-na-SASht-za-sanktsii-zaradi--quot-Severen-potok-2-quot--/201372/7/0", "text": "В четвъртък германският външен министър Хайко Маас критикува остро опитите на Вашингтон да наложи санкции върху проекта за газопровод \"Северен поток 2\", предаде БНР.    \"Европейска енергийна политика се решава в Европа, а не в САЩ. Ние отхвърляме всякакви външни интервенции и екстериториални санкции\", посочи Маас.    Повод за това негово изказване са подготвяните от американските законодатели санкции срещу компании, участващи в предимно руския проект за газопровод \"Северен поток 2\". Целта на тези санкции на САЩ е да предотвратят завършването на проекта заради опасения, че той ще увеличи руското влияние в Европа.    Подобно изявление направи и икономическото министерство на Германия, изразявайки \"съжаление\", след като американските депутати дадоха първоначално одобрение на законопроект, чрез който да се накажат компаниите, които работят по изграждането на газопровода \"Северен поток 2\", който е на стойност 9,5 млрд. евро.    \"Със съжаление отбелязваме вота в Камарата на представителите на САЩ. Нашата позиция относно извън териториалните санкции е ясна: ние ги отхвърляме\", се казва в съобщението, цитирано от агенция Франс прес.    Министерството на икономиката посочи, че ще изчака резултата от гласуването на този законопроект в Сената на САЩ, което се очаква да бъде факт през следващата седмица като част от едно по-обширно законодателство, касаещо американската отбрана.    Президентът на САЩ Доналд Тръмп вече заяви, че ще подпише тези мерки, ако те бъдат одобрени от двете камари на Конгреса.    В същото време и Германско-руската търговска камара (AHK) заяви, че този газопровод е важен за енергийната сигурност на Европа като цяло и призова за контрасанкции срещу САЩ, ако законопроектът бъде приет.    \"Европа трябва да отговори на санкциите с контрасанкции\", заяви Матиас Шеп, ръководител на Германско-руската търговска камара.    Шеп добави, че в крайна сметка американските санкции ще засегнат европейските компании повече, отколкото руските фирми, участващи в проекта.    Половината от проекта е финансиран от руския газов гигант \"Газпром\", а останалата част от негови европейски партньори в лицето на германските компании Wintershall и Uniper, англо-холандската Shell, френската Engie и австрийската OMV.    Самият законопроект изисква от Държавния департамент на САЩ да докладва в рамките на 60 дни имената на компании и лица, участващи в полагането на тръби за \"Северен поток 2\" и за \"Турски поток\" (газопровода от Русия до Турция).    Предвидените в законопроекта санкции включват замразяване на активи и отмяна на американски визи за изпълнителите на тези газови проекти.  ", "date": "2019.12.12", "title": "Германия критикува остро заплахите на САЩ за санкции заради \"Северен поток 2\" "}
{"url": "http://epicenter.bg/article/Rusiya-se-pazi-ot-NATO-v-Cherno-more-s--vsevizhdashti--helikopteri/201373/7/0", "text": "Черноморският флот на Русия получи \"всевиждащ\" радарен хеликоптер, с който възнамерява да защитава морските си граници от корабите на НАТО, пише московското издание “Известия“, цитирано от \"Фокус\". Най-новите машини Ka-31Р са разположени в Крим. Тяхното оборудване не само вижда цели на разстояние от стотици километри, но също така предоставя радарна картина с висока разделителна способност. Хеликоптерът ще може да проследява корабите на НАТО, като същевременно остава невидим за тях. И най-важното - вертолетът е способен да насочва хиперзвукови ракети към техните цели.    Ka-31P е особено важен за руския флот във връзка с възможното прехвърляне в Украйна през следващата година на американски противокорабни ракети „Харпун“, както и допълнително разполагане на корабите на Алианса в региона.    Първият разузнавателен вертолет Ка-31Р вече е влязъл в експлоатация в 318-и отделен смесен авиационен полк на Черноморския флот, съобщиха източници на \"Известия\" в руското военното ведомство. По-рано командирът на руския флот Николай Евменов заяви, че екипажите на военноморската авиация вече са започнали да се учат как да боравят с новат военна техника.    Ka-31P е предназначен да открива повърхностни и въздушни цели, включително ракети „Харпун“. Освен това той е в състояние автоматично да предава данни за въздушните и повърхностните условия на наземните контролни пунктове, корабите и системите за контрол на противовъздушната отбрана.    „Сърцето“ на хеликоптера е неговия огромен радар. Точните характеристики на радара обаче не бяха разкрити. Известно е само, че радарната картина, която станцията издава, не е по-ниска по качество на Ultra HD формат. В същото време радарът работи денонощно при всякакво време.    Друга функция на новото устройство ще бъде насочването на руски противокорабни ракети. Насочването им с хеликоптер с радар с ранно предупреждение увеличава вероятността от точно попадение на ракетите и увеличава ефективността на техния залп.    Машината може да носи максимално 12,5 тона и има максимална скорост на полета 220 км/ч. Резервът за гориво осигурява обсег на полета до 700 км.  ", "date": "2019.12.12", "title": "Русия се пази от НАТО в Черно море с „всевиждащи“ хеликоптери"}
{"url": "http://epicenter.bg/article/Evakuiraha-sgradata-na-Evropeyskiya-savet-v-Bryuksel-zaradi-aktsiya-na--quot-Griynpiys-quot-/201375/7/0", "text": "Белгийската полиция евакуира днес сградата на Европейския съвет в Брюксел, окупирана от трийсетина активисти на природозащитната организация \"Грийнпийс\", дошли с пожарна кола преди европейската среща на върха, посветена до голяма степен на т. нар. \"Зелен договор\" за климата, предаде Франс прес, цитирана от БТА. Срещата ще се състои, но в зависимост от ситуацията може да бъде преместена в сградата \"Юстус Липсиус\", съседна на окупираното от екоактивистите здание, каза малко преди края на акцията представител на Съвета. Полицията предприе операция за извеждане на 28-те активисти на \"Грийнпийс\", пристигнали със стар пожарникарски автомобил, за да заблудят силите за сигурност. Те се бяха изкачили по металната конструкция на сграда \"Европа\" - новата централа на Европейския съвет, и разпънаха транспарант, предупреждаващ за \"извънредното положение\" с климата. Транспарантът създава впечатлението, че сградата е обхваната от пламъци. Акцията на природозащитниците започна рано сутринта и приключи към 11.30 ч. (12.30 ч. българско време) - доста преди началото на срещата на върха на ЕС, която е предвидено да започне в 15 ч. (16 ч. българско време). Няколко активисти бяха задържани, съобщи Ройтерс. Агенцията не даде подробности по задържането. Преди откриването на срещата на върха на ЕС председателят на Европейския съвет Шарл Мишел ще има няколко двустранни срещи с европейски ръководители и те ще се състоят в сградата \"Юстус Липсиус\", свързана с пешеходен проход с новата централа, посочва Франс прес.", "date": "2019.12.12", "title": "Евакуираха сградата на Европейския съвет в Брюксел заради акция на \"Грийнпийс\""}
{"url": "http://epicenter.bg/article/Ukrayna-udalzhi-deystvieto-na-zakona-za-spetsialniya-statut-na-Donbas/201377/7/0", "text": "Върховната рада на Украйна гласува днес за удължаване с една година на действието на закона, предоставящ ограничено самоуправление на контролираните от сепаратистите източни райони на страната, предаде Ройтерс, цитира Новини.бг  Агенцията определя този ход като предпоставка за постигане на споразумение за уреждане на избухналия преди повече от пет години и половина конфликт в Донбас.  Законът за специалния статут на Донбас бе приет през октомври 2014 г. и оттогава действието му бе продължено няколко пъти.    В подкрепа на решението днес гласуваха 320 депутати при необходими 226, съобщи ТАСС.    В конфликта в Източна Украйна, избухнал през 2014 г., досега бяха убити над 13 000 души. Подкрепяните от Русия сепаратисти контролират големи части от територията на Украйна, което засили най-голямата конфронтация между Изтока и Запада след края на Студената война, отбелязва Ройтерс.", "date": "2019.12.12", "title": "Украйна удължи действието на закона за специалния статут на Донбас"}
{"url": "http://epicenter.bg/article/Kongresat-na-SASht--Rusiya-da-bade-obyavena-za--quot-sponsor-na-terorizma-quot--i-da-varne-Krim-na-Ukrayna/201382/7/0", "text": "Комисията по външна политика на американския Конгрес одобри законопроект, който задължава държавния секретар да разгледа въпроса дали Русия е спонсор на тероризма, съобщава ТАСС, цитирана от Фактор.бг.    Инициативата задължава американското правителство да обяви за терористични организации въоръжените проруски формирования в ДНР и ЛНР, които са пряко или косвено поддържани от Москва.    Това трябва да стане в срок от максимум три месеца.    Ако дадена страна бъде включена в списъка със спонсори на тероризма, това означава, че други държави или компании, които сключват с нея търговски сделки ще станат обект на американски санкции.    Второто изискване в законопроекта е \"публично да бъде призована Русия да върне Крим на Украйна и да се откаже от подкрепа на насилието в Донбас, както и отказ от окупация и подкрепа на сепаратистите в Грузия и Молдова\".  ", "date": "2019.12.12", "title": "Конгресът на САЩ: Русия да бъде обявена за \"спонсор на тероризма\" и да върне Крим на Украйна"}
{"url": "http://epicenter.bg/article/Puskat-parviya-turski-avtomobil--Erdogan-shte-go-testva/201384/7/0", "text": "След продължителен процес Турция брои дните до пускането на прототип на първия си автомобил изцяло местно производство, информира „Сабах“. Това ще бъде напълно електрически спортен автомобил (SUV).    Дизайнът на първия турски модел е направен от световноизвестната италианска фирма за проектиране на състезателни автомобили „Пининфарина“, съобщават турските медии.    Очаква се президентът Реджеп Тайип Ердоган да направи първия тест-драйв на местния автомобил, чийто прототип ще бъде показан за първи път пред турската общественост в церемония, която ще се проведе в следващите дни.    Ердоган ще направи пробното шофиране над моста Осман Гази - забележителен пътен мост над Мраморно море в Турция, като трябва да разкрие и името на автомобила.    „Пининфарина“ вероятно е най-известна с историческата си връзка с Ферари, Алфа Ромео и Мазерати. С име, което все още е синоним на някои от най-бляскавите автомобили в света, известната дизайнерска къща е отговорна за почти всеки страхотен автомобил на Ферари, създаван някога. Основана през 1930 г., влиятелната къща за дизайн на автомобили придоби слава като проектира превозни средства на гиганти като Ферари, Алафа Ромео, Пежо, Мазерати и Ролс Ройс, както и други неиталиански марки.    Множество доклади през последните дни твърдят, че в местния автомобил на Турция ще се използва технологията за изображения с добавена реалност, вместо навигационно устройство.  Главният изпълнителен директор на турската автомобилна група TOGG, сформирана от петте най-големи турски индустриалци - разработчици на първия автомобил, произведен в страната заяви, че те са разработили проект, който напълно ще премахне нуждата от навигационни устройства в колата, като използват технология за изображения с добавена реалност в резултат на съвместната им работа с местна стартъп компания.    Времето за зареждане на първия местен модел отнема около 10 часа в нормални домашни електроусловия, докато в обществена зарядна станция това време ще бъде намалено до само половин час.    TOGG има за цел да започне масово производство през 2021 г. и да пусне домашния автомобил през първата половина на 2022 г. Първият автомобил, който ще бъде пуснат на пазара, ще бъде изцяло електрическият C-SUV. В плановете се посочва, че до 2030 г. ще бъдат в производство до пет модела. Междувременно три съществуващи модела, произведени от групата, ще бъдат подновени.    Когато TOGG стартира своя местен автомобилен проект, тя проведе проучване сред над 2000 души в цяла Турция. Проучването посочи голямо търсене на SUV автомобил в C сегмента.    Проектът, чиито права върху интелектуална и индустриална собственост ще бъдат изцяло притежавани от Турция, се очаква да допринесе до 50 милиарда евро за турската икономика и да създаде пряка и непряка заетост за около 20 000 души.    През ноември 2017 г. Турция предприе новаторска инициатива за производство на собствен автомобил. Проектът обедини най-големите производители и компании в консорциум, включващ „Anadolu Group“, BMC, „Kök Group“, „Turkcell“ и „Zorlu Holding“, всички с опит в техните собствени области на дейност.    Източник: БГНЕС", "date": "2019.12.12", "title": "Пускат първия турски автомобил, Ердоган ще го тества"}
{"url": "http://epicenter.bg/article/Zoran-Zaev--Vyarvam--che-Balgariya-shte-priznae-makedonskiya-ezik-/201387/7/0", "text": "Премиерът на Северна Македония Зоран Заев каза, че очаква България да разгледа въпроса и да признае македонския език, предава скопската медия A1 On. Тази позиция идва след като Българската академия на науките заяви, че македонската харта на езика, съдържа неправилни и неприемливи позиции, които вредят на отношенията между двете съседни страни. Хартата беше приета по-рано от Академията за наука и изкуство на Северна Македония.    „В споразумението с България внимателно са записани двата народа въз основа на въпросите за идентичността, но е подписано на македонски и български език в съответствие с конституциите на държавите. Това ясно показва, че България не е наясно с признаването на нашия македонски език. Това е въпрос, който трябва да разрешим чрез прилагането на споразумението“, каза Заев.    Заев смята, че не може да скъса всички отношения с България, подчертавайки, че не е такъв политик.    „Ако те са европейци, ако ние отстояваме европейската демокрация, ценности и права, нека да се заемем с този въпрос час по-скоро. Мога толкова бързо да кажа „свърши, дотук е всичко“, но не съм такъв политик. Това не е политиката, която водя. Чрез политиката на приятелството ще намерим решения. Но ние сме македонци, които говорят македонски. Със сигурност сме мултиетническа страна. Очаквам този въпрос да бъде решен от приятелска България (…) заедно с други въпроси“, добави Заев.  ", "date": "2019.12.12", "title": "Зоран Заев: Вярвам, че България ще признае македонския език "}
{"url": "http://epicenter.bg/article/Hilyadi-protestiraha-v-Alzhir-protiv-proizvezhdaneto-na-izborite/201390/7/0", "text": "Хиляди хора в Алжир излязоха днес по улиците в центъра на едноименната столица, скандирайки \"Никакви избори! Искаме свобода!\" в ден, когато в страната се произвеждат президентски избори, които масовото протестно движение смята за маневра, целяща да запази властта на управляващия елит, предаде Ройтерс. Полицията се опита да разпръсне демонстрантите с палки, но се оттегли след включването на още хора в протеста.  Армията, най-влиятелният политически играч в Алжир, смята тези избори за единствения начин за възстановяване на реда, като намери наследник на Абделазиз Бутефлика, който беше свален по-рано тази година след две десетилетия на поста. Протестите, които доведоха до падането на Бутефлика от власт, продължават вече 10 месеца и участниците в тях обещаха да бойкотират изборите. И петимата кандидати, получили разрешение да участват в изборите, са бивши членове на елита и демонстрантите смятат, че никой от тях няма да се противопостави на влиянието на армията, отбелязва Ройтерс.  Някои хора гласуват, докато полицаи патрулират по улиците.  Има данни за протести и извън столицата.  В Кабилия демонстранти нападнали и унищожили избирателна секция, съобщи очевидец.  Избирателните секции в някои райони останаха затворени часове след официалното начало на изборния ден.  ", "date": "2019.12.12", "title": "Хиляди протестираха в Алжир против провеждането на изборите"}
{"url": "http://epicenter.bg/article/Frantsiya-shte-prieme-400-bezhantsi-ot-Gartsiya/201391/7/0", "text": "Франция ще помогне на Гърция да се справи с продължаващото миграционно предизвикателство, което оказва неимоверен натиск върху инфраструктурата ѝ, с приемането на 400 кандидати за убежище, заяви днес френският посланик в Атина, цитиран от АФП.   „Идните месеци Франция ще приеме 400 души, които са пристигнали на гръцка територия“, каза посланик Патрик Мезонав.   „Не можем да оставим Гърция без подкрепа насред хуманитарното предизвикателство“, допълни той и подчерта, че Турция неколкократно е заплашвала да изпрати още бежанци в Европа.   Новото консервативно правителство на Гърция се бори с наплива на стотици нови кандидати за убежище, които всекидневно пристигат от съседна Турция.   Гръцките мигрантски лагери са отвъд капацитета си и премиерът Кириакос Мицотакис призна миналия месец, че се е провалил в опитите да убеди ЕС да приеме непридружени малолетни.    Източник: БНР", "date": "2019.12.12", "title": "Франция ще приеме 400 бежанци от Гърция"}
{"url": "http://epicenter.bg/article/Pri-potushavaneto-na-pozhara-na-samoletonosacha--Admiral-Kuznetsov--sa-postradali-obshto-10-dushi-/201392/7/97", "text": "При борбата с пожара на самолетоносача \"Адмирал Кузнецов\", който беше обект на ремонт в пристанището в Мурманск, са пострадали общо десет души, като двама от тях са военнослужещи, съобщиха от пресслужбата на Северния флот на Руската федерация, предават РИА Новости и Агенция \"Фокус\".    Двамата военни са получили изгаряния на дихателните пътища. Няма заплаха за живота им.    Пожарът е започнал в 10:16 часа московско време (9:16 българско време), докато са се извършвали ремонтни дейности и заварявания по самолетоносача.    \"На борда на кораба е се провеждаше заменяне на енергийното оборудване, в резултат на заваряване искра е паднала в трюмното пространство, където е имало разлято гориво. Избухнал е пожар\", заяви Алексей Рахманов, ръководител на Обединената корабостроителна корпорация.    Според последните сведения десет души са ранени, седем от тях са хоспитализирани. По-рано беше съобщено, че още двама работници са в неизвестност, но пресслужбата на кораборемонтния център \"Звездочка\" не потвърди тази информация.    Източникът на пожара е локализиран, всички работници, които са били на крайцера, са евакуирани. На кораба не е имало боеприпаси и оръжия при избухването на пожара.        От септември 2018 г. единственият руски самолетоносач е подложен на планов ремонт в плаващ док в 82-и завод в село Росляково (Мурманска област). През октомври 2018 г. възникна прекъсване на електрозахранването и резервоарите плаващият док се напълниха. В резултат на това докът беше потопен.    Освен това паднал кран повреди част от палубата на кораба. „Адмирал Кузнецов“ е доставен в 35-та корабостроителница край Мурманск за ремонт и модернизация. Стойността на ремонтите беше оценена на 70 милиона рубли (около 1 млн. евро).  ", "date": "2019.12.12", "title": "При потушаването на пожара на самолетоносача „Адмирал Кузнецов“ са пострадали общо 10 души "}
{"url": "http://epicenter.bg/article/Donald-Tramp-kam-Greta-Tunberg--Krotni-se-/201402/7/96", "text": "Кротни се, Грета! Това е написал президентът на САЩ Доналд Тръмп в Тwitter, пише Новини.бг Американският държавен глава е използвал системата за микроблогове, за да коментира решението на изданието от страната му Time да определи шведската тийнейджърка Грета Тунберг за \"Човек на годината\".    \"Това е много смешно. Грета трябва да работи върху това как да управлява гнева си. След това да отиде да гледа хубав стар филм с приятел. Кротни се, Грета, кротни се!\", е допълнил стопанинът на Белия дом.", "date": "2019.12.12", "title": "Доналд Тръмп към Грета Тунберг: Кротни се!"}
{"url": "http://epicenter.bg/article/SASht-provedoha-izpitanie-na-balistichna-raketa-s-nazemno-bazirane---vtoro-sled-prekratyavaneto-na-DRSMO/201421/7/96", "text": "Пентагонът проведе второ по рода си изпитание на балистична ракета с наземно базиране, която щеше да бъде забранена, ако Договорът за ракети със среден и малък обсег (ДРСМО) все още беше в сила, предават Reuters и Агенция \"Фокус\".    САЩ официално се оттеглиха от емблематичното споразумение от 1987 г. с Русия през август тази година, след като обявиха, че Москва нарушава договора – обвинение, което Кремъл отрече, припомня агенцията.    В изявление Пентагонът поясни, че тестът е проведен във военновъздушната база Ваденберг в Калифорния. „В момента оценяваме резултатите от изпитанието\", се казва в изявлението.    През август Министерството на отбраната на САЩ изпробва крилата ракета с обхват над 500 км. Именно тогава за първи път американците изпитаха снаряд, който не би бил разрешен по силата на ДРСМО.    Спорът за ДРСМО е най-острият между САЩ и Русия от края на Студената война. Някои експерти смятат, че прекратяването му може да подкопае други споразумения за контрол на оръжията и да ускори ерозията на глобалната система, предназначена да блокира разпространението на ядрените оръжия.    Руският министър на външните работи Сергей Лавров посети Вашингтон, където се срещна с президента на САЩ Доналд Тръмп и държавния секретар Майк Помпео. Лавров поднови предложението на Москва за удължаване на договора за контрол на въоръженията между САЩ и Русия, докато Тръмп и Помпео подчертаха необходимостта от стратегически диалог, който включва и Китай.    Споразумението от 2011 г., което задължава и двете страни да съкратят разгърнатите си стратегически ядрени бойни глави до не повече от 1550, изтича през февруари 2021 г., но може да бъде удължено със срок до пет години по взаимно съгласие.  ", "date": "2019.12.12", "title": "САЩ проведоха изпитание на балистична ракета с наземно базиране – второ след прекратяването на ДРСМО"}
{"url": "http://epicenter.bg/article/Stolichna-biblioteka-pokazva-izlozhba-na--Atelieto-na-mechtatelite--kam-NCh--D-r-Petar-Beron-1926-g-/201337/6/0", "text": "Столична библиотека показва изложбата от детски рисунки на Школата по изобразително изкуство към НЧ „Д-р Петър Берон 1926 г.“ с преподавател Диана Христова. Експозицията ще отвори врати на 16.12.2019 г. от 18:00 ч. в галерия „София“.   Възпитаниците на школата са носители на множество награди и отличия от национални конкурси и изложби. В навечерието на светлите Коледни празници се потопете във вълшебния детски свят и си подарете едно прекрасно изживяване! ", "date": "2019.12.12", "title": "Столична библиотека показва изложба на „Ателието на мечтателите“ към НЧ „Д-р Петър Берон 1926 г.“"}
{"url": "http://epicenter.bg/article/Blagotvoritelen-Koleden-bazar--Detsa-daryavat-na-detsa--2019-g--otvarya-vrati-v-Stolichna-biblioteka/201338/6/0", "text": "На 9 декември 2019 г. в Столична библиотека бе открит традиционният Коледен благотворителен базар на Столична библиотека и НЧ  „ Бели брези 2007 “  под наслов  „ Деца даряват на деца “ .   Предметите, всеки от ко и то е на символична цена  от  2 лева, са изработени от децата от ЦДГ  „ Брезичка “ , а със събраните от продажбата им средства Столична библиотека и НЧ  „ Бели брези 2007 “  закупуват специални дидактични средства за обучение на деца със специфични образователни потребности.    Столична библиотека кани всички да посетят благотворителния базар и да закупят своята Коледната  картичка от него в името на тази благородна кауза.  Базарът ще бъде отворен до 31 декември 2019 г. в партерното фоайе на Столична библиотека.", "date": "2019.12.12", "title": "Благотворителен Коледен базар „Деца даряват на деца“ 2019 г. отваря врати в Столична библиотека"}
{"url": "http://epicenter.bg/article/Valeriya-Veleva--Kak-Lili-Ivanova-kachi-na-varha-i--quot-Sevdana-quot--/201383/6/0", "text": "  . „Кабинетът“ всъщност е един фургон. Трябва да изкачиш три стъпала, за да влезеш в него. „Изкачих ги като на среща с папата.   Висях един час навън преди да ме приеме. Влязох. Казах му: Аз съм една певица. Искам да ми напишете песен. Добре, отговори той, ще напиша. И ми написа „Събота вечер\". Но! Явно не е имал доверие в мен, защото, когато отидох да запиша песента в радиото, той присъстваше - а всички бяха втрещени, тъй като той никога не ходи на запис на негова песен“...  Младата певица записва „Събота вечер“ и заминава на двумесечно турне в Съветския съюз. А песента се завърта по радиото. Почти денонощно. След два месеца младата певица се връща в България и с изумление разбира, че е станала звезда, а „Събота вечер“- първият български хит.      Спомних си за тази история във вторник вечерта, когато Лили Иванова изпълваше с магическото си присъствие сцената на зала 1 НДК по време на третия си, последен концерт за тази година в София, с който бе сложен финалът на националното ѝ турне.  Близо 55 години все на върха с творчество, което задвижва емоцията на пет поколения българи!  Какъв талант трябва да имаш; каква сила и мощ да носиш, за да го развиваш; какво вдъхновение трябва да идва от душата ти, за да караш млади и стари да бъдат подвластни на песента ти! Писала към много за магията и феномена Лили Иванова - за това, че тя не е само певица, а пример за професионализъм, за върховно себеотдаване на професията, за житейска устойчивост на характер,  морал, сценично поведение и обществен престиж.  подчертавайки всяка дума от текста и взривяваше емоциите на публиката, си мислех за онова 26 годишно момиче, изправило се с дързостта си пред патриарха на българската естрада и поискало от него да му напише песен. И същото това - вечно момиче - сега владее цялата зала така, както навремето е завладяло творческата енергия на Йосиф Цанков. За Лили това е част от биографията ѝ, за публиката е връзката с една емоционална стихия, която буквално те връхлита, когато влезеш в нейния музикален свят.    А нейният непрекъснат стремеж да бъде нова и нова, да дава на всяко поколение нов, модерен прочит на песните и на хитовете, които все не остаряват. И други певци са имали златен шанс, и други са получавали такава съдбовна творческа подкрепа, но малцина са умножавали това, което Бог им е дал, както го прави Лили. В неспирен стремеж за още и още усъвършенстване, без да отрича това, което е постигнато.  „Бурната река“ , \"Главна роля\", \"Мигът и любовта\", \"Този миг\", \"Дали\", изтръпва на разтърсващата \"Обичай ме\" и се взривява буквално на  \"старите\" „Панаири“ и „Детелини“. А пък „Щурчето“, прелетяло от миналия век, вече е станало неудържима стихия, за която публиката няма насита. И няма млади, няма стари - всички стават на крака и пеят заедно с нея. Снимат и веднага пускат клипчетата си във Фейсбук. И така правят още десетки, хиляди нейни почитатели, съпричастни към концерта, без да са в залата.      Направи го и миналата година. Ако беше наела зала „Арена Армеец“ щеше с един концерт и вероятно с по-малко усилия да има същата публика, както го направи вече през 2012-а и отново прокара пъртина - беше първият български изпълнител, който изнесе самостоятелен концерт там, пред 15 000 души!   – е железният аргумент, от които Лили не отстъпва.    И пак се връщам на 10 декември 2019.  Тя дава и заглавието на новия ѝ албум. Тази песен е поредният пример защо Лили продължава да стои на върха. Просто не спира творческото ѝ търсене и няма миг покой за енергията ѝ да мотивира другите около нея да бъдат също новатори.  Лили се обръща към своята приятелка Ина Кънчева – оперна прима и музикален меценат да ѝ посочи българска класическа музика, която може да бъде интерпретирана от нея. Лили слуша няколко произведения и се спира на „Севдана“ - пиеса за цигулка и пиано на композитора и педагог със световна слава Георги Златев-Черкин, създадена през далечната 1944 година. За времето си тази пиеса е била много популярна, превърнала се в част от световната музикална съкровищница, но днес вече е забравена.  Обръща се към маестро Живко Петров с молба да превърне пиесата „Севдана“ в песен, а пък на Стефан Вълдобрев възлага да напише текста – да облече музикалната драматичност в емоционален текст за невъзможната любов. И те го правят по най-добрия начин. А пък партията на цигулката естествено предоставят в ръцете на виртуоза Васко Василев.           в този творчески тандем, от който се роди поредният ѝ музикален шедьовър. Няма друг съвременен певец, който да може да използва пълноценно творческата енергия на толкова млади хора и да ги вдъхнови да усетят с душата си класиката по начина, по който тя я разбира. Да ги мотивира, да ги стимулира, да ги кара да я следват в мечтите ѝ, в творческите ѝ въображения.  В нейно изпълнение „Севдана“ наистина се превръща в химн на невъзможната любов.    Удържала бурите, ветровете, надскочила злобата и завистта, тя вече има свой верен музикален страж – младите таланти, които ги вдъхновява с усета си към истинското, вечното и непреходното в изкуството и ги стимулира с перфекционализма си и неутолимия стремеж за новаторство. Това усетиха зрителите в НДК. И възнаградиха „Севдана“.   А тя тичаше на сцената ту боса, ту с неизменните ѝ черни лачени обувки, качена на 21 см ток, ту се впускаше сред публиката и я караше да пее с нея. Лили, която тръгна от „Събота вечер“, превъплати се в „Камино“, изригна в „Щурче“ и даде нова енергия на „Севдана“. 55 години творчески живот на върха! Истински феномен. И тук няма емоция. Просто поредната доза факти, които тя щедро ни поднася.", "date": "2019.12.12", "title": "Как Лили Иванова качи на върха и \"Севдана\" "}
{"url": "http://epicenter.bg/article/-Kontaktat----novata-kniga-na-Lyudmila-Filipova-s-dve-litsa/201398/6/0", "text": "Точно две години, след като „ “ се превърна в едно от най-продаваните и търсени заглавия у нас, в навечерието на коледните празници издателство „ “ публикува новия хитов роман на   „ “. Освен че създава приковаваща вниманието история за най-големите тайни на живота и Вселената, писателката отново изненадва читателите – този път с нетрадиционния формат на книгата. Нестандартното издание има две уникални лица – романът „Контактът“ и научно-популярната част „Отговорът“.   Людмила Филипова майсторски ни въвежда в процесите във Вселената, за да научим за съвременните открития за нейната структура, минало и бъдеще, както и за самите нас.   „Контактът“ изправя читателя пред мистериозни видения, чудата машина, загадъчни сигнали от космоса и непознато досега знание, скрито в древни тайни. Замесени са НАСА, Пентагона, учени, правителства и тайни служби от цял свят. Може би човечеството най-сетне ще преживее срещата, която е очаквало от зората на историята си. Сюжетът въвлича в епично приключение. Докторът по астрофизика Даниел Аштън опитва да разбере целите на загадъчната си спътница, с която издирват ключа към неразгадано светлинно послание, записано в Космоса. Разчитането му би разкрило тайните на Вселената, на физиката и на човечеството: защо хората са точно тези, които са; защо точно на планетата и в тази вселена и какъв е смисълът на всичко това. И едно различно лице на любовта.   В другата огледална част, „Отговорът“, читателите имат възможност да открият научни обяснения по темите за Бог, астрологията и астрономията. В нея по теми са разпределени факти и информация, които според Людмила Филипова са не само любопитни, но са и съществени за съвременните жители на планетата. Двете части на книгата за вплетени, но могат да се четат и абсолютно независимо.   Десетки въпроси търсят своето обяснение в книгата: Къде се извънземните? Как и къде се е зародил животът? Какво точно са тъмната материя и тъмната енергия във Вселената и с какво ни засягат те? Как се раждат и умират звездите, за да се родят хората и планетите? Как да спасим планетата си? Къде да търсим злато и диаманти? Какъв е смисълът? Има ли други вселени? Какво е било началото на Вселената и какво я очаква за в бъдеще?   Людмила Филипова майсторски ни въвежда в процесите на живота и неговата еволюция, за да научим за съвременните открития, за миналото и бъдещето, но най-вече за самите нас.   Официалната премиера на „Контактът“ ще се състои на 15 януари 2020 г. в Carrusel Club, гр. София, а участници в събитието ще бъдат едни от най-популярните лица в културния, научния и обществения ни живот.          ", "date": "2019.12.12", "title": "„Контактът“ – новата книга на Людмила Филипова с две лица"}
{"url": "http://epicenter.bg/article/Hristo-Stoichkov-na-izlozhba-v-Rim/201417/6/0", "text": "Слава Богу, че Христо Стоичков бе почетен гост на изложбата „България през стъклото на времето“ в Музео ди Рома в италианската столица, та успя да разгледа експозицията на спокойствие, преди да нахлуят гостите.   След това Камата бе атакуван, ухажван и молен за автограф. Той с блага усмивка удовлетвори желанията на почитателите си и потъна в дълъг разговор с бившата първа дама Антонина Стоянова, която му разказа подробности за проекта на фондацията си – „Ценности“.   А той наистина заслужава интереса на италианските медии и ценители! Защото изложбата „България през стъклото на времето“ разказва история, която обхваща три века и няколко поколения от старозагорския род Близнакови.    През 19-и век Марко Близнаков е изпратен от княз Фердинанд да специализира пристанищно дело в Триест. Там той среща любовта в лицето на състоятелната Петронила Венециани, която последва мъжа си в България, докато участва в създаването на Бургаското пристанище.   Завръщайки се в Триест, Марко става почетен консул на България в Италия и поръчва уникални стъклени плаки (дядото на диапозитива), с които да изнася сказки за красотите на родината си. Синът му Никола, наследява родолюбието, почетното консулство и плаките като семейно съкровище. Дъщеря му Надежда Близнаков решава да подари реликвите на прародината си и избира фондацията на Антонина Стоянова – „Ценности“.   Самата Надежда Близнаков Де Микели Витури в момента е на 95, но бистрият й ум изумява с цитирането на дати, факти и няколко български думи в документалния филм „Съкровище в сърцето“ на Ирина Дилкова и Милена Кънева, който се прожектира в специално декориран със старинни килими и столове салон.   Идеята е да  пренесе зрителите във „Венециани“, където известният италиански писател Итало Звево (баджанак на Близнаков) кани своя приятел Джеймс Джойс да поживее за вдъхновение. Като благодарност за гостоприемството, той преподава английски на дъщерите на Марко.   Омагьосан от красивата история, Музеят на Рим, който принадлежи на общината, предоставя на фондация „Ценности“ безплатно три зали за цял месец (от 12 декември до 12 януари). Проекта подкрепят и от Столична община в София и посетителите могат да видят архивни снимки от българската столица, съчетани със съвременни кадри на фотографа Евгени Димитров.   Но център на изложбата са уникалните стъклени плаки, чиито оригинали са поставени в специално проектирани и осветени постаменти. Кураторите Ирина Дилков  и Милена Кънева преосмислят българския изложбен проект в мултимедийно измерение.   Новият прочит ще изненада италианската публика с виртуална реалност, QR кодове и триизмерни проекции. Старите стъклени плаки оживяват в модерна технологична форма в контраст с битовите им сюжети. И така увеличават и без това силното им емоционално въздействие.   Румен Димитранов aрт директор на изложбата и каталога към нея, и Георги Христов са автори на визията и на интерактивното пресъздаване. Чрез него Розовата долина \"благоухае\", по небето над София се стелят облаци, а момите белят платно до ромоняща река.   За да добави още подправки към любопитството на публиката, етнологът Анелия Милушева е предоставила 200-годишна носия от личната си колекция, сребърни пафти и гривни. Тя е и автор на обяснителните текстове към плаките и в каталога.   На тържественото откриване, над което се стелеше упойващ аромат на рози,  присъства извънредния и пълномощен посланик Тодор Стоянов, тъй като изложбата е под патронажа на Посолството на България в Италия  в сътрудничество с Българския културен институт в Рим като част от Комуникационната стратегия на Република България за ЕС за 2019 г.    От София бе пристигнала специално Биляна Генова – директор на дирекция „Култура“ в Столична община, която не само произнесе речта си на италиански, ами  цитира и патриарха Вазов, написал възторжени стихове за страната на Данте и Петрарка.   В словото си Антонина Стоянова подчерта отличните връзки между България и Италия в миналото и днес.  Серджо Гуарино, координатор на модерното и съвременно изкуство в Общината на Рим, каза добри думи за съчетанието между старинно и високотехнологично в експозицията.   Изложбата бе открита с изпълнение на народна песен от младата оперна певица Елеонора Илиева, под акомпанимента на роял на Илия Лазаров.   Присъстващите българи отбелязаха, че за разлика от натрапчивия патриотизъм в други проекти, „България през стъклото на времето“ е елегантен, изискан и с интелигентни внушения.   Те разгледаха с интерес и копията от дипломатически грами, съобщения на БТА, Ройтерс и други световни агенции от 20-те и 30-те години на ХХ век, с които са били завити стъклените плаки.  Специално за случая, закачени на дървени поставки за вестници, характерни за кафенетата от онова време.   Представителите на италианските медии се надпреварваха да интервюират Антонина Стоянова и Христо Стоичков.  Присъстваха  и членове на Клуба на международните журналисти в Рим.   След като разгледаха изложбата и си купиха каталози, отпечатани със съдействието на арх. Стефан Добрев, всички опитаха червените и бели вина на „Орбелус“ – истинска кантата за небцето, чукнаха се с коктейли с „Аперол“ и покрай другите хапки, пробваха и локум с аромат на рози.   Сред гостите бяха забелязани италианският режисьор и писател Алберто Симоне и съпругата му Роберта (дъщеря на легендарния актьор Нино Манфреди), българката с най-висока титла за красота Мисис Глоуб д-р Румяна Маринова и бившият областен управител на Пловдив Венцислав Каймаканов, две от дъщерите  и синът на Надежда Близнаков де Микели Витури, много българи, живеещи в Рим.   Христо Стоичков, очарован от изложбата, покани Антонина Стоянова да я представи и в Барселона.   Музео ди Рома на Трастевере. От ляво надясно: Биляна Генова, директор на дирекция „Култура“ на Столична община, която произнесе реч на италиански, Борислава Чакринова от Българския културен институт в Рим, Н.Пр. посланик Тодор Стоянов, Антонина Стоянова, Серджо Гуарино, координатор за модерно и съвременно изкуство в общината на Рим.          ", "date": "2019.12.12", "title": "Христо Стоичков на изложба в Рим"}
{"url": "http://epicenter.bg/article/Samo-za-chas-kabinetat-razdade-kam-2-7-mlrd--lv--/201317/11/0", "text": "  Истинско бюджетно сътресение предизвика в сряда правителството. Само за час заседание министрите раздадоха, разместиха и наместиха колосалните над 2.6 млрд. лева. Това се случи с поредица решения за отпускане на допълнителни разходи на министерства и агенции и за пренасочване на ресурси от едни пера и звена към други. Парите ще отидат за дострояването на магистрала \"Хемус\", за пътни ремонти и снегопочистване, за скенери на митниците, за укрепване на хакнатата мрежа на НАП, за коледни бонуси в МВР и т.н. Ще се търси и нов самолет за властта.    Държавният бюджет е планиран да завърши годината с 2% дефицит, който се равнява на 2.4 млрд. лв. Неотдавна правителството се похвали, че към края на ноември все още има излишък от над 1 млрд. лева. От което излезе, че през декември правителството скоростно трябва да изразходва над 3 млрд. лева. След вчерашното заседание на министрите пари за харчене почти не останаха.    Най-едрият извънреден разход е за магистрала \"Хемус\" - 1.38 млрд. лева за строителството на нови 89 км. Това е отсечката от връзката с шосето Русе - Велико Търново до строящия се в момента участък Белокопитово - Буховци. Сега правителството прави същата маневра като в края на миналата година. Тогава първо реши да задели 1.34 млрд. лева от излишъка, за да започне изграждането на 134 км от северната магистрала на България, а с последващо постановление даде парите на държавното предприятие \"Автомагистрали\", което да се захване с проекта. Сега новите 1.38 млрд. лева ще бъдат поверени на същото дружество. Схемата е порочна, защото заобикаля провеждането на обществени поръчки и няма никаква отчетност за парите. Държавното предприятие пък няма нито опит, нито техника, нито персонал. То е само диспечер на милиарди, които без конкурси текат към близки до властта фирми подизпълнители. Отпускането на 1.38 млрд. лв. за новите 89 км от магистралата означава, че изграждането на 1 км ще излезе 15.5 млн. лв. А няма гаранция, че няма да има допълнителни траншове.    Ако се прибавят и предните 1.34 млрд. лв. за 134-километровата отсечка от Боаза до връзката с пътя Русе - Велико Търново, в диспечера \"Автомагистрали\" се натрупват над 2.7 млрд. лева. Така кабинетът \"Борисов\" подобри предишния си скандален рекорд - наливането на 2 млрд. лева в прословутото \"безплатно\" саниране, което позлати фирмите, които го изпълняваха.      За да узакони новите магистрални харчове, правителството в сряда вдигна тавана на разходите, които в оставащите дни до Нова година Министерството на регионалното развитие и благоустройството (МРРБ) може да направи. МРРБ получи картбланш да сключи договори за текущ ремонт и поддържане на републиканските пътища до 824 млн. лв. В сумата влизат половин милиард лева по обществените поръчки за текущо и зимно поддържане и за аварийни ремонти, които са със срок на изпълнение 5 години (60 месеца). С други 350 962 401 лв. се увеличава максималният размер на новите задължения за разходи, които могат да бъдат натрупани от МРРБ заради авансово плащане към \"Автомагистрали\" за изграждане на участък от магистрала „Хемус“ към септември т.г.    280 млн. лв. допълнително ще отидат в Агенция „Пътна инфраструктура“, за да се разплатят до Нова година извършени пътни ремонти. 10.180 млн. лева са за 9.3-километровата отсечка от „Хемус“ от Ябланица до Боаза, а 16.9 млн. лева - за участъка от Драгоман до Сливница, който е част от бъдещата автомагистрала „Европа“. Останалите 253 млн. лв. са за ремонти на участъци от републиканската пътна мрежа - например за аварийно-възстановителни дейности в тръбата за София на тунел „Витиня“ са осигурени 10 млн. лв. Основната част от парите са за оздравяване на отсечки с \"изключително целогодишно натоварване\" като Велинград - Сърница, Сливен - Стара Загора, Омуртаг - Котел, Поликраище - Елена и др., поясняват от пресслужбата на МС.    Правителството направи и редица размествания на разходи по пера.    Допълнителни 34 млн. лв. ще получи МВР - за коледни бонуси. Близо 33.7 млн. лв. ще зарадват предпразнично НАП и Агенция \"Митници\". Приходната агенция получава парите, за да си укрепи и защити от хакери \"комуникационната инфраструктура\". \"Подаръкът\" явно е заради безпрецедентното изтичане на личните данни на близо 5 милиона данъкоплатци през лятото. А митниците ще могат да си купят нови мобилни рентгени. Спестени по други пера 3 млн. лева на правосъдното ведомство се пренасочват за допълнителни разходи за затворите.    Близо 3 млн. лв. ще получи Военномедицинската академия за дооборудване на операционни зали. Парите идват от спестени други разходи на Министерството на отбраната.    Регионалното министерство пък мести неусвоени пари към неясно какви мерки за подобряване на транспортната достъпност, управление на водните ресурси и геозащита. Размествания са одобрени и по бюджетите на социалното министерство, МОСВ, транспортното министерство.    А след няколко инцидента с правителствения \"Фалкон\" в сряда Авиоотряд 28 получи задача от МС да спазари и да купи нов самолет за властта. Срокове не са поставени, сума или лимит за разхода също няма.  РАЗХОДИ БЕЗ КРАЙ    Все още неработещата тол система ще глътне още 50 млн. лв. Парите са за покриване на разходи, направени от началото на годината. Националното тол управление получава общо 46 млн. лева. От тях 11 000 200 лв. са по договора с консорциума \"Капш\" за изграждане и въвеждане на новата система за събиране на пътните такси, а останалата част - за оборудване на работни помещения на самото тол управление, за поддръжка на автомобилите на тол инспекторите, на терминалите за самотаксуване и др. Отделно ще бъдат похарчени 3.4 млн. лв. за свързване на тол системата с информационните системи на Агенция „Митници“ и МВР, за счетоводен софтуер и прочее.   Материалът е публикуван в ", "date": "2019.12.12", "title": "Само за час кабинетът раздаде към 2.7 млрд. лв. "}
{"url": "http://epicenter.bg/article/Financial-Times--Iztochna-Evropa-mozhe-da-zastaree--predi-da-zabogatee-/201355/11/0", "text": "  Изборът им е от значение. Последният доклад на ЕБВР показва, че по-доброто управление се отразява директно на възприятието за щастие, ограничава намеренията за емиграция и е предварително условие за растеж, стимулиран от иновациите.    След края на комунизма през 1989 г. страните от Централна и Източна Европа се радваха на две десетилетия на бърз икономически растеж и развитие, стимулирани от смели реформи и процеса по присъединяване към ЕС. Стремежът към реформи отслабна, след като те се присъединиха към блока и някои страни дори отстъпиха от първоначалния си напредък. Някои популистки лидери обявиха „нелибералната демокрация“ за модел за бъдещето на Европа.    Поглед към демографските и икономическите перспективи пред региона показва пропуските в подобна визия. ООН прогнозира, че населението на страните от Централна и Източна Европа ще намалее бързо през идните две-три десетилетия. Съотношението между хората над 65 години и работещото население ще достигне нива, които са сравними с тези в развитите икономики в Европа. Но брутният им вътрешен продукт на човек ще продължи да изостава значително.    Емиграцията е особено проблематична за икономическия растеж заради състава й. Обикновено младите, които са по-предприемчиви и по-добре образовани, е по-вероятно да напускат страните си в търсене на по-висок жизнен стандарт и по-добро качество на живот.        Има начини за справяне с тези демографски и икономически предизвикателства. Насърчаването на по-висока раждаемост чрез финансови инициативи може да е политически привлекателно, но резултатите от тях в миналото за спиране на спада на работната ръка не са окуражителни. Възможно е нивата на участие в трудовата сила да бъдат стимулирани чрез задържането на жените и по-възрастните хора. Повишаването на пенсионната възраст ще помогне, но малко са правителствата, които имат смелостта да задействат подобни политики.     Въпреки че Централна и Източна Европа постигна напредък, само 35 на сто от гражданите имат доверие на националните си правителства, съдебна система, честността на изборите и свободата на медиите и вярват, че корупцията не е повсеместна. За сравнение 56% от населението на страните от Г-7 е на същото мнение.    Реформите в управлението са много важен елемент за следващата фаза на развитие. Растежът през първите две десетилетия на преход се основаваше на евтината работна ръка, трупането на капитали и вносните технологии.   Но следващият голям скок ще трябва да се основава на иновации и предприемачество, които са чувствителни към качеството на управление. По-бързият растеж ще смекчи и демографските затруднения, като повиши жизнения стандарт и осигури стимули за местните жители да остават в страните си. За сметка на това слабото управление води до понижаване на задоволството от живота на гражданите и често е посочвано като фактор, стимулиращ емиграцията.    Решенията не са лесни, но съществуват. Трябва да признаем предизвикателствата и да имаме смелостта да им отговорим. За съжаление, хората, които трябва да се тревожат най-много от емиграцията, предпочитат да говорят за имиграция. Промяната на това говорене е първото предварително условие за въвеждането на надежден и устойчив дневен ред с реформи.    ", "date": "2019.12.12", "title": "Financial Times: Източна Европа може да застарее, преди да забогатее "}
{"url": "http://epicenter.bg/article/New-York-Times--Turtsiya-i-Rusiya-sa-po-opasni-za-amerikanskite-voyski-v-Siriya-ot--Islyamska-darzhava-quot-/201379/11/0", "text": "Според служители от Министерството на отбраната на САЩ, бързо променящата се стратегия на администрацията на президента на страната Доналд Тръмп в Северна Сирия принуждава военните ръководители там да предприемат спешни мерки за защита на войските си от очакваното засилване на военните части на Турция и Русия. Освен тях, присъствието си в региона увеличава и Иран, сирийското правителство, както и на контролираните от тях сили. Сега американските военни ръководители смятат, че тези въоръжени групи представляват по-голяма опасност за силите на САЩ от терористичната групировка „Ислямска държава“, срещу които са изпратени да се борят.    Командирите поискаха насоки как американските сили трябва да реагират на атаки от различни милиции, включително подкрепяните от Русия сирийски правителствени сили, които в миналото се опитваха да завземат територия, държана от американските сили. Но според два източника от военното ведомство не са получени ясни заповеди от Пентагона.    В момента командването на САЩ предприема стъпки, за да избегне доближаване и сблъсъци с други войски в долината на река Ефрат, където са базирани повечето американски войски. За тази цел тя разчита до голяма степен на интуицията на младите командири в региона и в рискови ситуации прибягва до такива мерки като предупредителни телефонни обаждания към служители от Русия и Турция и въздушно наблюдение (което е трудно да се извърши при лошо време).    „Тези войски се намират в опасност, ако не знаят какво трябва да постигнат, без политическата подкрепа на своята държава ако, или по-скоро когато, някой от противниците на САЩ реши да ги нападне“, твърди Дженифър Кафарела, директор на вашингтонския институт за изследване на последиците от войната.    „Тези момчета се озоваха на едно от най-опасните места на планетата, където обстановката е много сложна и се развива стремително“, допълва тя.    Тези страхове възникнаха, когато президентът Тръмп нареди хиляди американски войски да бъдат изтеглени от страната, на фона на нахлуването на Турция в Северна Сирия през октомври. Малко по-късно обаче Тръмп одобри плана на Пентагона да остави около 500 военнослужещи на няколко ключови места около град Дейр ез-Зор, за да идентифицират и унищожат остатъците от силите на „Ислямска държава“.    Според военни служители, въпреки че Тръмп каза, че американските войски присъстват там, \"за да защитят нефтените находища\", реалността е, че американците продължават да изпълняват предишната си мисия – да преследват и унищожават останалите въоръжени сили на „Ислямска държава“. Силите на САЩ продължават да работят със съюзническите, ръководени от кюрдите „Сирийски демократични сили“ (СДС).    Когато на американските войски беше наредено да се оттеглят от региона в началото на октомври, сред тях беше разпространен военен документ, който ги предупреждаваше за предстоящи трудности.  \"Сложността\" на ситуацията, в която се намират американските войски в Северна Сирия, \"само се увеличава през последните седмици, тъй като многобройни противникови групи и участници постепенно увеличават силата си в околните райони\", се казва в документа, копие от което е предоставено на разположение на вестника. Предупреждението беше един от многото документи - оперативни доклади, карти и комюникета, в които се споменаваше движението на руските въоръжени сили към сирийския град Манбидж и началото на турска военна операция по сирийско-турската граница.    Преди войските, подкрепяни от Турция, да влязат на територията в Северна Сирия, която по-рано беше контролирана от американските сили, войниците на САЩ и Русия бяха отговорни за координирането на военните операции в тази част на страната и правеха това в продължение на три години. Войските на двете страни използваха „горещата линия“, създадена за предотвратяване и разрешаване на конфликтни ситуации, и ангажираха отделна група за планиране, използвайки карта, разбита на сектори, обозначени с букви и цифри, известни като „клавиатура“ за справка. Това им помагаше да разпознават „горещите точки“ от региона.    Но нахлуването на хиляди подкрепяни от Турция въоръжени групи бързо наруши тази установена система, за което свидетелства случайният турски обстрел над територия, близо до американски контролен пункт до турско-сирийската граница в началото на октомври. В един от военните документи, с които разполага изданието, американските служители след този обстрел написаха, че „не могат да изключат“ факта, че турската армия „отново ще направи грешка и няма да вземе предвид местоположението на нашите войски“.    Според източници от Министерството на отбраната, турската армия често не може да контролира бунтовническите милиции, които се бият за нея в Сирия. От друга страна руските военни са много по-надеждни при навигиране в зоната на военните действия в такива трудни условия.    Подчертавайки, че ситуацията в зоната на войната в Северна Сирия непрекъснато се променя, наскоро в интервю генерал Кенет Маккензи, ръководител на централното командване на САЩ, заяви, че защитата на нефтените находища в крайна сметка може да доведе до по-сериозна заплаха. Такава заплаха може да представлява сирийската правителствена армия в района западно от Ефрат.  \"Очаквам, че в един момент режимът ще влезе в тази територия\", каза генерал Макензи.    Но засега, според генерала, американските войски, останали в Северна Сирия, работещи с няколко хиляди съюзници от СДС, ще могат да проведат „ефективни“ операции за борба с тероризма срещу „Ислямска държава“ в тази част на страната. По-рано силите възобновиха операции срещу тази терористична организация, след като групировки на „Ислямска държава“ отново започнаха да създават хаос в резултат на турската инвазия и изтеглянето на американските войски.    „Имаме достатъчно възможности да работим съвместно с нашите партньори от СДС, за да осъществим много ефективна програма за борба с „Ислямска държава“, заяви генерал Макензи.    Той отбеляза, че САЩ имат мощен потенциал за провеждане на разузнавателни операции и имат бойни самолети за защита на американските войски, както и изпълнение на офанзивни цели, ако това е нужно. \"Имаме всичко необходимо\", каза генерал Макензи в интервюто си.  ", "date": "2019.12.12", "title": "New York Times: Турция и Русия са по-опасни за американските войски в Сирия от „Ислямска държава\""}
{"url": "http://epicenter.bg/article/2019---godina-na-politicheski-turbulentsii-v-Latinska-Amerika/201394/11/0", "text": "Латинска Америка преживя бурна откъм политически събития година. Макар регионът да е известен с политическите си страсти, в началото на изминалите 12 месеца малцина можеха да предвидят сцените на политическо противопоставяне и демонстрациите, на които станахме свидетели в няколко латиноамерикански страни. И ако конституционната криза във Венецуела бе логична последица на противоборството между президента Николас Мадуро и опозицията, то демонстрациите в Еквадор и Чили бяха донякъде неочаквани. Още по-неочаквано бе развитието на събитията в Боливия, където дългогодишният президент Ево Моралес бе принуден да подаде оставка и властта премина в ръцете на опонентите му.           На 10 януари президентът на Венецуела Николас Мадуро положи клетва за втори президентски мандат. Венецуелската опозиция, начело с председателя на Националното събрание Хуан Гуайдо, заяви, че не признава победата на Мадуро на президентските избори миналата година, защото в изборния процес е имало много нередности. За опозицията и държавите, непризнаващи изборната победа на венецуелския лидер, изходът от политическата и хуманитарната криза във Венецуела бе само един: произвеждането на нови президентски избори. Неуспешната икономическа политика на Мадуро и изострилата се хуманитарна криза в страната дадоха допълнителна увереност на венецуелските опозиционери да предявят политически претенции към президента. На 23 януари на митинг в столицата Каракас Хуан Гуайдо официално се обяви за изпълняващ длъжността президент на Венецуела. Ролята на арбитър на появилото се във Венецуела фактическо двувластие можеше да изпълнява единствено международната общност. Най-силна подкрепа венецуелската опозиция получи от Съединените щати. Американският президент Доналд Тръмп веднага призна Гуайдо за временен президент на Венецуела. Непосредствено след САЩ това сториха и няколко латиноамерикански страни. На страната на Мадуро застанаха Русия, Китай, Куба, Турция, Иран. До февруари обаче нито една европейска страна не призна Гуайдо. Това стана едва на 4 февруари след безрезултатното изтичане на срока, даден на Мадуро от няколко европейски държави да свика нови президентски избори. Така Гуайдо получи силна подкрепа на международната сцена и затвърди позициите си на лидер на венецуелското антиправителствено движение. Появиха се слухове за планирана военна интервенция на САЩ във Венецуела. На 1 февруари тогавашният съветник на Белия дом по въпросите на националната сигурност Джон Болтън ги опроверга, казвайки, че в непосредствено бъдеще подобна интервенция няма да има. Вашингтон обаче реши да покаже отношението си към венецуелската криза, като достави хуманитарна помощ за бедстващото венецуелско население. Мадуро съзря в плана за хуманитарни доставки заговор за военна интервенция и по негова заповед на 23 февруари венецуелските сили за сигурност попречиха на превозващите помощта камиони да влязат от Колумбия във Венецуела. По време на стълкновенията по границата Хуан Гуайдо избяга в Колумбия. През март той се завърна във Венецуела, но провалът на хуманитарната акция като че ли секна ентусиазма на опозицията, който бе очевиден в първите дни от годината.   Демонстрациите против Мадуро - едно от най-използваните от Гуайдо средства за натиск над властите - постепенно загубиха импулс. Последният му голям призив за протести на 16 ноември събра едва няколко хиляди души в Каракас, а в началото на годината в тях се включваха десетки хиляди венецуелци.           Еквадор, който тази година влезе във фокуса на световните медии с отнемането на правото на убежище на основателя на Уикилийкс Джулиан Асандж и задържането му от британската полиция в еквадорското посолство в Лондон, също премина през период на турбуленции. Всичко започна с решението на еквадорското правителство да отмени субсидиите за бензина и дизела в рамките на споразумение с Международния валутен фонд. За обикновените еквадорци това означаваше повишаване на цените на горивата. Недоволните от решението започнаха демонстрации, които на 4 октомври станаха причина президентът Ленин Морено да обяви извънредно положение. Най-силно бе недоволството сред еквадорското туземно население. Негови представители се събраха за антиправителствени прояви в столицата Кито, а Морено напусна столицата. Въпреки това еквадорският президент бързо се ориентира в ситуацията и усети, че противопоставянето между демонстрантите и управляващите може да придобие и расов елемент. Затова той предложи преговори на представителите на еквадорското коренно население. Те се съгласиха и това създаде предпоставки за решение на кризата в Еквадор, за което изигра роля готовността на Морено да прояви гъвкавост. Двете страни на преговорния процес се споразумяха на 14 октомври правителственият указ за отмяна на субсидиите за горивата да бъде отменен. Морено дори направи специално обръщение към коренното население на Еквадор, което бе излъчено по телевизията. \"Братя от туземните общности\", обърна се към тях Морено, \"винаги съм се отнасял към вас с уважение и обич. Нямах за намерение (с указа си) да засегна най-бедните райони (на Еквадор)\". По този начин кризата в Еквадор бе решена и не се стигна до по-нататъшно изостряне на ситуацията.           Неочаквани донякъде бяха демонстрациите в Чили. От времето на генерал Аугусто Пиночет това може би е латиноамериканската страна, славеща се с най-голяма политическа стабилност. Държавният преврат от 1973 г. бе съкрушителен удар срещу левите сили и нареди Чили сред държавите, които насърчават неолибералния модел на развитие на икономиката. Пътят на развитие на страната изглежда е създавал сред обикновените чилийци сериозно недоволство, трупало се като бурета с барут. В искра, довела до експлозията му, се превърна едно на пръв поглед безобидно решение на властите - решението за повишаване на цените на билетите за метрото. Започналите през октомври демонстрации бяха колкото неочаквани, толкова и бурни, като президентът Себастиан Пинера обяви извънредно положение. Макар правителството впоследствие да се отказа да увеличава цената на билетите, демонстрациите не стихнаха, стигна се до сблъсъци между демонстранти и силите на реда и чилийските градове заприличаха на бойно поле. Демонстрациите вече бяха с по-обща тематика: срещу корупцията, неравенствата, ниските пенсии, проблемите с образованието и здравеопазването. По време на една от протестните прояви демонстранти направиха опит да проникнат в сградата на чилийския парламент, която беше евакуирана. Поставеното под протестен натиск правителство пое курс на отстъпки. Президентът внесе в Конгреса проектозакон за увеличаване на минималната заплата в Чили. Управляващите се съгласиха и с искането на демонстрантите за промяна в конституцията, наследена от ерата на генерал Пиночет. Догодина чилийците ще гласуват на референдум във връзка с планираните конституционни изменения. Протестите в Чили продължават и ако можем да очакваме развръзка на кризата, тя най-вероятно ще настъпи след евентуалните промени в конституцията през следващата година.           До най-сериозната политическа промяна в баланса на силите в Латинска Америка се стигна след свалянето от власт на дългогодишния президент на Боливия Ево Моралес. До този неочакван от мнозина резултат се стигна след боливийските президентски избори на 20 октомври, на които Моралес се бори за четвърти президентски мандат. След преброяването на гласовете стана ясно, че втори рунд няма да има и че Моралес печели изборите още на първи тур. Резултатът от изборите повдигна обаче въпроса дали по боливийската конституция е допустим четвърти мандат на Моралес, тъй като основният закон на страната позволява само три последователни президентски мандата. Опозицията, начело със заместник-председателката на боливийския сенат Янине Анес, организира демонстрации срещу Моралес. Боливийският лидер се оказа изоставен от полицията и армията, които застанаха на страната на опозицията - нещо, на което не станахме свидетели във Венецуела, отбелязва Франс прес. Той подаде оставка на 10 ноември след три седмици на антиправителствени протести, напусна Боливия и намери убежище в Мексико, където се намира и понастоящем. Боливийският парламент гласува в края на миналия месец закон за свикване на нови президентски и парламентарни избори, за които обаче все още няма насрочена дата.   Янине Анес, подобно на венецуелския опозиционен лидер Хуан Гуайдо, се обяви за временен президент на Боливия. Така, в известен смисъл, латиноамериканската политическа година приключи, както и започна. С единствената разлика, че Николас Мадуро изглежда успя да запази на своя страна силите за сигурност на Венецуела, а Ево Моралес се провали с тази задача.     И други страни в региона често пъти през годината заемаха първите страници на вестниците. Колумбия беше залята от стачки и протести, съпроводени с насилие, срещу икономическите реформи на правителството, а в Аржентина президентът реформатор Маурисио Макри претърпя изборно поражение от перонистите, които са отново на власт.       ", "date": "2019.12.12", "title": "2019 - година на политически турбуленции в Латинска Америка"}
{"url": "http://epicenter.bg/article/Rumen-Radev-/201401/11/0", "text": "        - Добре дошли.     - Първо, начинът на реализации на тези идеи не се припокриват с моите, предполагам и на много хора, представи за демократичност на законодателният процес.     - Понеже тръгват още в началото със самото предложение с нарушение на закона за нормативните актове. Къде е общественото обсъждане? Къде е оценката за въздействие? Освен ако разбира се, управляващите не мислят, че са непогрешими и общественото мнение за тях няма значение. Но, вижте този въпрос, и този проблем за ефективното разследване на главният прокурор, той се поставя от 10-години. И чак в залеза на своето управление г-н Борисов решава изведнъж да даде предложение и то в типичен стил за 20-минути. Аз не искам да коментирам това предложение, защото вие знаете много добре, че президентът е в края на законотворческия процес, когато дойде при мен вече гласуваният закон, тогава давам своето мнение, но аз със интерес ще следя дебатите в Народното събрание и за мен е интересно какво мислят българските народни представители по този законопроект. Първо, дали той е достатъчен да реши този проблем, второ, дали не влиза в колизия с конституцията, защото ние с един закон вменяваме независимост на този нов прокурор. А по Конституция главният прокурор упражнява контрол, надзор за законност и методическо ръководство на всички прокурори. А Конституцията има върховенство над всички други закони. Какво е мнението на народните представители по факта, че се въвежда една нова мощна фигура в някои отношения по-силна от главния прокурор, а я няма регламентирана в Конституцията. И намират ли за нормално прокурорската колегия, която се доминира от главния прокурор, да предлага и да избира неговият надзорник, при положение че главният прокурор също гласува за него. И още един въпрос – ако този нов независим прокурор наруши закона, кой ще го разследва? Може би пак главния прокурор. Така че проблемът е много по-дълбок и той няма да свърши с този законопроект. Не казвам неговото качество какво е на този етап, но неслучайно Венецианската комисия издаде препоръки за дълбоки промени, които да обхващат институционални промени, нови правила и най-вече еволюция на политическата култура. А явно това е непосилна задача в един вече презрял етап от управлението.     - Не. Аз казвам, че очаквам с интерес дебата. Ще си дам моето мнение, когато…   - Това е повод за размисъл.   - Защо да правя партия, не разбрах.   - Може би господин Борисов не е стигнал до член 154 от Конституцията, където пише, че президентът има инициативата да внася предложения за промени само на един закон и това е Конституцията. И аз ще се възползвам от това си право. Моята мотивация не е функция от намеренията на партия ГЕРБ. Те винаги са добре дошли. Ако разбира се, не смятат, че са партия на статуквото и няма къде да грешат. И както казах за тях общественото мнение няма значение. Мисля, че там има много разумни хора и те приемат много тези позиции, които аз в момента споделям.   - Каквото и да стане като продукт за инициатива за конституционна промяна, аз ще го внеса в парламента. Там те ще трябва да вземат отношение. Категорично. Всяка една партия трябва да вземе отношение. Но, вижте…     - Те са си там.     - Но, вижте, дебат ще има. И в този дебат ние няма как да разграничим прокуратурата от цялостния модел на правосъдната система. Той трябва да обхване и засилването на правата на българските граждани, тяхното по-силно участие в контрола и в управлението. Например това, което казах и в обръщението си пред парламента – въвеждане на индивидуална конституционна жалба в нашата конституция. Но при всички положения във времена, в които разделението на властите се изпразва все повече от съдържание, когато Народното събрание приема лобистки закони между първо и второ четене – без обществено обсъждане, без оценка за въздействие и отхвърля ветото на президента дори без дебат. Когато правителството харчи на тъмно милиарди изкуствено отглеждани излишъци, те идват от капиталовите разходи, които се блокират. Когато се шири безнаказаност на престъпност и корупция, ние трябва да преосмислим ролята и мястото на българските институции за преодоляване на колективната безотговорност и ерозията на държавността. За неутрализирането, за обезвреждането на паралелна власт, която действа зад фасадата на институциите.     - Вижте, много можем да говорим тук с красиви думи, можем да говорим за върховенството на закона и така нататък. Но аз ще го кажа по-просто. Неведнъж съм казвал, че българите ще заживеят достойно, когато възпитат политиците си да живеят само от заплата. И като казвам политиците - това са най-вече тези политици, които вземат управленски решения. Които се разпореждат с бюджет, които определят приоритетите, които сключват договори за обществени поръчки. И има няколко важни за инструмента, за да го постигнем. На първо място това е непримиримостта на гражданите, които да изискват институциите да работят в тяхна полза, а не в полза на партии, на бизнес кръгове и т.н. Вторият важен инструмент – това е свободата на медиите. Най-вече разследващите журналисти, които да разобличават прегрешили политици. И третия най-важен инструмент – това е силни и независими съд, прокуратура и КПКОМПИ. Които да отнемат незаконно придобито имущество, да запорират и много важно – да вкарват в затвора. Затова са важни тези промени. Те са комплексни. Без тях ние няма как да ползваме този силен инструмент да се въведе наистина ред в държавата, да има законност, да има справедливост, да има свободна среда за бизнеса.     - Сега, тук може да спорим много. Но защо например бизнесът се оплаква непрекъснато от една правна несигурност, тази непрекъсната смяна на законите, промени всякакви? Тази година например ако не се лъжа, за 11 месеца 10 пъти е сменя Кодексът на труда. И много други условия. Ако вземем дори бизнес класацията, че ние се сриваме два пъти в последните може би 5 години. Затова и много българи изнасят своя капитал, развиват бизнес навън. Но нека не боравим много с чужди класации, защото това до голяма степен може да бъде измама.   - Аз говоря амбициозно. И така трябва да разсъждава всеки българин. Ние сме изостанали толкова много от другите източни европейски държави, с които имахме равен старт, че трябва да направим много, много повече. И аз искам да направим повече. Но ако ние не кажем къде са проблемите, със самодоволство ние няма да ги решим. Казахте интересна фраза – кредитният рейтинг на кабинета. Той не е на кабинета, той е на България.     - Но, вижте, пак казвам – не е много добре да се осланяме на всякакви външни класации, фокусът нашия трябва да бъде тук.   - Не. Напротив. Те го аргументират. По-точно совите не са това, което са. И сега ще обясня, но когато премиерът с такава охота и възторг чете тези листчета на рейтинговите агенции „Стандард енд Пуърс“ и така нататък - аз мисля, че би трябвало неговите подчинени да му кажат, че на сайтовете на неговите министерства – Министерството на финансите, Националния статистически институт има историята за много години назад. И ако се върнем назад… да – ние получихме кредитен рейтинг „ВВВ“, което е добре наистина, над нас има само A, AA, AAA и т.н., „А+“ накрая. Но ние сме имали кредитен рейтинг „ВВВ“, но + , плюсчето е много важно. Знаете ли кога? 2006 до 2008 г. Кой беше на власт, вие спомняте ли си?     - Вие трябва да ги следите тези неща. 2006 – 2008 г. преди да дойде господин Борисов на власт, ако не се лъжа – Тройната коалиция. След това на другата година плюсчето изчезва и ние почваме да си понижаваме кредитният рейтинг и сега ние възстановяваме рейтингът „ВВВ“ от 2013 г. Плюсче още не сме постигали. Това, което Тройната коалиция го има може би ще го постигнем някога. Но това не е най-важното. Искам да ви посоча, ако направите сметка, в „B” отбор кои държави са около нас, с нашия кредитен рейтинг.     - Да. Но за да ме разбират някои по-добре „B”отбор, B група, А група и т.н. Но в „B” отбора са Андора, Португалия, Италия, Унгария, Тринидад и Тобаго, Индонезия и т.н. да не изброявам. А в А отбора, където са отличниците са Аруба, Панама, Перу, Филипините. Тоест ние трябва да даваме дефинициите, когато цитираме някакви резултати. Този рейтинг не мери силата и посоката на развитие на една икономика, защото виждате ние сме в група с държави, които са и в икономически възход, които са и в рецесия като Италия например. Той мери по-скоро това е една субективна оценка на вероятността за твоята възможност да покриеш своите дългови задължения.   - Не. Това е реализъм. Аз вече неведнъж съм говорил, не знам това може би е наследство от моята предишна професия, която аз дълбоко уважавам. Но там още веднъж да ви кажа – слизаш от полета, ако има нещо добро половин минута. Останалите два часа са за разбор за грешките и причините, защото ако не ги отстраниш, ако не ги осмислиш, ако не ги посочиш – на следващото излитане може да си мъртъв. Аз не искам България да отива надолу, не искам България да катастрофира от самодоволство. България трябва да върви напред и нагоре. Но да ви кажа за другото по кредитния рейтинг – борбата с дълга. Нали премиера Борисов това го дава като огромно постижение, наистина има резултатите, ние снижаваме брутния държавен дълг. Само че от къде тръгваме? 2009 г., когато той поема управлението този брутен държавен дълг е бил по-малък от 10 млрд. – 13 % от БВП. След това расте и 2016 г. той го нараства три пъти в неговото управление три пъти става по памет 28 млрд. – 29%. И сега плавно намалява и отива някъде на 23 млрд. или 23%. Тоест днес излиза, че Борисов полага неистови усилия да ни спаси от Борисов, от провала в предишните му мандати, където този дълг е набъбнал три пъти. Затова аз ви казвам – да ги оставим тези неща. Да, правителството полага усилия да си подобрим параметрите, да се привличат инвеститори. Но това трябва да става с подобряването на бизнес средата. И за мен най-важният рейтинг не трябва да идва отвън. Най-важният рейтинг според мен за едно правителство, това е благополучието, благосъстоянието на гражданите.   - Заповядайте.   - Аз много ясно се аргументирах. Защото нямаше състезателна процедура, няма състезателност. Тази практика не трябва да се пренася, тя се пренася и навсякъде. Тя се пренася при строителството на магистрали, тя се пренася в ремонта 500 милионен на язовири, където имаме правителството.. пак ще кажете, че съм черноглед, но аз ще си го кажа, то се вижда. Те резултатите се виждат. Използва се едно огромно обществена необходимост, примерно за магистрала „Хемус“. И хората са прави, хората искат магистрала. Ние ужасно закъсняхме.     - Разбира се, всички искаме. Само че тя трябва да бъде направена в съответствие със законите и да гарантира прозрачност, конкурентност, обективност, качество. Защото всичко накрая е свързано с качество и ефективност, ефикасност на разходите. Когато без никакво обсъждане изведнъж се дават 1 млрд. 340 млн. без санкция на парламента и се започва оттам нататък една много сложна верига. Тези пари се дават на АПИ, АПИ сключва договорен хаос. Това е напълно в рамките на закона. С „Автомагистрали“ също 100 % държавно предприятие – да, ама то няма никакъв капацитет да строи магистрали, не е строило магистрали. И оттук нататък става интересното. Под каква форма „Автомагистрали“ се разплаща и с кого, и защо? Те не могат да сключат договор, те не могат да превъзлагат. И трябва от тези въпроси да се интересуваме, дали с наемна техника, дали с договор за услуги, по какви критерии за качество, по какви критерии за избор. Същото е и с язовирите. Там от една страна са ДКК (Държавната консолидационна компания) и предприятието държавното „Монтажи“. Но затова казвам – конкурентност, прозрачност, отчетност и отговорност. Това е пътят. Иначе да, обществената необходимост е налице. Но ние трябва да си задаваме все повече въпроса как – как строим, как ремонтираме, как обучаваме децата си.   - За втория път или за първи път…     - За първия път казах. Ние трябва да се научим, че принципът на конкурентност, на прозрачност трябва да важи за всички сфери в социално-икономическия живот на страната.     - За всичко. Те са вързани. От това зависи благосъстоянието ни, от това зависи качеството на живот. От това зависят доходи, пенсии, прозрачна среда, бизнес среда и т.н.     - Да, имахме откровен разговор с тях. Аз съм им казвал много и много преди. Но това нещо трябва да го осъзнае обществото. Трябва да осъзнае, че изборът на главен прокурор не е нещо абстрактно, което не влияе пряко на него. Както и с начина, по който строим, ремонтираме, градим и т.н. Защото начинът на вземане на решения, начинът на случване на нещата има пряко влияние върху нас, върху съдбата ни, върху животът на нашите деца и за напред. България е страна с ограничени ресурси, отчитайте го. И природни, и финансови, икономически, демографски. Значи ние трябва да държим много на качеството.     - Вижте, аз се старая да се водя от рационални, а не от емоционални мотиви. Да, разбирам тези хора, разбирам какво искат да ми кажат. Но не приемам такъв акт. Няма нужда. И никога не съм го търсел. Очаквам гражданското общество да осъзнае своята сила и не да моли, а да настоява, да търси отговорност за спазване на закона, за зачитане на морал. А иначе с импийчмънта – вижте, това изобщо не ме интересува. Да, има такива закани периодични…     - Това единствено закона какво пише в Конституцията ме мотивира, а не че някой иска импийчмънт. Аз съм го заявил и преди. За мен изобщо не е важно колко време ще бъда президент, а какъв президент ще бъда. Аз следвам своите принципи.     - Не. Аз не искам да влизам в такава полемика, защото това…     - … не са моите методи. Някой пак търси под вола теле. Полковник Георги Гешев – това е братът на прокурор Гешев, има дълга кариера в НСО, много преди Иван Гешев да поеме специализираната прокуратура и да стане, да бъде избран за главен прокурор. Той беше назначен като ръководител на екип в моята пряка охрана. Пряка, която е денонощно с мен, тези екипи. Още в момента на моето избиране за президент, без да знам и да съм се интересувал изобщо кой какъв е, има ли брат, сестра, братовчеди и т.н. Аз съм с отлични впечатления от него, прекрасен професионалист и човек. Но отдавна той не е част от моята пряка охрана. Относно това защо е бил Иван Гешев тук в президентството, преди да му издам указа, защото това е моята практика и това е нормално. Преди всеки указ, аз каня събеседа, провеждам такава беседа и това важи за всички, досега винаги съм процедирал. А иначе прегръдките и целувките не са част от моя политически репертоар. За разлика от господин Борисов, аз използвам други форми на общуване.     - Нека изчакаме процедурата. Утре има пленум на ВСС, те са на ход. Тогава ще дойде при мен тяхното искане…     - Не, аз казвам, че следвам процедурите. И не искам предварително да казвам какво ще правя. Нека всеки си извърви пътя, всеки си носи отговорността.     - Разбира се.     - Вижте, трябва да се отнесем с цялата сериозност към едно такова намерение. Това е ясен знак от държавния департамент, че в България явно има ненаказана корупция по високите етажи на властта. И ако направим справка в световен мащаб кои други държави спрямо тях са въведени такива визови санкции, ще открием по памет цитирам, но Иран, Пакистан, Еритрея, Нигерия, Камбоджа, разбира се и Русия, и Китай са тук. Така че вкарването ни в една такава група е имиджова щета за нашата страна. И това няма как да не влияе и на нашите отношения със САЩ. Но аз не иска тук да се заблуждаваме – никой не може да реши нашите проблеми с корупцията отвън. Няма кой да вкара българските корупционери в затвора, освен българската прокуратура и българския съд. Няма кой.     - Вижте, ние не трябва да се мотивираме и да се съобразяваме със заплахите на господин Путин, а трябва да се мотивираме с нашия интерес, нашите амбиции. България след провала на „Южен поток“ дали може да остане на европейската газова карта като държава на транзит на газ. Това трябва да бъде тук нашата амбиция. И да, правителството полага усилия, но все пак и някои неща трябва да се отчетат, че това запазване след толкова забавяне си има и цена. Защото тук трябва да бъдем откровени и това хората трябва да го знаят. Ние българите с нашите пари плащаме, за да може руският газ да стигне до Европа. И тук трябва да има много откровена оценка и мотивировка за формирането на цените, защото ние плащаме. Трябва да видим какъв е планът за изплащане, за връщането на тези пари, в какъв времеви период. Не виждам и анализ на оценката на риска. Ние ще можем ли да си върнем парите, кога ще стане. Говорим може би, чувам различни разчети, след 15 години. 15 години са много дълъг период. За 15 години ще се построят и много терминали за втечнен газ, ще има надявам се много диверсификация, надявам се най-сетне да се построи интерконекторът между Гърция и България, което чакаме отдавна. И да може да даде някаква макар и минимална диверсификация, защото знаете капацитетът е 3 млрд. …     - Тук трябва да отговори правителството.     - След като премиерът е казал лично, значи трябва да му вярваме.     Румен Радев: Аз не вярвам на думи, не вярвам на хартия, освен ако няма документ с подпис, вярвам на резултати.     - Ако кабинетът беше решил да купи Грипени по начина, по който купи F-16 аз щях да съм абсолютно същия върл противник. Искам много ясно да кажа за пореден път – за мен няма значение Грипен, Еврофайтер, F-16. Това, което залагах като ръководител на тази група за избор на нов самолет във ВВС, върху който работихме много дълги години, е прозрачен, конкурентен, открит процес, процедура, която да избере най-доброто съотношение качество-цена. Това, което българското правителство направи, сега вие ме провокирате, пак ще се върна към премиера. Той многократно чух във вашето интервю казва – ние не сме Сърбия, ние не сме Турция. При нас има прозрачни, открити процедури, когато говореше за „Турски поток“. Е, а като каква държава постъпихме, когато изведнъж каза – купуваме F-16, защото така мисля, че е най-доброто и даже плащам накуп. Ей така, защото ми е кеф.     - За мен типа самолет няма значение. Но българското правителство погази откритият, честен конкурс, който да ни даде най-добри условия. И това тепърва ще носи своите последствия.     - Не, аз го казах пред всички лидери. Всички 30, да приветстваме и Република Северна Македония, тя беше 30-я нов очакваме да стане член. Там се правят декларации, всеки лидер има възможност да говори 3 минути за така необходимата ни в момента солидарност, единство на съюза, че се подкрепят всички инициативи, че всеки един декларирал да че ще достигне 2 % и ако е достигнал ще ги поддържа от разходите за отбрана.     - Ние сме супер отличници тази година. Догодина няма да сме, ние падаме, следващата още повече падаме много под 2%. Но аз направих нестандартно изказване и предложение. Защото в момента ние се разделяме по тази граница fair burden sharing или справедливо разпределяне на разходите. Кой е под 2%, кой е над, аз казах има друга линия, която ни разделя и то много съществено. Но никой не я посочва, никой не я дискутира. А това е деленето на производители и купувачи. Защото, ако ти си мощна икономика и произвеждаш собствена отбранителна продукция тогава, когато влагаш тези големи разходи за модернизация, ти ги влагаш в огромна степен в своята икономика. Това не е товар. Ти стимулираш икономиката, своите социални системи, осигуряваше работни места. Но когато по-малки държави, които нямат тези икономически възможности са длъжни и те да достигнат до там и да се модернизират 100%, това им го казах на всички, 100% от нашите разходи отиват при някой от вас. Строго определени. И тогава за нас то ва е истински товар, защото той отнема от възможността да развием икономика и социални системи. И аз не виждам Алианса неговото бъдеще като съюз между продавачи и купувачи. А като съюз на суверени държави, на партньори, които заедно градят своята отбрана, заедно развиват технологии и заедно произвеждат отбранителна продукция. Затова отправих ясно предложение. Когато сключваме такива договори ние по-малките държави, когато купуваме, да имаме програми за разсрочено плащане там, където българското правителство се провали. Да имаме програми…     - Ами плащаме всичко накуп в аванс. Програми за индустриално сътрудничество, програми за трансфер на технологии. Вие знаете, че покрай F-16 ние сключихме също договор за индустриално сътрудничество. Вие няма да го разберете, защото е скрит, но за мен в този договор няма реални параметри, няма реални срокове.     - Аз съм го виждал, чел съм го с детайли. За мен и това, което знам други държави, които постигат, ние трябваше да направим много повече. Тук трябваше да се фокусираме. Но нищо. Аз съм му предложил и на президента Тръмп на обяд, предложих нека да направим така – след като ние сме тук клуба на държавите 2% 9 държави, направете така, господин президент, че когато купуваме от вас, да има много стабилна подкрепа от американското правителство точно за индустриално сътрудничество и за трансфер на технологии. За да може да няма тази технологична бездна, тази икономическа бездна. Не може един съюз да съществува дълго време, ако тази бездна расте.     - Та това е инициатива, добра, тя се прие между другото с огромен интерес и от президента Тръмп, който каза да, това може да бъде deal и то много добър. И от международния секретариат на НАТО получих поздравления от почти всички лидери. Това влезе в техния информационен обмен и в момента Алианса се задвижва по тази инициатива. Не защото я няма между различни държави и фирми, тя я има, но я няма като регламентирана политика и цел на НАТО. И ето как една по-скромна държава като нас, може да бъде генератор на идеи и политики, които сближават, но допринасят и за нашия национален интерес.     - Ето, премиера Борисов утре мисля, че има среща отдавна планирана с генералния секретар на НАТО. Аз се надявам, че България ще продължи, ще бъде генератор и поддръжник на тези идеи. И следващите наши сделки да бъдат ето така съпроводени. Слушам.     - Не коментирам докладите на службите и действията на разследващите органи, но България трябва да защитава своя национален интерес и суверенитет, независимо каква е цената.     - Благодаря и аз. Следващият път.      ", "date": "2019.12.12", "title": "Радев: В залеза на своето управление Борисов потърси решение на казуса за главния прокурор"}
{"url": "http://epicenter.bg/article/Kmetat-na-Tsarevo--Nyama-zakonovo-osnovanie-stroezhat-kray--quot-Arapya-quot--da-bade-spryan/201351/4/0", "text": "Трябва да се приключи с обсесията, че всичко което се строи на морето, е незаконно. Ако нещо е извън закона, то няма да се случва. Това заяви кметът на Царево Георги Лапчев пред bTV по повод възобновения строеж на вилно селище в боровата горичка край къмпинг \"Арапя\".    Проектът беше спрян в началото на годината след проверка на строителния контрол, но усилена работа тече през последните дни. Положени и готови са основите на някои от къщите.    Общо трябва да се построят 23 двуетажни и едноетажни къщи.    След възобновяването на строежа не е издадено ново разрешително, а е подновено старото, което обаче е за голям хотелски комплекс, а не за отделни къщи. Освен това община Царево няма общ устройствен план.    За \"Тази сутрин\" Лапчев обясни, че проектът е бил спрян, защото не е бил спазен плана за обезопасяване на обекта. След изпълнени проверки на строителния контрол и изпълняване на задълженията на строителя, кметът на Царево смята, че няма законово основание строителството да не продължи.    По думите му фактът, че общината няма общ устройствен план, не пречи да бъдат издавани разрешителни за строеж. Според него именно липсата на устройствения план е голямата болка на общините.   Лапчев обясни, че не вижда незаконни действия относно строежа край \"Арапя\" и подчерта, че цялата информация е записана и представена в документи.    \"Прекрасно е, че има гражданско общество и организации, които внимават и пазят природата, но е объркан начина, по който се предава информацията\", допълни още той.    Според него на официалните места за подаване на сигнали, като община Царево, не е постъпил нито един. Освен това изтъкна, че е нужно въвеждането на екологична оценка и законодателни промени.    Кметът на Царево обясни, че няма и незаконни действия на подобен строеж край Синеморец.    Според него организациите, които спират общия устройствен план, са тези, които искат всъщност да го има.    \"Винаги неправителствените организации са получавали протегната ръка и от правителство, и от общините. Не знам защо се получава тази конфронтация, която я няма\".", "date": "2019.12.12", "title": "Кметът на Царево: Няма законово основание строежът край \"Арапя\" да бъде спрян"}
{"url": "http://epicenter.bg/article/Mladiyat-arhitekt-Plamen-Miryanov-vplete-Bibliyata--literatura-i-snimki-v-izlozhba-/201315/4/0", "text": "Влюбен  в планините, в реките, в красотите на страната ни и прави всичко възможно, за да ги показва във филмите си. А пък филмите му се радват на небивал интерес.    Да влезеш в лавина, да се катериш по замръзнал водопад, да се гмурнеш в дълбоките води, са изпитания, които той нарочно търси.    През 2016 година след завършване на образованието си в София арх. Пламен Мирянов-син заминава на стаж в САЩ при известен архитект, за да изследва високите сгради в Калифорния. На седмия ден от пристигането си, с тежък хематом в бедрото,   Медиите го показват - усмихнат и вдъхновен. \"  разказа тогава той.    Приел е за своя мисия да прави така, че хората да преоткриват красотите на България и да остават тук, в родината си. Негови филми за за Белоградчик, за Седемте рилски езера, за Казанлък са отличени с награди. “Магията на българската роза” бе отличен за най-добра рекламна туристическа продукция на XIV Международен тур филмфест “На източния бряг на Европа”. Неговите видеа за красотите на България са гледани милиони пъти в интернет. Те са част от големия му проект \"Нашият дом е България\" - пълнометражен филм, който той с години снима.    И понеже освен филмите, негова страст са и поезията, и музиката, той съчетава в изложбата показването на картините на фона на поезия и проза от българската литература и от Библията.   \" \" Каза го в сряда вечерта по време на откриването на изложбата \"Нашият дом е България\", в която представи около 50 свои фотографии и кадри от любимите си места в България.  И пред смаяната публика изрецитира няколко стихотворения под съпровод на арфа и флейта. Започна с  \"Де е България\", завърши  с молитвата \"Отче наш\".    Защото традициите от миналото трябва да бъдат претворени в бъдещето.  Дели времето си между проектите, архитектурата и природата. Готов е дълго време да чака изгрев или залез, за да го запечата по най-великолепния начин.   По същия начин е упорит и устремен, когато работи над някой проект.   Защото искал да кандидатства в НАТФИЗ, или да се занимава с музика - пее великолепно,  майсторски свири на китара   Но пътят му в края на краищата се оказал един - да следва посоката на родителите си.   .  , разказва Пламен Мирянов-син с убедеността, че от всяко негово начинание трябва да има полза и за обществото.   по подобие на проведения на 20 декември рождественски концерт в най-голямата зала на кино “Сити Синема” на булевард “Александър Стамболийски”.  Ще покани хор, оркестър и солисти с произвидения за Възкресение  Христово. И отново на голям видеоекран ще се прожектира кадри от България, свързани тематично със сюжета на всяко произведение.  Защото България е над всичко - тя е извор на вдъхновение, на преклонение и на свещена почит. Казва го 30-годишният успял архитект, който е обиколил света и не само иска да живее и да работи тук, но и да вдъхнови други млади като него да преоткрият родината.  ", "date": "2019.12.12", "title": "Младият архитект Пламен Мирянов e влюбен в родината и рецитира \"Де е България\" "}
{"url": "http://epicenter.bg/article/Proizvodstvoto-v-ES-i-evrozonata-se-sviva-prez-oktomvri--v-Balgariya---dobar-rast-/201365/4/0", "text": "През октомври 2019 година индустриалното производство в еврозоната и в целия Европейски съюз се понижи с най-силно темпо от юни насам, но производството в България отбеляза добър отскок за втори пореден месец, показват данни на Евростат, цитирани от БНР.    Производството в рамките на еврозоната се сви за втори пореден месец, понижавайки се през октомври с 0,5% след спад с 0,1% през септември, потвърждавайки негативните очаквания на финансовите пазари. Това влошаване на индустриалното и промишлено производство за втори пореден месец е пореден знак, че промишлеността в еврозоната продължава да бъде негативно повлияна от слабия експорт и проблемите в ключови индустрии като автомобилното производство.    В рамите на еврозоната силен спад с 2,0% регистрират средствата за производство, а енергийното производство се сви с 0,7%, докато производството на стоки с недълготрайна употреба се повиши с 0,4%, а това на дълготрайни потребителски стоки - с цели 1,9 на сто.    Спрямо година по-рано производството в еврозоната се понижава през октомври с 2,2% след спад с 1,8% през септември и очаквания за още по-голямо понижение с 2,4 на сто. Производството на годишна база в региона на единната валута нарасна за последно през ноември 2018-а година.    Евростат представи данни, показващи намаляване на индустриалното производство през октомври и в целия ЕС, но при доста добро повишение в рамките на България.    Производството в ЕС се понижи през октомври с 0,4% след анемичен растеж с 0,1% през септември, като на годишна база индустриалното производство се сви с 1,7% след спад с 1,2 на сто.    Според данните на Евростат индустриалното производство в България обаче се увеличи през октомври с 1,0% след повишение с 0,7% през септември, стагнация през август и растеж с 0,7% през юли. Това е знак, че промишленият сектор в нашата страна опитва да компенсира през второто полугодие слабостта, която беше отчетена през пролетта и началото на лятото.    По този показател нашата страна е изпреварена единствено от Португалия (с ръст на производството от 3,1%), Словения (с 2,0%) и Полша (с 1,1%).    На годишна база промишленото производство в България нарасна през октомври с 1,7% след повишение с едва 0,1% през септември. Това представлява най-добър производствен растеж от април насам.  ", "date": "2019.12.12", "title": "Производството в ЕС и еврозоната се свива през октомври, в България - добър ръст "}
{"url": "http://epicenter.bg/article/Moldova-zavarshi-svoyata-chast-ot--quot-Turski-potok-quot-/201366/4/0", "text": "Молдова завърши работата на своя територия по реконструкцията на магистрален газопровод, което ще позволи на републиката да получава газ в реверсивен режим през \"Турски поток\", предадоха ТАСС и БТА, позовавайки се на съобщение от руско-молдавското газоразпределително предприятие Молдовагаз.    В съобщението е посочено, че за първи път Молдова успява да реализира алтернативен маршрут за доставка на природен газ предвид несигурността на транзита през газопреносната система на Украйна. За реверсивното подаване е била реконструирана газоирмервателната станция Каушани на магистралния газопровод Шебелинка-Днепропетровск-Кривой-Рог-Измаил (ШДКРИ).    \"Молдовагаз\" уверява, че работата в участъците в другите страни е в последен стадий на изпълнение. В реверсивната връзка ще бъдат включени и Турция, България, Румъния и Украйна. Планирано е алтернативният маршрут да бъде открит на 1 януари 2020 година.", "date": "2019.12.12", "title": "Молдова завърши своята част от \"Турски поток\""}
{"url": "http://epicenter.bg/article/Rabotodatelite-ne-podkrepyat-predlozhenieto-za-uvelichavane-na-minimalnata-rabotna-zaplata-na-610-lv-/201380/4/0", "text": "Асоциацията на организациите на българските работодатели не подкрепя предложението за увеличаване на размера на минималната работна заплата (МРЗ) от 560 на 610 лв. от началото на 2020 г. Това пише в позиция на АОБР. \"Обръщаме внимание на следните аргументи, които не са отчетени при предварителния анализ и изготвената оценка на въздействие:   1.Увеличението на МРЗ следва поетите предварителни обещания при липсата на механизъм, критерии и прозрачна методология за нейното определяне, в съответствие с многократно отправените специфични препоръки на ЕК и при неспазване на принципите и изискванията на ратифицираната Конвенция 131 на МОТ, в сила от началото на 2019 г.  Неясни и непрозрачни към момента остават използваната методология, модели, очаквания и конкретни изходни параметри, на основата на които се определят прогнозните размери на МРЗ, компенсацията на един нает и други ключови показатели с критично значение за икономическото състояние на отделни предприятия, отрасли и региони, с ниско равнище на произведена добавена стойност, заплащане на труда, социално включване и висока безработица. 2.Предвиденият ръст от 8.9% на МРЗ за 2020 г. не съответства на ключови параметри, регламентирани от влязлата в сила от началото на т. г. Конвенция № 131 на МОТ, като 3.3% реален ръст на производителността (средно за прогнозния период до 2022 г.), прогнозна средногодишна инфлация по ХИПЦ за 2020 г. от 2.1%, което води до намаляване на конкурентоспособността, изразена чрез увеличение на номиналните разходи на труд за единица продукция - Unit labor cost (4.9% за 2019 г. и очакван ръст от 3.0% през 2022 г.).\", пише в позицията. \"3.Следва да бъдат прецизирани изводите в ЧПОВ, че „нарастването на МРЗ не оказва влияние върху заетостта сред нискоквалифицираните работници и наети на МРЗ“ и „Последните данни на НСИ за пазара на труда доказват, че увеличенията на минималната работна заплата през последните три години не оказват негативно влияние върху заетостта и безработицата.“ По данни на НСИ, през първите девет месеца на 2019 г. в половината от общо 28 административни области е налице намаление на броя на наетите лица (Ловеч, В. Търново, Силистра, Търговище, Ст. Загора, Ямбол, Благоевград, Кюстендил, Перник, София – област, Кърджали, Пловдив, Смолян, Хасково). В тази връзка, работодателските организации са представяли неколкократно свои проучвания и корелационни анализи на връзката между съотношението на МРЗ/СРЗ и равнището на безработица по административни области, като е подчертан негативният ефект върху заетостта на младежите, хората с ниска квалификация и образование, жените - майки, ромските общности и други уязвими групи на пазара на труда.   Освен това в условията на административно определяне на МРЗ, тя трябва да се разглежда като брутна минимална заплата с включен размер на допълнителното възнаграждение за придобит трудов стаж и професионален опит (клас, който също се определя административно).   4.В представената частична предварителна оценка на въздействието е направена още една обща констатация без особена аналитична стойност, че „През 2019 г. минималната работна заплата в България е с 33.4% по-ниска от минималната работна заплата в Латвия и с 35.08% по-ниска от тази в Румъния.“   Подобни сравнения имат смисъл, само при паралелно проследяване на разликите в производителността на труда, дела на социално-осигурителните и данъчни вноски за сметка на работника и равнището на цените, което не е направено. Тук следва да се отбележи, че в Доклад за ЕК за България за 2019 г., включващ задълбочен преглед относно предотвратяването и коригирането на макроикономическите дисбаланси, COM(2019)150 final e посочено, че производителността на труда се увеличава непрекъснато, но все още е значително под средното равнище за ЕС.   Повишаването на равнищата на производителността е от решаващо значение за намаляването на различията в доходите и запазването на конкурентоспособността, като се имат предвид все по-високите равнища на трудовото възнаграждение и застаряването на населението. Въпреки своята възходяща тенденция, през 2017 г. производителността на труда на отработен час достигна едва 45.3% от средния за ЕС стандарт на покупателна способност, което нарежда България на последно място в ЕС.   Посочено е, че от 2000 г. насам производителността на труда се е увеличила само с 12.8 пр. п., въпреки че е нараснала с 26 пр. п. средно за Балтийските държави. Не е създаден и Национален съвет по производителността.   5.Изложените обстоятелства подчертават отново необходимостта от елиминиране на всички пречки пред присъединяването в съответствие с обявените намерения до м. април на следващата година на Р. България към ERM II и спазване на т. нар. Маастрихтски критерии за ускорено присъединяване към еврозоната.   Това очевидно налага провеждане на по-предпазлива политика по доходите и прецизиране на подхода при изготвяне на Закона за ДБ за 2020 г., вкл. умерен ръст на бюджетните заплати и компенсацията на едно наето лице, и запазване на сегашното равнище на МРЗ в рамките на около 41-42% към СРЗ (средното съотношение в 21 ДЧ на ЕС, определящи национална МРЗ).\", подчертават от АОБР.", "date": "2019.12.12", "title": "Работодателите не подкрепят предложението за увеличаване на минималната работна заплата на 610 лв."}
{"url": "http://epicenter.bg/article/Kristalina-Georgieva-e-sred-100-te-nay-vliyatelni-zheni-na--Forbs-/201386/4/0", "text": "Кристалина Георгиева е пета в списъка с най-влиятелни жени, който сп. \"Форбс\" по традиция огласява в края на годината, съобщи БГНЕС.    Начело на класацията за девета поредна година е канцлерът на Германия Ангела Меркел, следвана от председателя на Европейската централна банка Кристин Лагард, председателя на Камарата на представителите в САЩ Нанси Пелоси и новия председател на Европейската комисия Урсула фон дер Лайен.    Меркел е отличена заради борбата ѝ срещу антиимигрантските настроения в Европа, а Пелоси е възприемана като основен вдъхновител на процедурата по импийчмънт срещу американския президент Доналд Тръмп.    На 20 място в класацията е американската телевизионна водеща Опра Уинфри, а на 40-то британската кралица Елизабет II.    Министър-председателят на Сърбия Ана Бърнабич е поставена на 88-мо място в списъка и е обявена като „първият явен гей министър-председател в традиционно консервативна Сърбия”.    Последно място заема младата екоактивистка Грета Тунберг.    Класацията включва 100-те най-влиятелни жени в областта на бизнеса, технологиите, финансите, медиите и развлечението, политиката и филантропията.Te ca пoдpeдeни нa бaзaтa нa cвoeтo cъcтoяниe, интepec oт cтpaнa нa мeдиитe ĸъм тяx, cфepa нa влияниe и въздeйcтвиe въpxy oбщecтвeнocттa.   Цялата класация можете да видите     ", "date": "2019.12.12", "title": "Кристалина Георгиева е сред 100-те най-влиятелни жени на “Форбс”"}
{"url": "http://epicenter.bg/article/BABH-shte-vzema-probi-na-vsyaka-pratka-s-ptiche-meso-i-subprodukti-ot-Polsha--prednaznacheni-za-Balgariya/201400/4/0", "text": "Българска агенция по безопасност на храните (БАБХ) ще взема проби за лабораторно изпитване на всяка пратка с птиче месо и субпродукти с произход Полша, предназначени за България. Това съобщиха от пресцентъра на БАБХ.   Предприетите действия са във връзка със зачестилите нотификации в Системата за бързо съобщаване на храни и фуражи (RASFF) за наличие на салмонела в птиче месо с произход Полша. Птичето месо и субпродуктите ще бъдат поставени под забрана до получаване на резултата. При положителни резултати за наличие на салмонела, БАБХ ще предприема действия, съгласно действащото законодателство.    От БАБХ припомнят, че миналата седмица Агенцията предприе вземане на проби на пристигащите в страната ни пратки с птиче месо от един и същи полски производител, след получени няколко нотификации за заразено със салмонела охладено птиче месо.    Към момента БАБХ проверява пратка замразено пилешко месо, замърсено със салмонела, след получен сигнал късно снощи по нотификация в RASFF, създадена от Италия, за птиче месо с произход Полша. Предприети са незабавни действия за установяване на проследяемостта на месото. Предстои да бъде извършена детайлна проверка. При откриване на налични количества от засегнатите партиди, те ще бъдат изтеглени от пазара и възбранени. В получената нотификация не се споменава полската фирма, за която до момента бяха издадени нотификации.    След извършване на проверката, резултатите от нея ще бъдат оповестени.", "date": "2019.12.12", "title": "БАБХ ще взема проби на всяка пратка с птиче месо и субпродукти от  Полша, предназначени за България"}
{"url": "http://epicenter.bg/article/Kitaysko-koreyska-i-italianska-kompanii-investirat-200-mln--dolara-v-nov-avtomobilen-zavod-u-nas-/201406/4/0", "text": "Меморандум за намерения за изграждане на завод за електрически превозни средства бе подписан в присъствието на заместник-министър председателя по икономическата и демографската политика Марияна Николова в Министерския съвет. Това съобщиха от правителствената информационна служба    Документът бе парафиран от изпълнителния директор на Българската агенция за инвестиции Стамен Янев и от ръководителите на корейско-китайската компания „Сонго моторс“ и италианската - „Хадид холдинг“. Двете фирми заявиха намерение да инвестират в България 200 млн. долара за изграждането на завод за производство на електрически превозни средства.    „Приемаме меморандума като много добра оценка за инвестиционния климат в България и за постигнатото от правителството по линия на облекчаване и развитие на бизнес средата. Страната ни е на инвестиционната карта на Източна Европа с доказани предимства и висок кредитен рейтинг“, заяви вицепремиерът Николова.    Изпълнителният директор на „Сонго моторс“ Йонгбок Шин сподели, че компанията му за първи път стъпва в България и изрази увереност, че проектът тук ще бъде финализиран.    „За нас България е стабилна държава и дава гаранция за бъдещето“, изтъкна партньорът му Винченцо Ди Гранди, президент на „Хадид холдинг“, който вече има дъщерна компания развиваща транспортна дейност у нас.    Очаква се при реализацията на заявените инвестиционни намерения да бъдат открити около 2000 работни места.  ", "date": "2019.12.12", "title": "Китайско-корейска и италианска компании инвестират 200 млн. долара в нов автомобилен завод у нас "}
{"url": "http://epicenter.bg/article/Rosen-Zhelyazkov--Balgariya-shte-nastoyava-za-prerazglezhdane-na-sporazumenieto-za-paket--Mobilnost-/201408/4/0", "text": "България ще настоява за преразглеждане на споразумението за пакет „Мобилност”, заяви транспортният министър Росен Желязков на извънреден брифинг, предаде БГНЕС.   \"Връщането на камиона е непропорционална и дискриминационна мярка, както и  връщането на водача. Това са моментите в пакет „Мобилност”, по които България ще настоява за преразглеждане. Ще търсим арбитирането на съда!\", съобщи Желязков.   \"Възнамеряваме да оспорим 3 от общо 4-те съгласувани точки: връщането на камионите на всеки 8 седмици в държавата по регистрация, връщането на водача на всеки 4 седмици и т.нар. хибриден модел за командировките. Няма да оспорим единствено забраната за ползване на 45-часовата седмична почивка на водача в кабината\", каза Желязков.   \"Става дума за едно голямо противоречие. От една страна говорим за подобряване на Европа, за зелена мобилност, а действаме наопаки и увеличаваме вредните емисии\", коментира още транспортният министър.   Европейският парламент, Комисия и Съвет гласуваха промените в пакета “Мобилност”, против които лобира България през последните 3 години. На междуинституционалните преговори, известни като триалог, европейските институции са гласували шофьорите на ТИР-ове да спят в камионите не повече от 45 часа, а през останалото време да нощуват в хотел. Шофьорът трябва да се връща в родната си страна на 4 седмици, а камионът – на 8 седмици. Според председателката на Транспортната комисия в ЕП, с промените се слага край на фирмите пощенски кутии.   ", "date": "2019.12.12", "title": "Росен Желязков: България ще настоява за преразглеждане на споразумението за пакет „Мобилност”"}
{"url": "http://epicenter.bg/article/Zadarzhaha-39-godishen-mazh-za-lihvarstvo--dal-zaemi-na-nad-100-sotsialno-slabi-litsa/201411/4/0", "text": "Окръжна прокуратура-Пловдив привлече като обвиняем 39-годишен мъж за лихварство, съобщиха от пресцентъра на Апелативна прокуратура и Агенция \"Фокус\".   Според обвинението в периода от неустановена дата до 11. 12. 2019 г., в населени места в община Карлово и община Сопот, при условията на продължавано престъпление, като физическо лице без съответното разрешение е извършвал по занятие банкови сделки, отпускане на кредити/заеми, чрез използване на привлечени парични средства, срещу получаване на лихва в нарушение на закона, като причинил значителни вреди на повече от три лица и придобил значителни неправомерни доходи – престъпление по чл. 252 ал. 2 пр. 1 и пр. 2 във вр. ал. 1 пр. 1, вр. Чл. 26 ал.1 от Наказателния кодекс.    На 11 декември 2019 г., при специализирана полицейска акция на РУ на МВР-Карлово в с. Христо Даново, общ. Карлово, обл. Пловдив, е извършено претърсване и изземване в дома и вилата на обвиняемия А.А., където са открити множество дебитни карти ведно с ПИН-кодове и решения на ТЕЛК, телефони, записи на заповед, бележки с имена на длъжници, значителна парична сума и др. Установено е, че за периода от неустановена дата до 11 декември 2019 г., обвиняемият предоставил на множество лица парични заеми срещу лихва от 20 до 40 процента месечно, с натрупване. Като залог, той вземал от пострадалите дебитни карти, когато отпуснатите суми били между 100 и 300 лева, а при предоставяне на заем на по-значителна стойност – над 700 лева, А.А. получавал като обезпечение актове за собственост на движимо и недвижимо имущество.    До момента е установено, че обвиняемият е дал заеми на множество лица – над 100, които са социално слаби. Те са от населени места в региона на общините Карлово и Сопот. Длъжниците, които към настоящия момент са извън посочените населени места или работят в чужбина, му изплащат заемите си чрез преводи по куриерски фирми.  При получаване на социалните помощи на пострадалите, А.А. теглил дължимите пари от дебитните карти, които връщал едва след пълното изплащане на главниците и лихвите по отпуснатите кредити. В хода на разследването се установява, че в един от случаите обвиняемият дал заем от 1000 лева, като сумата за връщане след една година станала над 4 000 лева, срещу което той придобил с нотариален акт собственост върху недвижим имот на пострадалия. На третата година, когато дължимата сума станала над 15 000 лева, с натрупаната лихва, А.А. продал имота. На друг пострадал дал заем от 10 000 лева срещу месечна лихва от 4 800 лева и когато дължимата сума станала 35 000 лева, придобил и отчуждил недвижим имот, собственост на пострадалия. В трети случай срещу заем от 700 лева, с месечна лихва от 300 лева, придобил лек автомобил на стойност около 4 000 лева.    Обвиняемият прикривал дейността си чрез осъществяване на покупко-продажба на моторни превозни средства и селскостопанска дейност, като в дейността си бил подпомаган от две лица – шофьор и охрана. Те са разпитани като свидетели. При извършеното претърсване и изземване в дома на А.А. е била намерена каса, където се съхранявали пари, придобити от престъпната дейност – 86 000 лева. А.А. държал сейфа в скривалище в пода в една от стаите на жилището. По делото са извършени процесуално-следствени действия – разпити на свидетели, иззети са веществени доказателства, между които и четири леки автомобила и др.    Обвиняемият А.А. е задържан за срок от 72 часа с постановление на наблюдаващия прокурор. Предстои Окръжна прокуратура-Пловдив да внесе искане в съда за вземане на мярка за неотклонение „задържане под стража“ спрямо него.", "date": "2019.12.12", "title": "Задържаха 39-годишен мъж за лихварство, дал заеми на над 100 социално слаби лица"}
{"url": "http://epicenter.bg/article/Parvi-sluchay-na-afrikanska-chuma-v-Starozagorsko/201414/4/0", "text": "Първи случай на африканска чума по диво прасе е регистриран в област Стара Загора, съобщава БТА.   Животното е намерено в района на Мъглиж, а взетите от него проби са доказали наличието на опасното заболяване, съобщи директорът на Областната дирекция по безопасност на храните д-р Дамян Миков.   Взета е и проба от отстреляни две прасета от ловната дружинка в казанлъшкото село Ясеново, но резултатът още не е готов. Очаква се да се въведе забрана за лов на диви прасета в зоната, в която е регистрирано заболяването.   Всички мерки срещу африканската чума са предприети от Областната епизотична комисия, коментира областният управител на Стара Загора Гергана Микова.  ", "date": "2019.12.12", "title": "Първи случай на африканска чума в Старозагорско"}
{"url": "http://epicenter.bg/article/Svetofar-padna-na-krastovishteto-na-bul---quot-Vitosha-quot--i--quot-Patriarh-Evtimiy-quot--v-stolitsata-/201342/3/0", "text": "Светофар падна на кръстовището на булевардите \"Витоша\" и \"Патриарх Евтимий\", съобщи БНР .    Пострадали няма. За инцидента потвърдиха от Столичната община.    Паднала е една от секциите на светофарната уредба, но причините тепърва се изясняват.    Работи се по отстраняването на пораженията, движението е нормално.", "date": "2019.12.12", "title": "Светофар падна на кръстовището на бул. \"Витоша\" и \"Патриарх Евтимий\" в столицата "}
{"url": "http://epicenter.bg/article/Okonchatelno--Stayko-Staykov-ostava-na-svoboda-/201353/3/0", "text": "Стайко Стайков остава на свобода, съобщи Нова телевизия.  Миналата седмица синът на алкохолния бос Миню Стайков беше задържан по време на проверка на два луксозни автомобила. Единият - брониран и с въоръжени мъже в него. Именно там е бил и Стайков. Отказал да покаже документите и обяснил, че е попаднал случайно в колата, след като тръгнал на автостоп към Айтос. Според информацията, Стайков дори е звъннал на телефон 112 и е казал, че се съмнява, че полицаите са истински, тъй като вече е бил отвличан.    Синът на Миню Стайков получи две обвинения - за неподчинение и за подаване на фалшив сигнал на спешния телефон. На първа инстанция съдът реши, че той, трябва да излезе на свобода без мярка за неотклонение, а само с глоба.", "date": "2019.12.12", "title": "Окончателно: Стайко Стайков остава на свобода "}
{"url": "http://epicenter.bg/article/VAS-otkaza-da-priznae-ednopolov-brak-mezhdu-balgarki--sklyuchen-vav-Velikobritaniya-/201358/3/0", "text": "Върховният административен съд потвърди решение на Административен съд София град и окончателно отказа регистрация в ГРАО на брак на двойка от женски род, сключен във Великобритания, предава Канал 3.    Дело № 4245 от 2018 г. беше образувано по жалба на физическо лице срещу решение № 180/ 08.01.2018 г. по адм. дело № 7538/ 2017 г. на Административен съд - София- град. С обжалвания съдебен акт е била отхърлена жалбата на физическото лице против отказ на кмета на Столична община, район \"Люлин\", за актуализиране на семейното й положение в личен картон.    Съгласно българския закон еднаквият пол на лицата, желаещи да сключат брак, е пречка за сключване на брак. Както Конституцията на Република България, така и Семейният кодекс установяват като задължително условие за сключване на граждански брак разнополовост на съпрузите. С исканата регистрация ще се признае, че няма пречки за сключване на брак, и същата ще представлява основание за неговото признаване, което е в противоречие с българското законодателство.    Навсякъде правната уредба разглежда семейните отношения като правоотношение между двата биологични пола - мъж и жена. Липсва нормативна уредба, която да предвижда правоотношение с други участници, както и не се предвижда неговото съдържание, промени и прекратяване, упражняване на съпружески и родителските права и т.н.    Следователно, ако условията за сключване на брак, съгласно българското законодателство не са били налице по отношение на тези български граждани към момента на сключване на брака, то този брак /макар и допустим, съгласно законите на държавата, в която е бил сключен/ няма да породи правни последици в България - чл.4, ал.1 от Семейния кодекс. Брак, който не е породил правни последици в България, няма как да бъде признат и съответно регистриран.    Върховните магистрати от тричленния състав са на мнение, че няма нарушение и на разпоредбите от Хартата на основните права на ЕС, тъй като правото на встъпване в брак е гарантирано в съответствие с националните закони, които регулират упражняването на това право. СЕО се е произнесъл, че поради невъзможността да бъде постигнато съгласие между държавите членки относно еднополовите бракове, партньорите в тези съюзи не могат да имат правата на семейни членове за целите на свободното движение на работници по смисъла на европейското право /д. 59/ 85 „Reed“/.    Това е третото дело с подобен предмет, което се разглежда във ВАС и съдът има непротиворечива практика по този въпрос. В този смисъл са Решение № 7582 от 15. 06. 2017 г. по административно дело № 7370 / 2016 г. и Решение № 6269 от 18.05.2017 г. по административно дело № 6474/ 2016 г. на ВАС.    По своя предмет и същност трите дела се различават от дело № 11558 от 2018 г., по което с решение от юли тази година ВАС потвърди правото на еднополова двойка да пребивава на територията на Република България. Решението на върховните магистрати не касае еднополовите бракове, а се отнася само и единствено до правото на граждани на ЕС да пребивават законно продължително на територията на друга страна-член на Общността, в случая Република България.  ", "date": "2019.12.12", "title": "ВАС отказа да признае еднополов брак между българки, сключен във Великобритания "}
{"url": "http://epicenter.bg/article/Zadarzhaha-osaden-izmamnik--izdirvan-ot-april-2015-/201367/3/0", "text": "След операция на служители от сектор „Издирване“, ГДНП и областните дирекции на МВР в Русе и Бургас е установен 48-годишен от с. Сандрово, област Русе с влязла в сила присъда, съобщиха от пресцентъра на МВР.    Действията на криминалистите са проведени на 10 декември. Мъжът е установен и задържан в гр. Несебър. Той е обявен за общодържавно издирване от месец април 2015 година, а за задържането му има и европейска заповед за арест.    48-годишният с влязла в сила присъда за измама с неистински документи от 6 години и половина лишаване от свобода, той е и с множество криминални регистрации за обсебване и измама в особено големи размери.   По случая е уведомена Районната прокуратура в Русе и задържаният е предаден на Главна дирекция „Изтърпяване на наказанията“. ", "date": "2019.12.12", "title": "Задържаха осъден измамник, издирван от април 2015 "}
{"url": "http://epicenter.bg/article/Osvobodiha-ot-aresta-kmeta-na-Nesebar-sreshtu-parichna-garantsiya-ot-40-000-leva/201369/3/0", "text": "Специализираният наказателен съд гледа мярката срещу обвиняемите Николай Димитров - кмет на община Несебър и общинския съветник Петър Тодоров. Спецсъдът измени ареста на Димитров с парична гаранция от 40 000 лв. и от 20 000 лв. за Тодоров, съобщава БНР.    Спецсъдът е гледал мярката като решението на държавното обвинение е двамата с повдигнато обвинение за купуване на гласове да бъдат освободени от ареста срещу парична гаранция, каза говорителят на съда Светла Георгиева.    На 19 декември в 10 часа Апелативният специализиран наказателен съд е насрочил заседанието си, ако бъде внесена жалба или протест от прокуратурата. Спецпрокуратурата е обжалвала определението на съда, съобщава Бургас.инфо. На пети декември за общинския съветник Георги Георгиев съдът отмени определението от 27 ноември с мярка за неотклонение \"задържане под стража\" с изменение в подписка. Първоначално арестуваните Константин Лефтеров и Атанас Япаджиев бяха освободени по-рано.  ", "date": "2019.12.12", "title": "Освободиха от ареста кмета на Несебър срещу парична гаранция от 40 000 лева"}
{"url": "http://epicenter.bg/article/GDBOP-zalovi-4-ma-mazhe--razprostranyavali-seksualni-izvrashteniya-s-detsa-i-novorodeni/201371/3/0", "text": "Четирима мъже са задържани при спецоперация на отдел ''Киберпрестъпност'' в ГДБОП. На компютърните им системи са открити колекции от огромно количество видео файлове и изображения, съдържащи сексуални извращения с деца.   Специализираната операция по противодействието на онлайн сексуалната експлоатация на деца е проведена през изминалата седмица. Действията по разследването са осъществени от служители на отдел ''Киберпрестъпност'' при ГДБОП. В хода на акцията са установени и задържани четирима мъже, които споделяли в мрежата материали, съдържащи брутални сцени на сексуално насилие на деца.  При претърсванията на обитаваните от тях жилища, антимафиотите открили на компютърните им системи колекции от огромно количество видео файлове и изображения, съдържащи сексуални извращения с деца – от новородени до 12 години.    Задържаните са на възраст от 28 до 56 години. Работата по документирането на престъпната им дейност продължава в рамките на образуваните досъдебни производства.", "date": "2019.12.12", "title": "ГДБОП залови 4-ма мъже, разпространявали сексуални извращения с деца и новородени"}
{"url": "http://epicenter.bg/article/Magdalinchev--Kolebaya-se-dali-mehanizmat-za-razsledvane-na-glavniya-prokuror-shte-e-rabotesht-v-tozi-vid-/201385/3/0", "text": "\"Венецианската комисия дава много препоръки към България. Даже Комисията предлага изменения на Конституцията. Това е консултативен орган и може да даде становище по законопроекти, когато е в съответствие с Конституцията. Правото да тълкува Конституцията е на Конституционния съд. Колкото до настоящия проект за разследване на главния прокурор - това е проект на кабинета и нека да видим какво ще се приеме. То може да се приеме, но дали така трябва да бъде. Колебая се дали този механизъм ще е работещ, честно казано, но трябва, ако се приемат и други механизми, които биха могли да гарантират независимост на този \"инспектор\" – може и да заработи. Пак казвам – това е проект и подлежи на корекции\". Това коментира пред журналисти представляващият Висшия съдебен съвет (ВСС) Боян Магдалинчев, след заседанието на Пленума на кадровия орган във връзка с предложените от правителството промени в Наказателно-процесуалния кодекс (НПК) и Закона за съдебната власт (ЗСВ) и създаването на \"инспектор\", който да е независим от главния прокурор и да провежда разследвания срещу него и заместниците му при евентуално извършено от тях престъпление,    Представляващият ВСС посочи още, че вече е подписал предложението за освобождаването на главния прокурор Сотир Цацаров от поста и се очаква до края на деня документът да е в кабинета на президента Румен Радев, който трябва да подпише указ. Очакванията на Магдалинчев са, че държавният глава ще подпише указа до понеделник, за да бъде обнародван той в \"Държавен вестник\", а встъпването на Гешев да може да се реализира в сряда.    На въпрос какъв ще бъде Иван Гешев като главен прокурор и Сотир Цацаров като председател на Комисията за противодействие на корупцията и за отнемане на незаконно придобитото имущество (КПКОНПИ), Магдалинчев отговори, че познава новоизбрания \"обвинител №1\" от няколкото срещи и от представянето му като кандидат за такъв пред Пленума.    \"Впечатлението ми от това, което отстрани съм видял, е, че г-н Гешев ще се справи с този пост. По отношение на г-н Цацаров – нямам никакви колебания. Познавам го много отдавна – бил е наказателен съдия и е изключително добър специалист, а Антикорупционната комисия предполага добри познания и в тази област\", коментира Магдалинчев и допълни, че не разчита като \"негативен знак\" отсъствието на Цацаров от заседанието на Пленума, по време на което бе гласувана оставката му.    На въпрос относно конкретните очаквания на представляващия ВСС от Иван Гешев, той припомни напрежението, което бе създадено около и при самия избор на нов главен прокурор и отново подчерта, че зад атаките към процедурата стоят чисто политически интереси.    \"Участвал съм няколко избора на някой от \"тримата големи\" - такова напрежение никога не е било. Аз нямам логично обяснение защо точно толкова напрежение се създаде, освен, ако някой не се разрови малко по-назад и не каже – май има и други цели – политически амбиции\", каза Магдалинчев и попита реторично: \"Кой организираше всички тези мероприятия? Дали беше плод на цялото гражданство, което излезе, или някой отзад стоеше. \"Да, България\" къде беше – присъстваше постоянно на тези митинги? Говорим за оформени политически интереси\".    Магдалинчев бе попитан и за репликата на депутата от ГЕРБ и бивш конституционен съдия Георги Марков от сряда от парламентарната трибуна, в което той обвини председателят на ВКС Лозан Панов, че политизира институцията, която ръководи, и дори нарече съда \"политическа партия\".    \"Това е изказване на народен представител. Идеята е да се уважават институциите, а не личността. Дали го харесват или не – той е председател на институцията\", допълни представляващият ВСС.  ", "date": "2019.12.12", "title": "Магдалинчев: Колебая се дали механизмът за разследване на главния прокурор ще е работещ в този вид "}
{"url": "http://epicenter.bg/article/Spipaha-heroin-za-nad-1-5-mln--leva-v-taynitsi-na-kola-na-Dunav-most-/201389/3/0", "text": "Хероин за 1,5 млн. лева заловиха митничарите на Дунав мост при Русе, съобщи Нова телевизия.   Това е втори случай на опит за контрабанда на голямо количество дрога за последния месец.    Наркотикът с тегло 35 кг е бил открит в тайници под седалките на кола с българска регистрация след проверка със скенер.   35-годишният шофьор от Търговище е задържан за 72 часа. По данни на Окръжната прокуратура в Русе той е пътувал за Австрия.", "date": "2019.12.12", "title": "Спипаха хероин за над 1,5 млн. лева в тайници на кола на Дунав мост "}
{"url": "http://epicenter.bg/article/Prokurori-vlyazoha-v-bolnitsata-v-Haskovo-po-signal-za-otcheteni--no-neizpolzvani-stentove/201393/3/0", "text": "Районна прокуратура – Хасково наблюдава досъдебно производство за това, че през 2019 г., в гр.Хасково, чрез съставяне на документи с невярно съдържание и отчитане впоследствие на извършени дейности по клинична пътека, е дадена възможност на друго юридическо лице, на МБАЛ - Хасково АД, без правно основание да бъде получено чуждо движимо имущество - суми от бюджета на НЗОК - престъпление по чл. 212 ал. 2, вр. ал.1 от Наказателния кодекс.  Това съобщиха от държавното обвинение.   Досъдебното производство е образувано на 11 декември 2019 г. след сигнал от Териториална Дирекция „Национална сигурност“ – гр. Хасково, в който са изложени данни за извършени злоупотреби при усвояване на средства от бюджета на НЗОК чрез използването на документи с невярно съдържание и деклариране на неверни обстоятелства от страна на лекари от Инвазивното отделение към МБАЛ – Хасково АД, относно проведеното лечение, използваните консумативи и медицински изделия при извършените инвазивни интервенции – поставяне на стентове на пациенти на отделението.    В хода на работа по досъдебното производство до момента при извършено претърсване и изземване в МБАЛ - Хасково АД , са били открити и иззети медицински изделия „Интракоронарен стент“, общо 23 броя, запечатани в алуминиеви опаковки, за които се предполага, че са отчетени като реално използвани и по този начин на лечебното заведение са изплатени незаработени финансови средства от бюджета на Националната здравно-осигурителна каса.    Работата по случая продължава като предстои да бъдат изискани документи, както от МБАЛ – Хасково АД, така и от РЗОК-Хасково, да бъдат проведени разпити на свидетели и при необходимост да бъдат назначени експертизи.", "date": "2019.12.12", "title": "Прокурори влязоха в болницата в Хасково по сигнал за отчетени, но неизползвани стентове"}
{"url": "http://epicenter.bg/article/Arestuvaha-sluzhitel-na-BOP---Plovdiv-za-targoviya-sas-stoki---mente/201395/3/0", "text": "Служител на Териториална дирекция \"Борба с организираната престъпност\" - Пловдив беше задържан днес за 24 часа, съобщиха от пресцентъра на Апелативна прокуратурата - Пловдив.    Арестът е извършен в сградата на службата.     Разследването се наблюдава от Района прокуратура-Асеновград, при координиране  на действията с Окръжна прокуратура-Пловдив. Процесуално-следствените действия се извършват от следователи при Окръжен следствен отдел към ОП-Пловдив.  Акцията е проведена съвместно с отдел „Вътрешна сигурност“  към МВР.    Образувано е досъдебно производство за продажба на стоки менте на известни марки по чл. 172б ал. 2 от Наказателния кодекс -  за използване на търговски марки без правно основание и без съгласието на притежателите на изключителното право.", "date": "2019.12.12", "title": "Арестуваха служител на БОП - Пловдив за търговия със стоки - менте"}
{"url": "http://epicenter.bg/article/Piyan-shofyor-ubi-mazh-pri-katastrofa-kray-Varna/201405/3/0", "text": "57-годишен мъж загина при катастрофа в района на Гробищен парк  с.Тополи, съобщиха от полицията във Варна, цитирани от Агенция \"Фокус\". Инцидентът е станал около 12:45 часа. 61-годишният водач на микробус \"Фолксваген\" е загубил контрол над автомобила си по време на движение, напуснал е пътното платно и е блъснал лек автомобил \"Ситроен\". В следствие на инцидента, 57-годишният водач на втория автомобил е пострадал сериозно, като по-късно, в болнично заведение, мъжът е починал. Изясняват се причините и обстоятелствата около инцидента. При направените на място проверки е установено, че водачът на \"Фолксваген\"-а, е управлявал МПС след употреба на алкохол над 1, 2 промила в издишания въздух.  По случая е образувано досъдебно производство.", "date": "2019.12.12", "title": "Пиян шофьор уби мъж при катастрофа край Варна"}
{"url": "http://epicenter.bg/article/Tezhka-katastrofa-s-kola-na-NSO-v-Sofiya--postradalo-e-dete-/201424/3/0", "text": "Тежка катастрофа с автомобил на НСО в София, предаде NOVA.    Автомобилът е ударил 14-годишно дете, което пресичало бул.”Драган Цанков”.    По информация на NOVA детето е откарано в Окръжна болница в тежко състояние.    Сигналът за инцидента е подаден около 20 часа.  ", "date": "2019.12.12", "title": "Тежка катастрофа с кола на НСО в София, пострадало е дете "}
{"url": "http://epicenter.bg/article/Goranov--Radev-vredi-na-stranata/201410/2/0", "text": "Президентът Румен Радев вреди на страната, заяви в предаването \"Лице в лице\" по БТВ финансовият министър Владислав Горанов. Той коментира така изпълненото с критика към управлението интервю на държавния глава в същото предаването ден по-рано.   Президентът се вживява в ролята на лидер на опозицията, подчертава финансовият министър Горанов. Влияе негативно на бизнес климата, каза по адрес на изказването на президента Радев финансовият министър.   \"Не съм съгласен с позицията на Румен Радев, че външните оценки на България не са важни. Истината е, че той е приел ролята на лидер на опозицията и понякога с това вреди. Вероятно лошо посъветван, той заяви, че външните инвестиции спадали, което не е вярно фактологически. С такова говорене, отричане на всички добри постижения на правителството ти всъщност вредиш на инвестициите\", бяха точните думи на министър Владислав Горанов.    \"Ако малкият политически опит на Радев не му дава покой, но търси сравнение с един политически лидер като, например, Първанов, който изпълни институцията със съдържание и това поражда неспокойствието му. От кабината на изтребителя до ролята на държавен глава и върховен главнокомандващ има доста голямо политическо разстояние\", продължи с нападките към Радев финансовият министър   \"Той вчера сякаш се припозна като наследник на Тройната коалиция\", каза още Горанов.   Много хора усещат високия кредитен рейтинг на страната, главно тези, които са по-образовани, подчертава той.   Поднасянето на факти манипулативно не прави чест на държавния глава, това вреди на институциите, каза още Владислав Горанов. И подчерта, че ГЕРБ е голяма партия и затова не придават голямо значение на думите на държавния глава.   Финансовият министър отговори и на въпроси, свързани с партийната субсидия.   \"Имаше няколко заседания на коалицията, на които се поставяше въпроса за субсидията, особено от малките партии. По време на дебата в пленарна зала, въпросът беше повдигнат от ОП дали бихме подкрепили едно решение. Нашата позиция се видя с гласуването. В момента, в който този член не беше приет, на следващото гласуване не получихме подкрепа от ОП за членове от закона за бюджета. Затова поискахме прекратяване на заседанието, позицията ни до последния момент остана непроменена. Сега ми е възложено от премиера да направя анализ за размера и потребностите на партийната субсидия\", каза Горанов.  \"Получихме сигнал, че Комисията по хазарта през годините е \"спестила\" на един операторите доста големи такси от хазарт. Затова Държавната финансова инспекция проверява дейността на Комисията\", продължи по друга тема финансист №1.  Заптан дали той е \"виновникът\" за оставката на социалния министър Бисер Петков, Горанов отговори: \"Имах нормална комуникация с министър Бисер Петков и доста от неговите проекти имаха моята подкрепа. Той беше изключително добър като експерт, което не винаги значи добър управленец.\"  ", "date": "2019.12.12", "title": "Владислав Горанов: Румен Радев вреди на страната! Влияе негативно на бизнес климата"}
{"url": "http://epicenter.bg/article/Shefat-na-kabineta-na-Radev-Nyama-da-komentiram-nyakoy--koyto-narichashe-Borisov--quot-karikatura-na-diktator-quot-/201412/2/0", "text": " се свърза с началника на кабинета на президента Румен Радев - д-р Калоян Методиев, по повод думите на депутата от ГЕРБ Тома Биков пред Нова тв.    Депутатът от ГЕРБ коментира вчерашното интервю на държавния глава, което беше изпълнено с критики към управляващите и попита: \"Румен Радев три години е президент – да каже какво постигна, поне един резултат. Къде е създаденият през март Стратегически съвет, къде е стратегията за бъдещето?\"        \"Няма да коментирам думите на някой, който наричаше Борисов \"карикатура на диктатор\", а сега му се изявява като първи говорител.\"  ", "date": "2019.12.12", "title": "Шефът на кабинета на Радев:Няма да коментирам някой, който наричаше Борисов \"карикатура на диктатор\""}
{"url": "http://epicenter.bg/article/Stanishev--Noviyat-byudzhet-i-zelenata-sdelka-shte-promenyat-radikalno-ES/201413/2/0", "text": "„Голямата цел на Европейския зелен пакт – климатично-неутрален ЕС до 2050 г., поставя редица амбициозни и трудни задачи пред европейските държави. Рисковете и предизвикателствата за публичните финанси, за управлението, за живота на всеки човек ще бъдат големи. Ако искаме да оставим на децата си по-чиста планета, по-устойчива икономика, по-отговорно производство и потребление, трябва да действаме спешно, но също мъдро и далновидно”.    Това заяви лидерът на ПЕС и български евродепутат Сергей Станишев след срещата на левите премиери и комисари преди започващия днес в Брюксел Европейски съвет. Двете основни теми на срещата бяха новият Европейски зелен пакт и многогодишния бюджет на ЕС за периода 2021 – 2027 г.    „ . Освен това, заради вътрешните различия в ЕС, този преход ще има различна цена в отделните страни. В България трябва да следим тези дебати особено внимателно и да намерим своето място в тази смела европейска визия, вместо да чакаме последния момент.  .   Европа и светът вървят напред. Наш морален дълг към следващите поколения е да престанем да тъпчем на едно място и да се възползваме максимално от новите възможности, новите технологии, новите политики, за да догоним останалите европейски страни в развитието. Трябва да заявим ясно, че този преход не може да стане за сметка на шоково съсипване на индустрии и загуба на работни места. Тъкмо обратното – новите политики трябва да бъдат катализатор за създаването на едно по-справедливо общество, за борба с неравенствата и регионалните различия, за създаване на нови възможности за развитие на най-бедните региони, нови работни места.    За да се постигнат тези цели, е необходимо адекватно финансиране, особено в рамките на европейския бюджет. Преговорите по многогодишната финансова рамка за 2021-2027 г. навлизат в решителна фаза – през следващите няколко месеца ще стане ясно дали ЕС ще успее да осъществи промяната, за която европейците гласуваха през май. Социалистите настояваме за повече средства за кохезионната политика – близо 380 млрд. евро. Както и финансиране за инициативите на ПЕС за младите, включително тройно увеличение за програмата “Еразъм+” до 45 млрд. евро и създаване на специален Фонд за справедлив преход към нисковъглеродна икономика. Преговорите са трудни и всеки трябва да направи компромис в името на постигането на общите цели и солидарността, защото именно този подход винаги е движил ЕС напред. Финансирането на новите приоритети може да стане чрез нови собствени ресурси на ЕС, като например данъка върху финансовите транзакции или данъчното облагане на големите цифрови гиганти, като Гугъл, Амазон, Фейсбук и Епъл. Това е единственият начин да запазим и подобрим качеството на живот на хората, вместо да им бъркаме директно в джоба с орязване на съществуващи работещи програми с голям социален ефект“.                               ", "date": "2019.12.12", "title": "Станишев: Новият бюджет и зелената сделка ще променят радикално ЕС"}
{"url": "http://epicenter.bg/article/Georgi-Gyokov--BSP--Vot-na-nedoverie-mozhe-da-ima-za-zdraveopazvaneto-/201415/2/0", "text": "\"Има много разногласия между президента и премиера, въпрос на политически виждания. изборът за главен прокурор беше много противоречив. Хората не се интересуваха от професионални качества и на Цацаров и на Гешев. Хората усещат несправедливост, когато няма резултати хората го приемат по един или друг начин\". С тези думи започна участието си в предаването \"Денят на живо с Наделина Анева\" по Канал 3 депутатът от БСП Георги Гьоков.    \"Радев няма как да бъде лидер на опозицията, тя си има добър лидер, която изразява всичко. Не се нуждаем от друг лидер. Президентът е обединител на народа и изразител на настроението на народа. Той трябва да ги казва тези неща, но управляващите не обичат да им се казват лошите неща, само хубавите\", коментира той.    \"Лидерът на БСП не изпуска партията. Наистина имаше решение да гласуваме против, но няколко човека заявиха, че не бяха съгласни. Явно групата е разделена по казуса \"Цацаров\", защото част от нея мислеше за това, че сме опозиция и няма как да подкрепим предложение на управляващите, а другите отразяваха професионалните качества на Цацаров. По друг казус не би имало такова разделение\", заяви Гьоков.    \"Стига да има повод, имаме ресурса да поискаме вот на недоверие. Трябва сериозно да се обмислят доводите за такова искане. В момента управляващите не са дали повод, който да е драстичен. Това правителство е излязло с програма и обществото го е избрало. Вот на недоверие може да има за здравеопазването, за такива случаи като с децата. Няма да бъде пречка това, че ще избираме лидер, за да поискаме вот на недоверие\", обясни Георги Гьоков.    \"Закон за социалните услуги е нужен на България. Социалните услуги бяха събрани в една глава от Закона за социално подпомагане, а те се развиха. Този закон прави общ.реформа, но трябва всички да са убедени в нея. Вече думата \"реформа\" е мръсна дума в българския език. подкрепихме закона на първо четене, защото видяхме положителни неща в него. При внимателен прочит и тълкуване обаче буди притеснение това, че се отдават социални услуги от външни фирми и това е подчертано. По аналогия, когато здравеопазването е превърнато в търговия, така ще стане и в социалните услуги. Да се предоставят на хора, които не се нуждаят от тях\", сподели той.    \"Бедността води до това детето да бъде оставяно само. Ако майката е самотна майка и изкарва хляба сама, детето е оставяно само. Нарушава се тази българска ценност – семейството. Извеждат на преден план детето, вън от семейството. Ще питам социалния министър дали я устройва да отложим влизането в сила на законопроекта, през това време БСП със собствените си ресурси ще направим подписка за спорните текстове и ще сезираме Конституционния съд\", каза още Гьоков.    \"Минималната работна заплата може да бъде 50% от средната работна заплата. 10 години не ни стигнаха да направим този механизъм. Повишаването на минималната работна заплата дава положителен ефект, но не решава неравенствата, там трябва цялостна политика\", завърши Георги Гьоков от БСП.   ", "date": "2019.12.12", "title": "Георги Гьоков, БСП: Вот на недоверие може да има за здравеопазването "}
{"url": "http://epicenter.bg/article/Radev-otgovori-na-Borisov--Kato-komandir-nikoga-ne-sam-gubil-hora-i-tehnika-/201416/2/0", "text": "\"Никога не съм губил хора и техника\", заяви днес държавният глава по повод думи на премиера Борисов от вчера, че не е харесвал Радев, докато е бил шеф на Военновъздушните сили. \"Как падаха самолети и хеликоптери следствие на неговата работа\", заяви снощи министър-председателят по адрес на президента.    \"Искам да благодаря на всички, които са служили на държавата. Като командир във Военновъздушните сили съм доказал, че с минимални средства може да се постигне голям ефект\", каза още Радев.   \"В авиацията отговорност носи командирът и в своята командирска практика нямам нито един загубен самолет, вертолет, нито един загинал летец или техник. Не само като командир на ВВС, а в цялата си командирска практика – командир на звено, командир на ескадрила, командир на авиобаза. И това е постигнато в една изключително сложна обстановка с множество рискови фактори за полетите. И не само, че не съм губил хора и техника, а заедно с моите подчинени успяхме да трансформираме подготовката във ВВС от един закостенял модел на подготовка в един прогресивен, съвременен модел, така че нашите летци днес да бъдат равностойни на нашите партньори. Мога да ви кажа, че това е постигнато не защото съм опростявал подготовката и да треперя да не би някой да загине, а напротив, винаги съм поставял много високи цели, много високи амбиции, но заедно със своите подчинени ние сме премисляли всичко, готвили сме се и сме го правили така, че да постигнем успех\", подерта Радев пред журналисти преди официалната церемония по повод 60-тата годишнина на Софийския градски съд.    Не съм командир на държавата. Командир на държавата е този, който разпределя бюджета и управлява реално всички сфери, каза още той..  \"Днес получих предложението на ВСС за освобождаване на главния прокурор, предстои описаната в Конституция процедура за назначаване на новия главен прокурор\", каза още държавният глава.  Припомняме, че днес представляващият ВСС Боян Магдалинчев заяви, че следващата сряда е възможно Иван Гешев да встъпи като главен прокурор. Магдалинчев обясни, че вече е подписал писмо до държавния глава, с което се предлага издаване на указ за предсрочно прекратяване на мандата на настоящия главен прокурор.  Сотир Цацаров беше избран вчера за шеф на КПКОНПИ, той веднага подаде оставка във ВСС, а днес тя бе гласувана.    Според Боян Магдалинчев няма смисъл нещата да се точат и влачат.  ", "date": "2019.12.12", "title": "Радев отговори на Борисов: Като командир на ВВС никога не съм губил хора и техника (ВИДЕО)"}
{"url": "http://epicenter.bg/article/Ima-li-balgarska-sleda-v-zadarzhaniya-bokluk-v-Italiya---VIDEO--/201418/2/0", "text": "Полицията в Италия арестува 815 тона боклуци, за които твърди, че са били предназначени за България. Незаконният товар бил открит във влак на гара до Милано. В балите с отпадъци имало материали от пластмаса, гума, тъкани, тетрапак и смесени боклуци.    Българските власти не потвърждават информацията, че отпадъците са били с крайна дестинация България, предава Нова тв.    От Министерството на околната среда и водите нямали информация по случая. Нямало и заявление за превоз на подобен вид отпадъци от Италия. Във връзка със случая министър Нено Димов изпратил писма до отговорните институции да поддържат строг контрол върху вноса на отпадъци.    \"Не е получавано искане за ратификация за внос на какъвто и да е отпадък. По данните, които успяха да видят и медиите, може да се счита, че този отпадък е смесен. Към този момент нямаме информация от италианските власти. Това, което мога да кажа, е, че предстои среща с Министерство на вътрешните работи, за да имаме контрол над вноса на отпадъци\", заяви министър Димов по време на брифинг.    “В Италия се води разследване за задържани в Милано вагони с отпадъци, за които в някои медии се твърди, че са предназначени за България. Има изрична забрана на прокурора, водещ разследването в Италия, за подаване на повече информация”, заяви министър Младен Маринов.    „На този етап италианските власти не могат да кажат кой е крайният получател на отпадъците. Това е информацията, получена по официалния канал за международно полицейско сътрудничество, оставаме в постоянен контакт с колегите за оказване на съдействие при необходимост”, съобщи той.    “Генералното консулство в Милано изпрати запитване до прокуратурата на Милано с водещ прокурор Франческо де Томази. Kъм момента тече обстойно разследване по случая. Tепърва ще се установява източникът и крайният получател на товара”, това заяви генералният консул на България в Милано Таня Димитрова.  ", "date": "2019.12.12", "title": "Има ли българска следа в задържания боклук в Италия? (ВИДЕО) "}
{"url": "http://epicenter.bg/article/Vse-poveche-balgari-chetat-knigi--VIDEO-/201419/2/0", "text": "Все повече българи четат книги. Броят на издадените книги през последните години не се е променил осезаемо, но тиражите са се увеличили и то близо три пъти. А на пазара се появиха и съвсем нов тип автори с непрофесионално перо, предава Нова тв.    Галин Никифоров е един от хитовите автори в момента на нашия пазар. 25 г. се занимава с писане на книги, но реално перото му изгрява едва през последните 5-6 г. с възраждането на българските автори.    \"Преди 7-8 г. съотношението между чуждестранни и българските автори в книжарниците беше 1 към 10. Докато сега е 1:4, което говори за изравняване на литературните сили\", заяви писателят.    Официалните данни от Националния статистически институт показват, че през годините броят на издадените книги нараства с умерени темпове. Тиражите обаче се увеличават и то сериозно - почти трикратно за последните няколко години.    Книгоиздателите обаче казват, че без библиотеки този пазар ще остане лимитиран. В книжарниците могат да се поддържат едва 10% от наличните заглавия.    „В световен мащаб 25-30% от книжния пазар се генерира от съществуващата библиотечна мрежа. В някои държави дори над 40%. В България библиотеките са около 1% от книжния пазар”, споделя Велизара Добрева от Асоциация „Българска книга”.    У нас обаче картината изглежда така – имаме общо 47 библиотеки по данни на НСИ, а броят на техните ползватели е под 240 хил. души. Като най-много влизат в регионалните и университетските библиотеки.    До голяма степен обаче пазара у нас и в световен мащаб се промени. А хартиената книга пое по друг път чрез новите технологии. Всъщност онлайн пространството направи книгите по-достъпни и създаде съвсем нови автори.    Така наречените блогъри, влогъри, инфлуенсъри, артисти, музикални изпълнители. Хора със силно влияние в онлайн пространството започнаха масово да издават книги. Появата на писатели с непрофесионално перо обаче разгневи до някаква степен гилдията. Освен, че определят повечето книги като нехудожествени произведения, те казват, че много от тях са пълни с неверни факти и обстоятелства, копирани от Google и Wikipedia.    Междувременно тази година стартира една инициатива за преиздаване на класически български книги. Колекционерската поредица от 101 книги се нарича „Вечните книги на България”. За младите обаче това не изглежда като любопитно четиво.    „Младите хора ходят на училище, то трябва да ги накара. Да ги гоним с пръчката!? Не става. Училището е духовното светилище, което трябва да представи на тези хора магията на нашата класика”, смята издателят Петьо Блъсков.    А тази седмица светът на книгите се събира на едно място – на Софийския международен панаир на книгата в НДК, който продължава до неделя.  ", "date": "2019.12.12", "title": "Все повече българи четат книги (ВИДЕО)"}
{"url": "http://epicenter.bg/article/Nyakolko-idei-za-spravyane-s-krizata-v-Pernik--Sred-tyah---voda-ot-peshteri-/201420/2/0", "text": "Експерти са направили различни предложения за спряване с кризата с водата в Перник, като едно от тях е и черпене на вода от пещери. Това стана ясно от думите на регионалния министър Петя Аврамова, която представи информация за проблемите във ВиК сектора пред народните представители от ресорната комисия, предава Дарикнюз.    Дали предложенията са приложими обаче не било ясно още, изпратени са по компетентност в министерството на околната среда и водите, тъй като регионалното министерство нямало такъв капацитет, уточни Аврамова.    Тя подробно представи пред депутатите няколкото предложения на експертите.    \"Първото е за тестови сондажи във вододайната зона на язовира, които да дадат количеството вода и нейното качество да бъде изследвано, и да се вземе решение дали да бъдат правени постоянни сондажи, от които да се черпи вода от тази вододайна зона при аварийни ситуации и да се подпомага дебитът, който трябва да отиде към пречиствателната станция. Предложението съдържа и водопровод по дъното на язовира, който от сондажите да отвежда водата директно към пречиствателната станция\", поясни Аврамова.    Друго предожение е свързано с бента при помпена станция \"Крапец\", която подаваше вода към високите части на Радомир и бе спряна.    \"Там има водохващане и бент, който е направен, за да се осигури резервоар с вода, която да се изпомпва към Радомир. Първото предложение е да се премахне този бент и цялото водно количество да бъде пуснато към язовир Студена\", обясни регионалният министър.    Имало и предложение за изчерпване на води от пещери, които спелеолози са намерили в района.    Друга идея е да се използва водоизточник при село Друган, който в момента не се използва. Експерти от регионалотго министерство ще проверят на място дали това е така.    По време на изслушването стана ясно, че прокурист ще управлява ВиК дружеството в Перник. Това е Камен Каменов, който бил предложен от кмета на Перник като експерт, обясни Петя Аврамова.    Тя алармира, че много аварии стават по водопреносната мрежа, тъй като тя е стара и амортизирана, а непрестанното спиране и пускане на водата водело до нови и нови повреди. Затова и от ВиК дружеството настоявали режимът да бъде с еднократно пускане за деня и да има вода само вечер, но кметът Станислав Владимиров не се съгласил.    Петя Аврамова отново представи данните, че нарушения на водоподаването има в 6 града и 116 села, а причината е продължителното засушаване. Три язовира са с под 50% воден запас - \"Асеновец\", \"Дяково\", \"Ястребино\".    Министърът добави, че приоритет на повереното й министерство ще бъде законът за ВиК, като по нейна прогноза той може да бъде приет следващата пролет.  ", "date": "2019.12.12", "title": "Няколко идеи за справяне с кризата в Перник. Сред тях - вода от пещери "}
{"url": "http://epicenter.bg/article/Rumen-Radev--Ot-varhovenstvoto-na-zakona-zavisi-balgarite-da-vyarvat-v-darzhavata-si-/201422/2/0", "text": "Най-важното за нашето бъдеще е да имаме силен, компетентен и независим български съд, защото върховенството на правото е в основата на демократичната държава. Това каза президентът Румен Радев в словото си на церемонията по тържественото отбелязване на 60-годишнината на Софийския градски съд, съобщиха от прессекретариата на президента.    „От върховенството на закона зависи да имаме свободна обществена среда, която да гарантира прогресивното развитие на всички останали сектори. От върховенството на закона зависи българите да вярват в държавата си и да работят всеотдайно за нейното бъдеще“, посочи президентът Румен Радев.    Държавният глава подчерта и че осъзнава колко е трудно в днешното динамично и противоречиво време „да бъдеш съдия и да взимаш решение в случаи, когато безкомпромисното придържане към закона и отстояването на правдата изисква лична смелост и гражданска отговорност“.    „Българите имаме остра нужда от справедливост. Имаме нужда от вашата всеотдайност, компетентност и мъдрост и най-вече – от вашата човешка съвест и гражданска смелост“, каза още президентът Румен Радев.  ", "date": "2019.12.12", "title": "Румен Радев: От върховенството на закона зависи българите да вярват в държавата си "}
{"url": "http://epicenter.bg/article/Vitseprezidentat--Vazmozhnost-za-dostoen-zhivot-dalzhim-na-horata-s-uvrezhdaniya-/201423/2/0", "text": "„Възможност за достоен и пълноценен живот – това дължим като държава и общество на хората с увреждания. Дългът ни не се изчерпва само с финансова подкрепа. Документите с добри пожелания за ефективни политики са много, но дали на практика работят за това хората с увреждания да се чувстват равноправни граждани?“ Това заяви вицепрезидентът Илияна Йотова, която бе гост на събранието по повод 30-годишнината на Съюза на инвалидите в България, съобщиха от прессекретариата на държавния глава.    „По-страшно от диагнозата е обричането на живот между четири стени, на създаването на трайно усещане, че не само си безполезен, но си и в тежест. По-страшно е убийството на вярата, че можеш да покажеш възможностите си“, изтъкна Илияна Йотова и отбеляза големия брой на младежи с увреждания, които нито работят, нито учат. „На практика те стават невидими, а животът им се превръща в съществуване“, каза вицепрезидентът и емоционално се обърна към присъстващите: Не, вие не сте невидимите хора на България.    В приветствието си Илияна Йотова акцентира върху децата с увреждания и необходимостта от индивидуален подход към тях. „Там, където природата е взела нещо, е дала много повече в друга посока и ние трябва да подпомагаме развитието на този потенциал, за да намери своята реализация в живота“, посочи вицепрезидентът.    Илияна Йотова бе категорична, че хората с увреждания са неделима част от потенциала на българската държава и общество. Вицепрезидентът посочи, че в Западна Европа около 70 процента от хората с увреждания работят, а в България са само около 30 на сто.    Илияна Йотова изтъкна липсата на подходящи условия за живот за хората с увреждания особено в големите градове на България.    „Имаме още много работа, за да борим стереотипи, за да градим доверие помежду си. Ще сме успешни, когато всички обединим усилия – институции, неправителствени организации, бизнес. В лицето на президентската институция имате най-верните съюзници“, посочи вицепрезидентът Йотова.  ", "date": "2019.12.12", "title": "Вицепрезидентът: Възможност за достоен живот дължим на хората с увреждания "}
