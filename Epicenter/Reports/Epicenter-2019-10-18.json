{"url": "http://epicenter.bg/article/Voennosluzheshti-ot-sastava-na-VMS-shte-uchastvat-v-mezhdunarodni-ucheniya-i-operatsii-na-NATO-/196256/2/0", "text": "В пункт за базиране Бургас днес, 18 октомври, се проведе ритуал по изпращане на фрегатата „Верни“ и базов миночистач „Шквал“ от състава на Флотилия бойни и спомагателни кораби за участие в международни учения и операции на НАТО. В ритуала участва командирът на Флотилия бойни и спомагателни кораби флотилен адмирал Мален Чубенков, съобщиха от пресцентъра на МО.    Екипажът на фрегата „Верни“ от състава на дивизион патрулни кораби в периода 19 октомври - 22 ноември ще участва в операцията на НАТО за морската сигурност в Средиземно море „Sea Guardian”, както и в две учения - „Dogu Akdeniz - 2019” на Военноморските сили на Република Турция и в съвместното учение от типа PASSEX с Военноморските сили на Израел. По време на плаването фрегата „Верни“ ще посети военноморската база „Аксаз“ в Турция, както и пристанищата Александрия в Египет и Хайфа в Израел.    Екипажът на базов миночистач „Шквал“ от състава на дивизион миночистачни кораби в периода 20 октомври – 8 ноември ще изпълнява задачи в състава на втората постоянна противоминна корабна група на НАТО. В противоминната група освен базов миночистач „Шквал“ са включени и кораби от военноморските сили на Италия, Турция, Гърция, Испания и Румъния. По време на плаването си базов миночистач „Шквал“ ще посети пристанищата Констанца в Румъния и Одеса в Украйна.    Целта на участието на български военнослужещи в операциите на НАТО и в международните учения е да се повиши нивото на оперативна съвместимост с военноморските сили на съюзническите страни, да се повишат способностите на личния състав като се усъвършенстват тактиките, техниките и процедурите при съвместно изпълнение на задачите и да се укрепи двустранното военноморско сътрудничество.  ", "date": "2019.10.18", "title": "Военнослужещи от състава на ВМС ще участват в международни учения и операции на НАТО "}
{"url": "http://epicenter.bg/article/Borisov--Bezsporno-ima-strah-ot-razshiryavaneto-na-ES--VIDEO--/196175/2/0", "text": "\" Това заяви в Брюксел премиерът Бойко Борисов по повод днешното заседание на Изпълкома на Българския футболен съюз, на което се очаква да бъде гласувана оставката на Борислав Михайлов.   Припомняме, че оставката на президента на БФС беше поискана от министър-председателя след срамната загуба и расисткия скандал на футболната квалификация България - Англия.    \"В който и град да отидем, ни казват - искаме стадион. Това са 15-20 милиона за всеки един от тях.   Чували сте ме неведнъж и два пъти, че ако БФС сложи 5-годишна програма за детско-юношеския футбол за Х милиона на година, сме готови да седнем и да разговаряме с тях\", каза Борисов.    \"  Футболните хора ще правят ли конгрес, няма ли да правят, ще избирате ли, няма ли да избирате, ще подават ли оставка, няма ли да подават, това си е лично тяхно право. Ние в това не се бъркаме.     Не ни вкарвайте в драмата какво ще решат футболните хора. Както всяка федерация, те имат право да го решат. А ние политиците да се отъждестявавме с победите или със загубите, и да поемаме пасивите или активите, е погрешно.  , посочи Бойко Борисов.   „Заедно сме срещу расизма“, отбеляза Борисов и подчерта прекрасните отношения, които България има с Обединеното кралство.     Решението е отложено за месец май. Приветствам споразумението за спиране на огъня в Сирия“, заяви още премиерът Бойко Борисов.   „Нищо не е приключило, просто е отложено. Отчетена беше огромната работа, която свършиха колегите в Северна Македония и Албания. . Това заяви премиерът Бойко Борисов в Брюксел, където се провежда среща на върха.    „Нашата подкрепа винаги са я имали”, допълни Борисов.      Но по никакъв начин нито Берлинският процес, нито този процес е приключил снощи“, каза още премиерът и добави: „Всяка от държавите има своята логика, никой не е казал „не“, всеки казва „добре, но нека да се подготвят максимално добре“. Няколко месеца не са вечност“.  Министър-председателят Борисов отбеляза, че е разговарял с колегата си от Република Северна Македония Зоран Заев. Той напомни, че когато България е направила своя цивилизационен избор, всички политически партии в страната ни са били категорични, че това е нашият европейски път.   , заяви Борисов. Попитан дали американските мита за част от стоките в ЕС засягат България, премиерът отговори:  \"България и САЩ имат много добри двустранни отношения, даже   Имаме изключително добро двустранно сътрудничество. Нито една от стоките, които са посочени в санкциите, не касаят България. Считам, че в следващия месец ще имаме много по-добро развитие на двустранните отношения със САЩ.\" По отношение на Многогодишната финансова рамка, която европейските лидери предстои да обсъждат,      На въпрос на медиите относно предстоящия европейски доклад по механизма за сътрудничество и проверка за България, премиерът Борисов заяви, че е оптимист.  , заяви министър-председателят.    ", "date": "2019.10.18", "title": "Борисов: Можем ли да кажем, че каквото е правителството, такива са и гимнастичките ни!  (ВИДЕО) "}
{"url": "http://epicenter.bg/article/Korneliya-Ninova--Stefan-Danailov-izleze-ot-komata-/196192/2/0", "text": "За това съобщи  лидерът на БСП Корнелия Нинова, която успяла дори да го види през стъкло в болничната му стая във ВМА        Нинова разказа пред Епицентър.бг , че Лабмо е възвърнал духа си и че иска да гледа мачове по телевизията.    и вече е контактен. Това съобщи доведеният му син Росен Цанков след посещение във Военномедицинска академия, където е настанен обичаният актьор.  Снощи    Стефан Данаилов е във Военномедицинска академия. Той бе в критично състояние, в медикаментозна кома и на апаратно дишане. Лекарите обясниха, че ще остане в това състояние, докато бъде взето решение за лечението му.    Актьорът беше приет в лечебното заведения преди седмица заради вода, събрала се в белите дробове. По думите на доведения му син е имал кръв в белия дроб.    След инцидент през август Стефан Данаилов претърпя операция на тазобедрената става, от която се възстановяваше.  ", "date": "2019.10.18", "title": "Корнелия Нинова: Стефан Данаилов излезе от кома. Контактен е! Иска да гледа мачове"}
{"url": "http://epicenter.bg/article/Korneliya-Ninova--Ne-pravitelstvoto--a-vsyaka-obshtina-tryabva-da-upravlyava-svoite-prirodni-bogatstva-/196195/2/0", "text": "  \"Много хора се питат - с какво нашата политика е по-различна от тази на опонентa ни. Има огромна разлика. Те отдават комуналните услуги на концесионери. Ние - на общински дружества. Резултатът от нашите действия е, че вие ще плащате по-ниска цена на водата, например. Те продават общински имоти, пасища и гори. Ние ги внасяме като апортна вноска в общи предприятия с бизнеса. Резултатът е развитие на местно производство, работа и приходи за общината. Те увеличават местни данъци и такси. Ние - не. Даже освобождаваме от такси детските градини. Правителството раздава природните ресурси на общините за ползване или концесии на приближени. Ние смятаме, че всяка община трябва да стопанисва и управлява минералните води, пещери и други природни богатства сама.\" Това каза председателят на НС на БСП Корнелия Нинова пред жителите на град Смолян, съобщиха от пресцентъра на партията.    Тя бе в планинския град, за да подкрепи кандидата за кмет на общината, издигнат от „БСП за България”, Стефан Сабрутев и кандидатите за общински съветници от листата на левицата.    Корнелия Нинова добави, че част от социалната община е и здравеопазването, което е в тотален колапс. Тя заяви, че държавните и общински болници трябва да бъдат лечебни заведения, а не търговски дружества . Нинова бе категорична, че за да се случат всички тези предложения, е важно да се развие местната икономика.    „В нашите програми е записано, че кметовете ни ще създадат условия на фирмите, като на първо място намалят местните данъци за тях. Правителството делегира задължения на общините, без да им дава дори един лев, за да ги изпълняват. Затова много от тях решават да увеличат местните данъци и такси. Нашите кметове обаче няма да го направят, а ще заложат на създаването на общински предприятия, които да изпълняват поръчките по-евтино, но качествено и ще спрат кражбите\", добави Нинова.    „Промяната в Смолян е във вашите ръце и аз вярвам, че тук можем да се поздравим с победа след изборите на 27-ми октомври\", заяви още Корнелия Нинова и призова жителите на Смолян да гласуват с №56.    Тя беше посрещната в Смолян и Чепеларе с родопски песни и кабагайди.  ", "date": "2019.10.18", "title": "Корнелия Нинова: Не правителството, а всяка община трябва да управлява своите природни богатства "}
{"url": "http://epicenter.bg/article/Zaharieva-pred-TASS--Balgariya-e-gotova-za-konstruktivno-satrudnichestvo-s-Rusiya-/196209/2/0", "text": "България е заинтересована от равноправен и взаимноизгоден диалог с Русия, каза външният министър на страната Екатерина Захариева, съобщава TACC, цитирана от Агенция \"Фокус\".    Българският вицепремиер е дала интервю пред руската информационна агенция преди своето посещение в Москва на 21 октомври.    \"Български външен министър не е посещавал Москва от осем години. За мен, от момента в който заех поста вицепремиер и министър на външните работи през 2017 г., това ще бъде първото ми посещение в Русия.   благодаря на (външния министър на Русия) Сергей Лавров за поканата“, заяви тя.    Българският външен министър изрази надежда, че визитата ще се проведе в атмосфера на двустранен диалог, „основан на конструктивно сътрудничество и отчитане на взаимните интереси“ на двете страни.    „Ние сме заинтересовани да водим равноправен и взаимноизогден диалог, в който да се ръководим от националните интереси и общите политики на ЕС и НАТО“, подчерта още Захариева.     Вицепремиерът коментира също напрежението между двете страни, което възникна покрай заявлението на българското външно министерство по повод историческата изложба, посветена на 75 г. от освобождението на Източна Европа от нацизма, която бе открита на 9 септември в Руския културно-информационен център в София и скандала с обвинения в шпионаж председател на Национално движение \"Русофили\" Николай Малинов.    \"Искам да подчертая, че нашата реакция по повод изложбата на посолството на Русия в София, открита на 9 септември,   Още преди 20 години върховният законодателен орган на България - Народното събрание - даде своята оценка на тези събития и техните последствия за българската държава и общество, като прие закон за обявяването на комунистическия режим в България за престъпен. Бъдете сигурни, че ние нямаше да реагираме, ако изложбата под  , обясни Захариева.    \"Що се отнася до операцията на нашите спецслужби по отношение на движението \"Русофили\", с която аз не съм запозната в детайли, тъй като тя се ръководи от прокуратурата, която в България е част от съдебната власт, независима от изпълнителната, бих могла да кажа - изхождайки от публично известната към този момент информация - че   Разследването касае конкретни лица, по отношение на които има подозрения за извършени престъпления\", обясни вицепремиерът.     Национално движение \"Русофили\" са част от темата за двустранните отношения с Русия. В дневния ред на българо-руските отношения има сериозни теми и аз очаквам, че именно те ще бъдат обсъждани по време на моята визита в Москва\", подчерта българският външен министър.      Захариева подчерта значението на открития и равноправен диалог на България с Русия с отчитане на българските национални интереси и общата политика на ЕС и НАТО.    \"Убедена съм, че именно такъв диалог ще съдейства за развитието на нашето сътрудничество в областите от взаимен интерес, търсенето на взаимноприемливи решения по текущите въпроси на двустранните отношения, обмена на мнения по актуални въпроси от международния дневен ред\", добави тя.        \"С Русия, от времето на разтространението на кирилицата и християнството, ние имаме многовековна обща история. Може би, не особено известен за широката аудитория е фактът, че българското православие е изиграло голяма роля при утвърждаването на християнството по руските земи, а   Първият митрополит на Москва и цяла Русия - свети Киприан, посрещнат тържествено в Москва през 1390 г, е българин, а неговите мощи почиват в Успенския събор в Кремъл\", припомни Захариева.     които са били под гнета на робството, и по време на Руско-турската война от 1877-1878 г., нашата обща история е пропита с кръвта на българския ,руския и други славянски и близки народи, които са помагали на България да възстанови своята държавност. Именно затова аз съм убедена, че общата история трябва да ни обединява, а не да ни разделя. Тази позиция, както и принципите на дружба и добросъседство ние отстоявама в своята политика към всички страни. Нашите две държави са много близки географски и нас ни свързват много общи интереси. В този смисъл аз смятам, че културата и историята трябва да помагат на икономиката и политиката, а не обратното\", подчерта българския външен министър.        България и Русии ще подпишат петгодишна програма за сътрудничество в областта на културата и образованието, съобщи още Захариева.     Също така ние отдаваме голямо значение на сътрудничеството в сферата на културата и образованието. Последната ни програма за сътрудничество в тази област беше за периода 2012-2014 г, надявам се скоро да можем да подпишем нова програма за сътрудничество в областта на културата, образованието и науката, разчетена за петгодишен период\", заяви Захариева.    По думите ѝ, тя планира в Москва да обмени мнения с Лавров \"по основни въпроси на регионалната и европейската сигурност\".      Вицепремерът с удовлетворение отбеляза, че през последната година и половина между двете страни бе възстановен политическият диалог на високо равнище.   в рамките на Санкт-Петербургския международен икономически форум. На официална визита в Москва беше председателят на Народното събрание Цвета Караянчева.    \"Смятам, че тези визити и срещи откриха нови възможности заразвитие на различните направления на двустранното сътрудничество\", заяви Захариева, като изрази увереност че \"налице са стабилни възможности за реализиране на перспективния потенциал за взаимноизгодно и равноправно развитие на двустранните отношения между България и Русия. Активизирането на политическия диалог трябва да намери изражение в разширяването на търговско-икономическите ни отношения\", убедена е Екатерина Захариева.  ", "date": "2019.10.18", "title": "Захариева пред ТАСС: Спорът за 9 септември и шпионският скандал не са тема на отношенията ни с Русия"}
{"url": "http://epicenter.bg/article/Dimitar-Nikolov--Mobilni-ekipi-shte-se-grizhat-za-samotnite-i-bolni-vazrastni-hora-v-Burgas-/196218/2/0", "text": "  Eкип от 33-ма здравни и социални специалисти започват посещения по домовете на възрастни и самотни хора в Бургас. Това е нова социална услуга, която освен патронажна грижа, ще включва и медицинско обслужване. Това заяви кандидатът на ГЕРБ за кмет на Бургас Димитър Николов, съобщиха от пресцентъра на партията.    „Идеята за тази нова грижа в Бургас получи подкрепа от Министерството на труда и социалната политика и Националното сдружение на общините в България, като по този начин се доразви в програма за цялата страна“, сподели Димитър Николов, който днес се срещна с потребители на социалния патронаж, за да чуе мнението им за новата програма, както и предложенията им за допълване на услугите с медицински грижи.    33-мата специалисти, които вече са наети по програмата, са медицински сестри, психолози, рехабилитатори и домашни санитари. Те ще бъдат включени в мобилни екипи, които ще посещават домовете на възрастните хора на територията на цялата община. Екипът ще извършват медицинска грижа, чрез измерване на кръвното налягане и кръвната захар, ще осъществяват връзката на пациента с общопрактикуващия му лекар, ще придружават лицата до болнично заведение, ще извършават рехабилитация, психологическо консултиране и други.    Идеята на Димитър Николов е програмата да се дофинансира, така че да обхване възможно най-много нуждаещи се от грижа възрастни хора на над 65 години, които нямат възможност да се обслужват сами. Съобразно индивидуалните нужди на всеки, ще бъде изготвен график, по който специалистите ще посещават домовете за поставяне на инжекции, смяна на превръзки, почистване, пазаруване, персонална хигиена и др.    Новата услуга ще допринесе за подобряване качеството и разширяване диапазона от предоставени услуги в домашна среда, за повишаване на здравния статус на възрастните, които не могат сами да се грижат за себе си или скоро са изписани от болнично заведение и за самотните хора, които нямат близки или живеят в отдалечените квартали на града.  ", "date": "2019.10.18", "title": "Димитър Николов: Мобилни екипи ще се грижат за самотните и болни възрастни хора в Бургас "}
{"url": "http://epicenter.bg/article/Iliyana-Yotova-obsadi-novite-zaplahi-pred-choveshkite-prava-s-predsedatelya-na-ESPCh/196221/2/0", "text": "Новите предизвикателства пред защитата на човешките права обсъдиха в Страсбург вицепрезидентът Илияна Йотова и председателят на Европейския съд по правата на човека Линос-Александър Сицилианос. Това съобщиха от прессекретариата на държавния глава.    Европейският съд по правата на човека (ЕСПЧ) е най-добре познатата и авторитетна съдебна институция в Европа. Съдът следи зачитането на правата на човека на 830 милиона европейци в 47 държави членки на Съвета на Европа, които са ратифицирали Конвенцията за правата на човека от 1950 г. През тази година Европейският съд по правата на човека отбелязва 60 години от създаването си.    „Ролята на Съда в Страсбург е динамична и продължава да нараства на фона на днешните нови предизвикателства пред Стария континент – миграция, тероризъм, радикализация и екстремизъм, популизъм и краен национализъм“, изтъкна Илияна Йотова. Според вицепрезидента Йотова това ще доведе до промяна на съдържанието на делата, които се водят и европейските институции трябва да намерят адекватни решения за реакция.    В последно време се наблюдава ръст на жалбите към ЕСПЧ именно по тези въпроси. Според вицепрезидента в тази нестабилна обстановка ролята на Европейския съд по правата на човека е още по-важна за поддържането на толерантността, стабилността и мира, като се гарантират преди всичко правата на европейските граждани.    Сред основните теми на разговора беше Конвенцията за защита правата на човека и основните свободи, която има ключова роля в укрепването на демократичната сигурност и подобряването на доброто управление в цяла Европа. Илияна Йотова заяви, че България подкрепя усилията за ускоряване на присъединяването на Европейския съюз към конвенцията. Линос-Александър Сицилианос изрази своята надежда в този процес.    Председателят на ЕСПЧ запозна българския вицепрезидент със създаването на Мрежата на европейските висши съдилища, където членува българският Конституционен съд. Мрежата се състои от 80 съдилища от 37 държави и представлява платформа за обмяна на мнения. Целта е да се познават и спецификите на националните законодателства, за да се вземат адекватни решения от Съда. Според Илияна Йотова е необходимо сближаването на отделните законодателства на европейско ниво.    На срещата бе обсъдена и изработената от Съвета на Европа първа по рода си „Европейска етична харта за използване на изкуствения интелект в съдебните системи и тяхната среда“, която цели да съхрани правата на човека в условията на бързото развитие на новите технологии.    В разговора участваха българският постоянен представител към Съвета на Европа посланик Катя Тодорова и българският съдия в Европейския съд по правата на човека Йонко Грозев.  ", "date": "2019.10.18", "title": "Илияна Йотова обсъди новите заплахи пред човешките права с председателя на ЕСПЧ"}
{"url": "http://epicenter.bg/article/Fandakova--Podgotvyame-remonta-na-bul---Al--Stamboliyski--zaedno-s-tramvaynoto-trase-/196222/2/0", "text": "  „Подготвяме проект за основен ремонт на бул. „Ал. Стамболийски“ заедно с трамвайното трасе. Работата може да започне през 2020-2021 г.“. Това каза кандидатът за кмет на София Йорданка Фандъкова на среща с гражданите в район „Красна поляна“. На срещата присъства и кандидатът за кмет на района Иван Чакъров, както и Ботьо Ботев – кандидат за общински съветник от листата на коалиция ГЕРБ-СДС, съобщиха от пресцентъра на ГЕРБ.    Фандъкова посочи, че през 2020 г. започва и цялостният ремонт на трасето на трамвай №5 от Съдебната палата до „Княжево“.    „Заедно с новия релсов път ще изградим и изцяло нов линеен парк по бул. „Македония“, каза Фандъкова. Тя припомни, че в последните години са ремонтирани над 16 км трамвайни трасета.    „Предвиждаме ново трамвайно трасе с разширението на бул. „Тодор Каблешков“ между бул. „Цар Борис III“ и бул. „Черни връх“. Планираме и проучване за продължаване на трасето по бул. „Филип Кутев“ сред разширението, по бул. „Г. М. Димитров“ до метростанция „Г.М. Димитров“ – по бул. „Св. Кл. Охридски“ към УНСС и връзка с бъдещата станция на метрото в Студентски град“, обясни Фандъкова.    Ново обособено трамвайно трасе се предвижда и от Духовната семинария до Зоопарка в съществуващия сервитут по бул. „Симеоновско шосе“. Това трасе ще свързва метростанция „Стадион „Васил Левски“ със Зоопарка и ще дава бърза транспортна връзка на кв. „Витоша“ и кв. „Дианабад“.    Фандъкова посети нова детска площадка в район „Красна поляна“. През последните години в района са изградени 23 площадки и 3 паркинга. Предвижда се изграждането на нови паркинги и облагородяване на междублокови пространства. Продължава работа по поетапно премахване на Виетнамските общежития.    Във връзка с изпълнение на мерки за подобряване на въздуха Фандъкова посочи, че район „Красна поляна“ е включен в програмата за поставяне на филтри. Пилотно са поставени 35 филтъра, а до края на ноември се предвижда да бъдат монтирани още 150.  ", "date": "2019.10.18", "title": "Фандъкова: Подготвяме ремонта на бул. „Ал. Стамболийски“ заедно с трамвайното трасе "}
{"url": "http://epicenter.bg/article/Strashen-pozhar-v-zhilishte-v-zona-B-5-v-Sofiya--evakuiraha-bloka--VIDEO--/196150/3/0", "text": "Голям пожар избухна в апартамент на последния етаж на блок 12 блок в софийската Зона Б-5 в квартал \"Сердика\", съобщи Канал 3.    Пламъците излизаха от прозорците пред погледите на десетки столичани. На място са вече 3 пожарни коли, два полицейски патрулки. 10-етажният блок е на улица \"Българска морава\", която свързва бул. \"Стамболийски\" и ул. \"Позитано\".   Гасенето е трудно, тъй като пламналият апартамент е на последния 16-ти етаж. Там живее един човек. Съсед отива да изведе мъжа от жилището, който, според първоначална информация, е небезизвестният Росен Бразилеца.    Той е транспортиран в \"Пирогов\" с наранявания по лицето, по главата, с интоксикация. Съседът, който го е извел от горящото жилище, е прегледан на място от медиците и освободен, въпреки голямото количество дим, което е погълнал. Друг мъж също е получил медицинска помощ заради вдишания пушек.    Около 8.50 ч тази сутрин е получен сигнал за възникнал пожар в жилищен блок в ж.к. \"Сердика\", съобщиха от пресцентъра на СДВР, предаде агенция \"Фокус\".   На място са изпратени екипи на пожарна, полиция и Спешна помощ. Един мъж е с изгаряния, който е откаран в болница за преглед, а други двама души са се надишали с пушечни газове, уточниха от СДВР..", "date": "2019.10.18", "title": "Страшен пожар в жилище в Зона Б-5 в София, трима пострадаха  (ВИДЕО) "}
{"url": "http://epicenter.bg/article/Rast-na-pechalbata-na-bankovata-sistema-za-parvite-shest-mesetsa-na-godinata/196146/4/0", "text": " Печалбата на банковата система за първите шест месеца на годината възлезе на 918 млн. лв., с 14.6 на сто (117 млн. лв.) повече спрямо отчетената към 30 юни 2018 г. Показателят за възвръщаемост на активите (ROA) бе 1.69 процента, а на възвръщаемостта на собствения капитал (ROE) - 12.98 процента. Това пише в тримесечното издание на БНБ \"Банките в България\", публикувано на Интернет страницата на Централната банка.   Активите на банковата система са достигнали 108.6 млрд. лв. в края на юни, като се увеличават с 0.3 на сто (332 млн. лв.) през второто тримесечие на годината. Делът в активите на петте най-големи банки в края на юни е бил 59.9%. В общите активи на банковата система към края на юни делът на дъщерните банки от ЕС е бил 72.2 на сто, а на клонове от ЕС - 2.9 на сто.   Пазарният дял на банките с местен акционерен капитал се е запазил (21.5 на сто). Делът на клоновете на банки извън ЕС (0.1 на сто) също не се променя, а този на банките извън ЕС е бил 3.2 на сто. Брутният кредитен портфейл (в който не се включват кредитите и авансите за секторите \"централни банки\" и \"кредитни институции\") в края на второто тримесечие на 2019 г. е достигнал 63.1 млрд. лв., като се е увеличил с 1.4 млрд. лв. (2.2 на сто) през тримесечието. Най-голямо увеличение в абсолютен размер са имали кредитите за домакинства (с 568 млн. лв.) и за нефинансови предприятия (с 496 млн. лв.).   Във валутната структура се е повишил делът на кредитите и авансите в левове до 56.1 на сто (при 55.5 на сто три месеца по-рано), а делът на кредитите, деноминирани в евро, се е понижил (от 38.7 на сто до 38.1 на сто). През второто тримесечие делът на кредитите и авансите в други валути се е запазил на 5.8 на сто.   През второто тримесечие на 2019 г. депозитите в банковата система са нараснали с 316 млн. лв. (0.3 на сто) и са достигнали 91.8 млрд. лв. в края на юни. През периода април - юни са намалели депозитите на сектори \"държавно управление\" (със 132 млн. лв., 4.8 на сто), \"кредитни институции\" (с 241 млн. лв., 4.3 на сто) и \"нефинансови предприятия\" (със 107 млн. лв., 0.4 на сто). Увеличили са се привлечените средства от други финансови предприятия (със 152 млн. лв., 4.3 на сто ) и от домакинствата (с 644 млн. лв., 1.2 на сто).   Ликвидната позиция на банковия сектор е стабилна, като съотношението на ликвидните активи е значително над стойността на регулаторното изискване от 100 процента, информират от БНБ.   Независимо от това кредитните институции трябва да продължат да управляват внимателно ликвидните си потоци предвид значителния дял на овърнайт депозитите в привлечените средства и произтичащото от това задълбочаване на различията в матуритетната структура на активите и пасивите, посочват от Централната банка.   В качеството на активите през периода април - юни продължава тенденцията към намаляване на размера и на дела на брутните необслужвани кредити и аванси. През периода са били извършени отписвания на вземания за сметка на провизии и са продължили продажбите на кредити. Брутните необслужвани кредити и аванси са намалели с 233 млн. лв. (3.5 на сто) до 6.5 млрд. лв. в края на юни. В края на юни делът на брутните необслужвани кредити и аванси в общите кредити и аванси възлезе на 7.2 на сто от общия им размер (7.4 на сто в края на март 2019 г.), информира БНБ.", "date": "2019.10.18", "title": "Ръст на печалбата на банковата система за първите шест месеца на годината"}
{"url": "http://epicenter.bg/article/The-American-Conservative--Vreme-e-SASht-da-se-izmaknat-ot-Ukrayna-/196189/11/33", "text": "В статия за американското изолационистко издание The American Conservative Дъглас Бандоу съветва администрацията на президента Доналд Тръмп да се „отърве“ от Украйна, докато не се е превърнала в още по-голям проблем за Запада.    Агенция „Фокус“ представя превод на материала с уточнението, че той отразява единствено позицията на автора му.    Напоследък Украйна е в центъра на вниманието, докато демократите се подготвят да свалят държавния глава на САЩ Доналд Тръмп от власт. Ролята му в нанасянето на щети на руско-американските отношения е много по-важна и доведе до нова миниатюрна Студена война, на която САЩ трябва да сложат край.  Украйна е в лоша ситуацията. През XVII век територията ѝ е разделена между Полша и Русия и в крайна сметка става част от Руската империя. Киев получи свобода за много кратко време след революцията от 1917 г., след което Украйна беше включена в състава на Съветския съюз. По-късно тя е засегната от страшен глад, след като Москва решава да премине към колективизирано земеделие. След това Украйна бива опустошена от нахлуването на Германия по време на Втората световна война, а партизанската съпротива на завръщащата се съветска власт продължава няколко години след края на конфликта.    Разпадането на СССР през 1991 г. даде на Украйна даде нов шанс за независимост. Развитието на новата страна обаче беше застрашено: БВП намаля с 60%, а размерите на корупцията станаха пословични. В резултат в Киев се наместиха корумпирани и неефективни лидери, докато САЩ, Европа и Русия се бориха за влияние над тях.    През 2014 г. Вашингтон и европейските държави подкрепиха преврата срещу избрания, макар и изключително корумпиран, проруски президент Виктор Янукович. В отговор правителството на руския президент Владимир Путин анексира Крим и подкрепи сепаратистките сили в Донбас. Вашингтон и Брюксел наложиха икономически санкции срещу Русия и оказаха военна помощ на Киев.    Конфронтацията между Запада и Русия бързо се превърна в „замразен“ конфликт. Москва върна Крим на Русия, след като през 1954 г. полуостровът е предаден на Украйна като част от вътрешната политика на СССР. В Донбас едно примирие замести друго. Нито Украйна, нито Русия спазваха условията на Минските споразумения от 2016 г., чиято цел беше да се сложи край на конфликта.    В хода на войната загинаха над 13 хиляди души, предимно украинци, а два милиона бяха принудени да напуснат домовете си. Икономиката на Източна Украйна се срина. Страната страда от болезнени икономически сътресения и политически разделения. Смята се, че по време на военните действия в Донбас са убити и няколкостотин руснаци. Западните санкции навредиха на слабата руска икономика. И въпреки че повечето жители на Кримския полуостров явно искат присъединяване към Русия, днес те отвличат, затварят и злоупотребяват с опозиционни активисти и журналисти. Украинската православна църква в Крим е затворена, а татарите са преследвани.    Най-важната геополитическа последица беше влошаването на отношенията между Русия и Запада. Агресията на Русия срещу Украйна не може да бъде оправдана, но самите САЩ и Европа направиха много за увеличаване на подозренията и враждебността. Последните разсекретени документи показват доколко западните лидери подвеждат Москва за намеренията си да разширят НАТО. Желанието на Алианса да приеме в редиците си Грузия и Украйна, което значително би увеличило уязвимостта на Русия, предизвика особено силна реакция в Москва. Разчленяването на Сърбия, без да се вземат предвид интересите на Русия, се превърна в друг дразнител, заедно със западната подкрепа за „цветните революции“, включително в Тбилиси. Свалянето на Янукович беше последната капка и предизвика тежък отговор от страна на Путин.    Очевидно Вашингтон и Брюксел не са считали политиката си за опасна за Русия. Но ако Москва беше свалила приятелски настроения към САЩ и законно избран президент на Мексико, и беше поканила няколко нови държави във Варшавския договор, а след това, заедно с коалиция от централноамерикански държави, започне да прекъсва търговските връзки на Мексико със САЩ, властите във Вашингтон едва ли биха били щастливи. Едва ли биха започнали да мислят за различни правни тънкости, подготвяйки отговор на подобно развитие на събитията.    Това може да обясни (но не и да оправдае) враждебната реакция на Русия. С последвалите си действия съюзниците превърнаха пукнатината в отношенията в истинска бездна. САЩ и Европейският съюз въведоха редица икономически санкции. Освен това Вашингтон се приближи до заплахата от военна конфронтация, предоставяйки военна помощ на Киев. Москва отговори с предизвикателства към Америка от Сирия до Венецуела.    Тя също започна да се сближава с Китай. Тези страни имат много разногласия и отношенията между тях са нестабилни. Но докато враждебността им към Вашингтон е по-силна от дискомфорта, съществуващ между тях, те ще си сътрудничат, възпрепятствайки американския стремеж към световна хегемония.    Защо САЩ нагазват в сложната ситуация в Украйна? По време на Студената война Украйна беше една от измислените „поробени нации“, а украинските американци активно подкрепяха и разпространяваха измислиците по тази линия. Когато Съветският съюз се разпадна, те се присъединиха към други организации и започнаха активно да полагат усилия за лобиране от името на своите етнически братя, настоявайки НАТО да се разшири на Изток. Политика на сигурност стана въпрос на етническа солидарност и решиха да я следват, без оглед какви са разходите и рисковете.    За по-традиционните ястреби, които винаги търсят враг, това е по-скоро въпрос не толкова за подкрепа на Украйна, колкото на борба срещу Русия. През 2012 г. един от най-влиятелните членове на Републиканската партия направи анекдотично изявление, наричайки Русия най-опасния враг на Америка. Поради тази причина партията започна решителни, но необосновани опити за включване на Украйна в НАТО. Отначало Вашингтон виждаше в трансатлантическия съюз средство за противодействие на съветската заплаха; днес той вижда в него нещо като благотворителна организация.    След разпадането на СССР САЩ започнаха да придвижват НАТО на Изток, включително към държави, които нямат стратегическо значение и които са много трудни за защита, на първо място, държави на Балканите и балтийските държави. Още по-лошо е в случаите с Грузия и Украйна, които са истински черни дупки по отношение на сигурността. Ако те бъдат приети в Алианса, това би означавало непрекъснати конфликти с Русия, което в крайна сметка може да отприщи война между страните от НАТО и Москва.    Украйна никога не е имала значение за сигурността на САЩ. Почти през цялата американската история тази територия е била контролирана или от Руската империя, или от Съветския съюз. Симпатиите на Вашингтон по време на Студената война бяха отражение на братските емоции, а не на интересите за сигурност. Днес, дори и без помощта на САЩ и Европа, Киев има огромно предимство в конвенционални сили, които те могат да използват в случай на конфликт с Москва. Но включването на Украйна в НАТО ще увеличи риска от конфронтация с ядрена сила. Русия има определени недостатъци по отношение на конвенционалните си сили, и поради тази причина, в случай на конфликт е по-вероятно да прибегне до използването на ядрени оръжия.    Независимо от това, агресивната неоконсервативна администрация на Джордж Буш потърси подкрепа за включването на Украйна и Грузия в НАТО и разгледа въпроса за военната намеса в руско-грузинската война. Европейските страни обаче, опасявайки се от конфликт с Москва, блокираха плановете за разширяване на НАТО. Въпреки че ръководството на Алианса официално все още се застъпва за членството на Украйна, то остава нереалистично.    Междувременно Вашингтон се отнася към Украйна почти като към военен съюзник, предлагайки й помощ в икономиката и сигурността. САЩ похарчиха половин милиард долара за доставки на оръжие за Киев и за обучението на военните му. Наред с други неща, Украйна получи „Джавелин“. Ето какво заяви министърът на отбраната на САЩ при администрацията на Обама Аштън Картър: „Украйна никога не би била там, където беше без подкрепата на САЩ“.    Има и други важни неща. Чувствайки подкрепа от САЩ, украинското правителство, водено от президента Петро Порошенко, не беше много запалено за дипломатическо споразумение с Русия. Поради това Украйна, в същата степен като Русия, наруши подкрепените от международната общност Мински споразумения, при това почти веднага след подписването им.    Ролята на Киев като политическа футболна топка е подчертана от факта, че Вашингтон трябва да постигне трайно уреждане на отношенията си с Русия. Европейските страни проявяват нарастваща загриженост, а Франция вече инициира подобряването на отношенията с Москва. Германия е недоволна от усилията на САЩ да възпрепятстват изграждането на газопровода „Северен поток-2“. И украинският президент Владимир Зеленски започна кампания за прекратяване на конфликта в Донбас.    Преговарящите от Русия, Украйна и Организацията за сигурност и сътрудничество в Европа (ОССЕ) наскоро се срещнаха в Минск, за да съживят постигнатото по-рано споразумение. Те се договориха за провеждане на избори в Източна Украйна, след които Киев трябва да приеме закон, предоставящ на региона по-голяма автономия, а на сепаратистите - имунитет срещу съдебно преследване. Въпреки протестите на националистите, законът може да бъде приет, тъй като партията на Зеленски има значително мнозинство във Върховната рада.    Много проблеми остават, но Западът може да помогне на този процес, ако зачете интересите на Русия за сигурност. САЩ и техните съюзници трябва официално да затворят въпроса за присъединяването на Украйна към трансатлантическия съюз и да се откажат от доставките на оръжие за страната. След като получи такива уверения, Москва трябва да прекрати конфликта в източната част на Украйна, действайки в рамките на Минските споразумения. Киев на свой ред трябва да осигури автономията на Донбас, а Русия да се оттегли от военните действия.    Санкциите срещу Москва следва да бъдат отменени. Украинците трябва да могат самостоятелно да определят икономическата си ориентация, тъй като за известно време страната ще бъде разделена на източна и западна част. Западните страни трябва да приемат властта на Москва над Крим, като същевременно отказват официално да признаят присъединяването му към Русия.    Подобен компромис ще предизвика смесена реакция. Военното лоби във Вашингтон ще се противопостави. Украинските ултранационалисти още по-силно ще закрещят, че Зеленски е предател. Източна Европа ще говори напрегнато за Русия. Но в крайна сметка такъв компромис определено е по-добър от един безкраен конфликт.  ", "date": "2019.10.18", "title": "The American Conservative: Време е САЩ да се измъкнат от Украйна "}
{"url": "http://epicenter.bg/article/Na-18-oktomvri-Pitar-Mey--avtorat-na-nashumyalata-poreditsa-za-ostrov-Luis--se-zavrashta-s-blyaskav-trilar/196164/6/0", "text": "На 18 октомври Питър Мей, авторът на нашумялата поредица за остров Луис, се завръща с бляскав трилър, чието заглавие обещава „Ще те защитя”!   Майсторски извезана история (превод: Богдан Русев, 432 стр., цена: 20 лв.) прескача между изолирания шотландски архипелаг, познат от предишните романи на автора, и европейските модни столици; между настоящето и миналото на героите, споени завинаги от неизбежността на преживяното. Животът на Нийв и Руари Макфърлейн е сбъдната мечта, откъдето и да го погледнеш. Притежават преуспяваща компания за производство на прочутите ръчно тъкани платове от Хебридските острови, затрупани са с поръчки от цял свят, роднини и приятели могат само да им завиждат. Но всичко това буквално се взривява една нощ на хиляда мили от родното им място, насред улиците на Париж. Останала сама, Нийв трябва да открие истината за своя съпруг и търсенето я отвежда все по-назад в миналото и все по-надълбоко в мрачните тайни, за които не е подозирала.   Шотландецът   постигна същински триумф - книгите му се продават в милионни тиражи във Великобритания и по света, а трилогията за остров Луис му донесе редица награди за литература в Европа и Америка. „Черната къща“ – първата част от поредицата, – която излезе най-напред във Франция, е определена от вестник „Юманите“ като „шедьовър“. Тя му спечели няколко отличия, сред които Наградата на френските читателите „Сезам“ за най-добър криминален роман за 2011 година, „Книга на годината“ 2011 на британския сайт за криминална литература и трилъри  както и американската награда „Бари“ за криминален роман на годината за 2013-а година. „Човекът от остров Луис” спечели голямата награда на читателите на френския ежедневник   и международния приз на фестивала в Коняк, Франция.     *** \r\n \r\n \r\n ПЪРВА ГЛАВА \r\n   \r\n Последните часове от съвместния им живот се повтаряха отново и отново сред гъстата мъгла на болезнените спомени. Дали хората наистина се променяха, или се променяше само личната представа за тях? И ако това беше вярно, дали човек изобщо някога ги е познавал наистина? \r\n   \r\n Промяната в една връзка започва бавно и отначало дори не се забелязва. Подобно на прехода между пролетта и лятото, или лятото и есента. А сетне изведнъж настъпва зимата и човек се пита как е възможно това мъртво време да го връхлети с такава бързина. \r\n Зимата все още не беше настъпила. Отношенията между тях все още не бяха изстинали дотам. Но във въздуха се носеше хлад, който сякаш предвещаваше приближаващия арктически студ, и докато излизаха от „Парк дез Експозисион“ заедно с множеството, Нийв потрепери, макар септемврийската вечер все още да беше мека и топла. Смяната на сезоните личеше единствено в угасващата светлина. \r\n   \r\n В градската железница имаше само правостоящи места, а влакът се тресеше и тракаше, докато прекосяваше североизточните предградия на Париж. Вилпант, Севран Бодот, Олне су Боа – спирки, където никой не се качваше и не слизаше. Беше неудобно, а от всички страни в Нийв се притискаха мъжки и женски тела. Разнасяше се миризма на чесън и лош дъх, на човешка пот по изкуствен плат, поизветрял парфюм, гел за коса. Кокалчетата на ръцете ѝ побеляха, докато стискаше хромираната дръжка, за да не падне, когато влакът намаляваше скоростта и отново ускоряваше след всяка спирка по маршрута си, и Нийв се опитваше да не диша. \r\n   \r\n Руари стоеше притиснат между един висок мъж с оранжево лице, с боядисани вежди и червило и едно момиче с татуировки, които покриваха всяко видимо място от кожата ѝ. Боядисаната в черно коса и пиърсингът на лицето изглеждаха старомодни. Готически. Ретро. Нийв забеляза как Руари с усилие провря ръка в джоба си, за да си извади айфона. Сиянието на екрана за кратко се отрази в лицето му и породи бръчка между очите му. Той намръщено го изгледа продължително, преди да хвърли поглед към Нийв, сякаш внезапно обзет от неудобство, и да натика телефона обратно в джоба си. На „Гар дю Норд“ слизаха масово, но на мястото на предишните пътници дойдоха нови от претъпкания перон. \r\n   \r\n Едва когато слязоха на „Шатле лез Ал“, Нийв успя да го попита: \r\n – Лоши новини ли? \r\n Той я погледна, докато се изкачваха до нивото на улицата, и в основата на носа му отново се появи същата бръчка. \r\n – Лоши новини ли? – повтори той. \r\n – Нали получи съобщение? \r\n – О, това ли? Не. Няма нищо. \r\n Той сви рамене с неловко безразличие. \r\n – Ще си хванем ли такси? \r\n   \r\n „Уиски Шоп Париж“ осветяваше Плас дьо ла Мадлен и хвърляше сенки сред дърветата в сгъстяващия се здрач. Вътре изглеждаше неестествено светло – от тавана висяха сферични лампи и огряваха белите стени, а бутилките с уиски сияеха в кехлибарено, подредени по стъклените рафтове. Сладкото ухание на алкохола се бе просмукало във въздуха като парфюм. Едно момиче пое палтата им в долния край на стълбището и двамата се изкачиха до салона на първия етаж. \r\n   \r\n Компанията „Харис Туид Хебридс“ беше докарала двама младежи от острова, за да осигуряват келтската атмосфера, и звуците на акордеона и цигулката им, които идваха от ъгъла, се носеха във въздуха подобно на аромата на уискито – беше усещане за роден дом. Съвсем не на място тук, в сърцето на френската столица. \r\n   \r\n Руари взе коктейла с уиски, който му поднесоха, но Нийв нямаше настроение да пие алкохол. Двамата неловко застанаха сред множеството снабдители, дизайнери и посредници, изпитвайки необяснимото чувство, че са пришълци. Все пак домакините им бяха конкуренти, макар очевидно да не се възприемаха като такива и да нямаха нищо против да бъдат на един щанд заедно с „Раниш Туид“ на модното изложение „Премиер Визион“. Всъщност всички бяха шотландци, нали така? Островитяни. Стоката им бяха както платовете, така и самите Хебридски острови, от които идваха. Така или иначе, двете компании работеха за различни пазари. Руари отново се взираше в телефона си. \r\n   \r\n – Ще се наложи да отскоча до офиса на „Ив Сен Лоран“, когато се приберем в хотела. Нийв усети как сърцето ѝ се стяга като в студена мъгла. \r\n – Защо? \r\n – Забравили сме да сложим подпис на всяка страница от договора – каза той. – От централата няма да го приемат, ако не е подписан по този начин. А утре няма да имаме време за това. Трябва да сме рано на летището. \r\n   \r\n Като че ли Нийв не го знаеше. Бездруго не вярваше на нито една негова дума. По-рано днес Руари беше обядвал със снабдителя на „Ив Сен Лоран“ – или поне така твърдеше, – докато тя бе останала на щанда, за да посреща клиентите. Поръчката от тази компания беше важна за тях. Тази година бяха успели да си осигурят само няколко други като нея на текстилното изложение в Париж. Нима наистина е възможно да е забравил да се подпише на всяка страница от договора? Тя реши да го провери. \r\n   \r\n – Искаш ли да дойда с теб? \r\n – Не. \r\n Отговорът дойде прекалено бързо от негова страна. Той се опита да се поправи. \r\n – Няма да отнеме много време. Ще се върна веднага. \r\n Вече бяха на стълбището, готови да си тръгват, след като бяха останали прилично време, поне според тях, когато човекът от отдела за връзки с обществеността ги повика обратно. \r\n – Не бързайте да си тръгвате – каза той. – Всеки момент ще теглим лотарията. \r\n   \r\n Когато се върнаха, им дадоха по едно билетче. Домакините щяха да изтеглят печелившия номер от една шапка и някой от гостите на празненството щеше да получи като награда изключителната фотографска книга на Йън Лоусън, озаглавена „Платът идва от земята“ – визуален разказ за това как цветовете и шарките на шотландското каре винаги са били вдъхновявани от пейзажа още от времето, когато жителите на острова са започнали да тъкат. Беше огромна, солидна книга, специално издание на цена около двеста евро. Домакините от „Харис Туид Хебридс“ очевидно държаха наградата да попадне в ръцете на някой от любимите им клиенти, но учтивостта диктуваше да включат в лотарията всичките си гости. \r\n   \r\n По тази причина усмивките по лицата на присъстващите изглеждаха сковани, когато от шапката изтеглиха номера на Руари. Нийв се опита да прикрие неудобството си, като предложи да се откажат от късмета си и да върнат книгата, за да бъде разиграна отново. Но никой не искаше и да чуе за това и сега двамата седяха от двете ѝ страни на задната седалка в таксито, където книгата сякаш беше приела символичната форма на бариера в общуването, израснала напоследък между тях двамата. \r\n   \r\n – Радвам се, че не си я взеха обратно – наруши мълчанието Руари. – Винаги съм искал да имам тази книга. \r\n   \r\n Беше в състояние да си купи сто като нея, разбира се, но по някаква причина така и не го беше направил. В крайна сметка книгата се озова в ръцете му само по прищявка на съдбата. Същата съдба, която щеше да го изостави след по-малко от един час. \r\n  ", "date": "2019.10.18", "title": "На 18 октомври Питър Мей, авторът на нашумялата поредица за остров Луис, се завръща с бляскав трилър"}
{"url": "http://epicenter.bg/article/Izpalnitelnata-komisiya-na-BFS-reshava-koy-da-nasledi-Borislav-Mihaylov/196145/8/0", "text": "Изпълнителната комисия на БФС решава кой да замени Борислав Михайлов начело на футболната ни централа.   Той подаде оставка след искане от страна на премиера Бойко Борисов, предшествано от огромен расистки скандал по време на мача на националите ни с Англия. Който и да застане начело на съюза ще бъде временно изпълняващ длъжността, съобщава БНТ.   Заседанието ще се проведе следобед. Първо ще бъдат обсъдени оставките на президента Борислав Михайлов и един от вицепрезидентите – Атанас Фурнаджиев. Ако Изпълкомът гласува оставката на бившия вратар, неговият пост трябва да бъде зает от някой от неговите трима заместници.   “Оставката ми е факт. Спекулациите трябва да спрат! Това е личен акт. Той не подлежи на гласуване и Изпълкомът няма какво да гласува или не гласува. Вече не съм част от БФС”, каза Михайлов пред Sportal.bg.   Тъй като Йордан Лечков е кандидат за кмет на Сливен, той няма право да оглави съюза. Другият вицепрезидент Атанас Фурнаджиев също подаде оставка и Михаил Касабов става фаворит да застане начело на организацията до насрочването на нов конгрес, за какъвто призова Фурнаджиев. Пред БНТ той заяви, че ако заеме овакантената позиция, ще свика веднага извънреден конгрес, но без да се кандидатира за президент.  Така на практика за поста на Михайлов остава само един вариант - вицепрезидентът Михаил Касабов.    На теория съществува и възможност да бъде свикан извънреден конгрес, на който да бъде избрана личност извън Изпълкома. До този вариант може да се стигне, ако на заседанието бъде прието такова решение или ако една трета от футболните клубове го поискат.    На събранието ще бъде изслушан и отчет за свършеното от националния селекционер Красимир Балъков.    Според различни източници, ако сам не подаде оставка, бившият халф на Спортинг Лисабон и Щутгарт ще бъде освободен от поста  Под ръководството на Балъков, който оглави България през пролетта, „лъвовете“ записаха едно равенство и пет поражения (голова разлика 4:18), и без съмнение оценката за неговата работа ще бъде ниска.   Сред спряганите имена за негов наследник е това на Димитър Димитров-Херо, който в момента е без работа. 60-годишният специалист вече бе на кормилото на националния отбор в периода 1998 – 1999 г.   Евентуалният нов селекционер ще дебютира начело на отбора на 14 ноември в контролна среща, а три дни по-късно ще се играе последната европейска квалификация срещу Чехия.    До подадената оставка на Борислав Михайлов се стигна, след като в понеделник отборът ни претърпя унизителна загуба от Англия с 0:6 насред София, а расистките инциденти по време на мача добиха световен отзвук.   Михайлов взе решение да се оттегли, часове след като оставката му бе поискана от Бойко Борисов. Премиерът бе категоричен, че ако Михайлов не напусне, държавата ще прекъсне всякакви контакти с БФС и ще спре всякакъв вид финансиране.   Всичко обаче е неясно, тъй като не се знае колко от 15-те членове днес ще подкрепят Михайлов и колко ще гласуват за приемане на неговата оставка.   Според Йордан Лечков, президентът е избран от конгрес и само конгрес може да го детронира или пък да му приеме оставката.", "date": "2019.10.18", "title": "Изпълнителната комисия на БФС решава кой да наследи Борислав Михайлов"}
{"url": "http://epicenter.bg/article/Domat-na-Stivan-King-stava-arhiv-i-ubezhishte-za-pisateli/196186/10/99", "text": "Домът на писателя Стивън Кинг и съпругата му Табита в американския град Бангор, щата Мейн, ще бъде превърнат в архив за творбите на автора, както и в убежище за писане.   Кметството на Бангор одобри с мнозинство заповед, чрез която сменя предназначението на сградата и вече ще е с нестопанска цел. 13233.22  квадратни метра ще бъдат собственост на фондация King Family, която ще се грижи за поддръжката.     Червеното имение с врата от ковано желязо на Уест Бродуей 47, заедно с прилежащата къща, отново собственост на семейство Кинг, ще бъдат превърнати в огромен архив за ръкописи, статии и снимки на Стивън Кинг. Ще бъдат изложени и видео и аудиозаписи, както и други материали от неговата почти 50-годишна кариера.   Ще бъде включено и убежище за писатели, на които ще бъде позволено да останат там докато работят по своите проекти. Пространството ще обхване офисите на Фондация Стивън и Табита Кинг. Те се намират понастоящем на улица Outer Hammond в Бангор.   Съветникът Лаура Супика заяви, че за един артист да може да се усамоти някъде, за да твори, е много важно. Тя добави, че ако нещо сме научили от Стивън Кинг, то е, че да се затвориш в една стая и да пишеш може да произведе шедьовър.   Дери, измисленият град в Мейн, който се появява в някои от творбите на Стивън Кинг, като \"То\", е вдъхновена от Бангор, според есе от 1983 г. на Историческото общество в Бангор.   Източник: Канал 3 \r\n   \r\n", "date": "2019.10.18", "title": "Домът на Стивън Кинг става архив и убежище за писатели"}
{"url": "http://epicenter.bg/article/Drama-vav-vazduha-s-prints-Uilyam-i-Keyt-Midaltan-nad-Pakistan/196197/10/99", "text": "Херцогът и херцогинята на Кеймбридж се върнаха обратно в Исламабад в петък, след като неочаквано им се наложи да прекарат нощта в Лахор, след като гръмотевични бури принудиха техния пилот да прекрати два опита за кацане в столицата, съобщиха репортери, пътуващи с тях, цитира Канал 3.   Принц Уилям и съпругата му Кейт са пренощували в хотел в Лахор, преди най-накрая да отлетят обратно в Исламабад в петък сутринта. Все още няма изявление от двореца Кенсингтън относно случката във въздуха в четвъртък, по време на която на пилота от Кралските военновъздушни сили му се наложило да кръжи около един час по време на една от жестоките гръмотевични бури, които периодично засягат Исламабад през октомври, преди окончателно да се откаже от опита за кацане и да се върне в Лахор.   Това се случи след пълен с ангажименти ден на кралските особи в Лахор, по време на който играха крикет, посетиха детско сиропиталище и ракова болница, както и се разходиха из емблематичната джамия Бадшахи, една от най-големите джамии в света.   Петък ще бъде последният ден от визитата на принц Уилям и съпругата му в Пакистан. Те ще отпътуват следобед от Исламабад.   Планирано пътуване до прочутия проход Кибер – едно от двете основни места за преминаване в Афганистан - беше отменено след драмата по време на полета.   Това беше първата визита в Пакистан на херцога и херцогинята на Кеймбридж.", "date": "2019.10.18", "title": "Драма във въздуха с принц Уилям и Кейт Мидълтън над Пакистан"}
{"url": "http://epicenter.bg/article/Eva-Longoriya-i-Melani-Grifit-se-sreshtnaha-s-prints-Eduard/196243/10/100", "text": "Вчера в Лондон се състоя едно от най-големите благотворителни събития - Global Gala Gift, чиито събрани средства отиват към фондацията \"Global Gift Foundation\", която има за цел да подпомогне живота на жени, деца и семейства по целия свят. По традиция, всяка година на мероприятието присъстват звезди от световна величина, които не само добавят блясък и разкош към вечерта, но и допринасят за добрата кауза. \r\n \r\n Този път популярните лица, които украсиха плакатите по улиците на британската столица и взеха участие в инициативата, бяха Ева Лонгория и Мелани Грифит. Тяхното присъствие допринесе за успеха, с който беше белязан приема, разпродавайки всички места, дни преди определената дата. Холивудските актриси пристигнаха в Англия още на 16 октомври и само след няколко часа отдих се насочиха към началното училище \"Vale Primary School\", за което благотворителната гала също набираше средства, за да осигури специалист по образователни методи за учениците със специални нужди. На организираната среща двете дами се запознаха с децата, които бяха изпълнени с щастие, заради появата им. Кадър, публикуван във Фейсбук страницата на организацията, показва как малко момиченце, развълнувано от силните емоции, е прегърнало звездата от \"Отчаяни съпруги\".   След трогателната визита в учебното заведение, Лонгория и Грифит бяха приети в Бъкингамския дворец, където се запознаха с херцога на Кент - принц Едуард, както и с един от най-големите предприемачи в света на модата - Харолд Тилман, който през 2012 г. получи отличие за цялостен принос на Британските модни награди. За срещата си с аристократа, Мелани беше заложила на бяла рокля с дълги ръкави и флорален черен принт, като Ева също се бе спряла на подобен тоалет, но в черен цвят и с бели шарки.   Брюнетката се превърна в център на вниманието на червения килим на \"Global Gala\", събирайки всички погледи към себе си с черния блестящ костюм, който бе облякла. Под сакото с двуредово закопчаване, Ева беше облякла топ с V-образно деколте, без сутиен. От своя страна, бившата съпруга на Антонио Бандерас се появи с черна рокля с бели мотиви до глезените, която беше прибрала в талията с тесен колан и беше завършила визията си с черни обувки на висок ток.", "date": "2019.10.18", "title": "Ева Лонгория и Мелани Грифит се срещнаха с принц Едуард"}
{"url": "http://epicenter.bg/article/Rumen-Hristov--SDS--Pametnika-na-Savetskata-armiya-da-otide-v-muzeya-na-sotsialisticheskoto-izkustvo-/196171/2/0", "text": "\"Откакто Йорданка Фандъкова е кмет, София е много по-красива. Тя донесе по-благ образ на столицата и тя се \"усмихна\". Това заяви пред „Свободна зона“ по ТВ Европа лидерът на СДС Румен Христов. Той попита как Манолова мисли да управлява столицата с десни общински съветници, ако спечели изборите в София, за което се съмнява.  коментира лидерът на СДС.   \"Призивите на градската десница няма да изиграят своята роля. Те няма да призоват да се гласува пряко за Мая Манолова, но се обръщат да се подава бюлетина срещу статуквото, което пак означава, че играят за социалистите. Според мен обаче една част няма да гласуват въобще\", каза още Христов.   \"Трябва да се търси диалог в дясното пространство и да се опитаме да го надградим. Не трябва да горим мостове и да търсим конфронтация. Едно дясно мнозинство в парламента винаги ще има нужда от мнозинство. Неслучайно беше направено ОДС\", припомни лидерът на СДС.  \"Категорично поставяме въпроса за паметника за Съветската армия. Ще искаме от СДС преместването му в музея на социалистическото изкуство. Когато партията ни беше на власт, нямахме време да махнем паметника на окупаторите, защото се занимавахме с други проблеми като зърнената криза. С ДСБ по тази тема сме на едно мнение и се надяваме паметникът да бъде демонтиран\", допълни председателят на СДС.    \"Не трябва да допускаме БСП да управлява. Социалистите няколко пъти провалиха държавата. При Жан Виденов пенсиите бяха стигнали до няколко долара. ГЕРБ е дясно-центристка партия и някак не отива толкова да сложат на масата премахването на съветския паметник от центъра на София. Не трябва да допускаме столицата да бъде управлявана от кмет на бившата комунистическа партия. На СДС и ДСБ беше показан червен картон, защото направихме всичко възможно да има реформи, за да сме в ЕС\", каза още Румен Христов.", "date": "2019.10.18", "title": "Румен Христов, СДС: Паметникът на Съветската армия да отиде в музея на социалистическото изкуство!"}
{"url": "http://epicenter.bg/article/Kiril-Dobrev-podkrepi-kandidatite-za-kmet-na-obshtina-Parvomay-i-Asenovgrad/196173/2/0", "text": "\"Много се радвам, че Брягово е едно от живите села в България, защото аз обикалям из цялата страна и мога да ви кажа, че картината в повечето далеч не е такава. Няма нищо по-хубаво от едно пълно с живот, красиво и тихо българско село\". Това каза пред жителите на с. Брягово заместник-председателят на НС на БСП Кирил Добрев.   Той беше в Брягово заедно с народния представител Георги Търновалийски, за да подкрепят кандидатурата на Николай Митков за кмет на община Първомай.   \"Познавам Николай отдавна и съм убеден, че няма да има по-добър кмет на община Първомай от него\", каза пред присъстващите зам.-председателят на БСП и допълни, че кандидатът на левицата за кмет на Първомай е един от малкото хора, които със своята активност и пробивност е успял да направи хубави неща за общината.   \"В момента, в общини, управлявани от ГЕРБ, хората са наплашени, че ще загубят работата си или, че техни близки ще бъдат уволнени. Това можем да го променим, само ако преборим страха\" - подчерта Кирил Добрев.   Той припомни, че за последните 10 години управление България е изправена пред демографска криза, а младите хора не искат да живеят тук и емигрират. \"Младите хора не искат да живеят в България, защото чувството за справедливост е нарушено, а младият човек има изключително изразено чувство на достойнство и иска да живее нормално\" - коментира Добрев.    По-късно през деня зам.-председателят на БСП, заедно с народния представител Манол Генов и Емил Караиванов - настоящ кмет на община Асеновград, борещ се за пореден мандат, участваха и в работна среща с асеновградския бизнес.", "date": "2019.10.18", "title": "Кирил Добрев подкрепи кандидатите за кмет на община Първомай и Асеновград"}
{"url": "http://epicenter.bg/article/Nikolay-Radev--Vreme-e-obshtinata-da-poeme-iztsyalo-deynostta-za-chistota-v-Plovdiv/196178/2/0", "text": "  \"Общината има три задачи – да изгражда и да поддържа, да осигурява ред и сигурност и да санкционира нарушителите“, посочи кандидатът за кмет на Пловдив от „БСП за България“ Николай Радев.   Той разговаря с живеещите на ул. Копривките в квартал Христо Смирненски, район. Западен. Това съобщиха от пресцентъра на БСП - Пловдив.  Те споделиха: „Всичко е занемарено, направеното не се поддържа, няма никакъв контрол”.   Хората бяха особено критични към чистотата в квартала, както и към сметосъбирането и сметоизвозването. По думите им през уикендите казаните и контейнерите „преливат“, а през лятото зловонията от тях са нетърпими.   \"Общината плаща над 34 милиона за поддържане чистотата в града, но навсякъде има оплаквания от гражданите. Време е общината да поеме изцяло дейността и отговорността за чистота, зелените площи и за замърсяването на въздуха“, каза Радев и заяви, че като кмет ще бъде безкомпромисен в това отношение. Презастрояването като проблем също е във фокуса на неговото внимание, стана ясно от думите му, а решението вижда в спазването и прилагането на закона.   Кандидатът с № 56 гарантира, че опазването на междублоковите пространства и съхраняването им като малки зелени дробове на Пловдив е сред основните му управленски задачи. „Междублоковите пространства имат сонди, които не се използват, растенията в зелените площи загиват.   Единственият начин това да се промени е вотът с номер 56\" – категоричен бе директорът на Английската гимназия.   \"В ключови за района места няма осигурен достъп за възрастните жители и хората в неравностойно положение. Спазването на това законово установено право на гражданите е приоритет за нас\"- допълни кандидатът за районен кмет Десислава Йорданова.", "date": "2019.10.18", "title": "Николай Радев: Време е общината да поеме изцяло дейността за чистота в Пловдив"}
{"url": "http://epicenter.bg/article/Deklaratsiya-na-Predizborniya-shtab-na-GERB-v-obshtina-Kresna/196180/2/0", "text": "    Предизборният щаб на ГЕРБ в община Кресна, изразява своето възмущение от изказванията на Георги Свиленски, член на Националния предизборен щаб на БСП, по повод случващото се в Общината. Според Свиленски работата на полицията за установяване на „изборен туризъм“ в Кресна е някак политически мотивирана и един вид акция за сплашване на хората. На г-н Свиленски припомняме, че действията на органите на реда са в резултат на десетки сигнали от жители на Кресна, че на техните адреси са регистрирани преди 6 месеца хора, които те не познават, практика, с която се прави опит за опорочаване на изборните резултати в полза на един от кандидатите за кметове на нашата община.    Такава политическа позиция, декларирана от един от членовете на Националния предизборен щаб на БСП може да има пагубни последици за стабилността и сигурността в района, както и за доверието на жителите на Кресна в държавните органи.    Категорично се разграничаваме от всякакъв негативен подтекст, който може да бъде доловен от тези изказвания, и заявяваме от името не само на Предизборния щаб, но и на всички членове и симпатизанти на ГЕРБ, своята благодарност от действията на органите на реда.    Полицията и жандармерията са държавни органи, а не политически. Те имат задължението да опазват реда и безопасността на всеки българин. Всеки опит да се настроят хората срещу държавните институции за сигурност и защита би бил крайно недостоен и Предизборният щаб на ГЕРБ в община Кресна горещо призовава всичките си политически опоненти по никакъв повод да не се опитват да политизират действията на полиция и жандармерия.    Остава въпросът: Кой има причина да се тревожи от присъствието на органите на реда? Жители на Кресна споделят с нас, че с по-явното присъствие на полиция по улиците се чувстват по-спокойни, особено нощем. Липсата на нощно полицейско присъствие в Кресна, което да осигури защитата и сигурността на съгражданите ни е проблем, който настоящият кмет за четири години не успя да реши.    Предизборният щаб на ГЕРБ в Общината призовава съгражданите си да не се поддават на опити за манипулация на общественото мнение и нагласи.   ", "date": "2019.10.18", "title": "ГЕРБ-Кресна: Георги Свиленски манипулира гражданите, полицията си върши работата!"}
{"url": "http://epicenter.bg/article/Rangel-Markov--Shte-izgrazhdim-tsentar-za-lichnostno-razvitie-na-detsa-i-gradski-stadion-v-Bankya/196182/2/0", "text": "  Кандидатът за кмет на район „Банкя“ от ГЕРБ /СДС/ Рангел Марков и кандидатът за общински съветник Анна Стойкова проведоха среща-дискусия с младите хора от Банкя, съобщиха от пресцентъра на ГЕРБ.    На срещата присъстваха народният представител Евгени Будинов и председателят на МГЕРБ и заместник-министър на външните работи Георг Георгиев.    Рангел Марков приветства присъстващите и сподели с тях подробности за своето включване в кметската надпревара през 2007г. като част от екипа на ГЕРБ, когато е бил на 29 години. Той припомни предизвикателството пред него тогава- да поеме град с много и забравени традиции в балнеологията със занемарен парк и градска среда.    Рангел Марков подчерта, че за 10 години Банкя се е преобразила и сега има основа за надграждане. Той представи основните приоритети за района, свързани с качеството на живот в кварталите, изграждане на стадион и център за личностно развитие.    Анна Стойкова призова младите хора да гласуват на 27 октомври. Тя представи пред тях дейността на Столичния общински съвет и им разясни защо е важно да се гласува, не само за кмет на София и кмет на район, а и за листата за общински съветници.    „Мнозинството на групата на ГЕРБ в СОС е важна, за да могат да бъдат реализирани заложените приоритети в програмата на Йорданка Фандъкова и на районните кметове“, каза Анна Стойкова. Тя акцентира върху мерките свързани с чиста и зелена София, подредена, свързана и просперираща. Стойкова добави, че е важно младите хора да имат отношение към природата и околната среда, да бъдат активни и да спортуват. Тя сподели пред присъстващите подробности за инициативата „София 2018- Европейска столица на спорта“ и за положените усилията от страна на Столична община за развитие на спортната инфраструктура и за подкрепа към спортните клубове.    Георг Георгиев и Евгени Будинов се обърнаха към младите с лични истории и послания за възможностите за развитие, които предлага нашето съвремие и как мечтите се превръщат в реалност.    „Програмата Еразъм+ дава много възможности на студенти от всяка възраст да получат образователната си квалификация в много страни от Европейския съюз“, каза Георгиев. Евгени Будинов добави, че че младите хора трябва да са информирани, образовани, да изказват мнение и позиция по важни въпроси и да са полезни за себе си и обществото.    Те заявиха своята подкрепа за Рангел Марков и Анна Стойкова и за екипната работа, която води до видимите резултати в столицата.    Срещата продължи като дискусия по теми, важни за район „Банкя“.  ", "date": "2019.10.18", "title": "Рангел Марков: Ще изграждим център за личностно развитие на деца и градски стадион в Банкя"}
{"url": "http://epicenter.bg/article/Borisov-posavetval-Zaev-da-ne-podava-ostavka-zaradi-otlaganeto-na-pregovorite-s-ES/196187/2/0", "text": "Премиерът Бойко Борисов е посъветвал македонския си колега Зоран Заев да не подава оставка заради отлагането на поканата за започване на преговори за присъединяване към Европейския съюз. Това стана ясно от изявление на самия Борисов пред медии в Брюксел.    „Нищо не е приключило, просто е отложено. Отчетена беше огромната работа, която свършиха колегите в Северна Македония и Албания. Да, безспорно има страх от разширяването. Но огромната част от държавите са „за” тези две държави да получат своята перспектива”, каза премиерът. „Нашата подкрепа винаги са я имали”, допълни Борисов.    По отношение на Многогодишната финансова рамка, която европейските лидери предстои да обсъждат, министър-председателят Борисов бърна внимание, че е важно да не пострадат кохезията и земеделието и да се наблегне повече на иновациите и киберсигурността.    На въпрос на медиите относно предстоящия европейски доклад по механизма за сътрудничество и проверка за България, премиерът Борисов заяви, че е оптимист. „Изпълнили сме всички препоръки. Няма нито една дума, по която Брюксел да е искал наше решение и ние да не сме го изпълнили“, заяви министър-председателят.", "date": "2019.10.18", "title": "Борисов посъветвал Заев да не подава оставка заради отлагането на преговорите с ЕС"}
{"url": "http://epicenter.bg/article/Natsionalnata-biblioteka-i-UniBIT-predstavyat-Balgariya-na-svetoven-forum-po-avtorsko-pravo-/196190/2/0", "text": "Ролята на изключенията и ограниченията на авторските права през XXI век и нуждата да се увеличи техният обхват в полза на библиотеките, музеите, образователните и изследователските институции – това са темите, по които Световната организация за интелектуална собственост и представители на повече от 70 държави обсъждат от 18 до 19 октомври 2019 г. в Женева. Посланици на България на този висок форум бяха единствено Университетът по библиотекознание и информационни технологии и Националната библиотека „Св. св. Кирил и Методий“, въпреки отправената покана до много заинтересовани институции в страната. Международната конференция за ограниченията и изключенията на авторските права за библиотеки, архиви, музеи и образователни и изследователски институции преминава като работна среща в изпълнение на Плана за действие, одобрен на 36-ата сесия на Постоянния комитет за авторско право и сродните му права, проведена през юни 2018 г.   Целта е да се установят фактите и да се събере необходимата информация относно ограниченията на авторските права през новото хилядолетие, да се очертаят съответните действия във връзка с необходимостта от създаване на нови разпоредби в националните законодателства, които уреждат проблемите на достъп до дигитална информация във всички части на света. Както и да се обсъдят възможностите за справяне в глобален мащаб с проблемите, изтъкнати по време на трите предишни регионални семинара за ограничения и изключения на авторското право, проведени в Сингапур, Найроби и Санто Доминго.   Г-жа Юлия Карадачка, началник на отдел в Националната библиотека, сподели, че поставените на конференцията проблеми и последвалите обсъждания дават отговори на много важни въпроси пред които е изправена българската културна общественост. „Така ще се популяризират акумулираното знание, културното наследство и колективната памет на нациите и народите“, коментира проф. д.ик.н. Стоян Денчев, председател на Общото събрание на УниБИТ и ръководител на делегацията от университета в Женева.   „Бъдещето и напредъкът на знанието са жизнено необходими за провеждане на обучение, научни изследвания и са в полза на обществото“, допълва доц. д-р Тереза Тренчева, зам.-ректор на УниБИТ.   И тримата български представители са убедени, че адекватното използване на дигиталната информация и актуализацията на законите за авторското право са ангажимент на всички, които работят в сферата на библиотечното, музейното, образователното дело, в името на човечеството. Защото то е изправено пред дигитално затъмнение в областта на историческата памет, хода на научните изследвания, развитието на знанието и културата, ако не се предприемат мерки за утвърждаване на изключенията и ограниченията на авторското право, които да регулират някои дейности в световен мащаб.   В кулоарите на Световната организация по интелектуална собственост се състоя интересна професионална дискусия между г-н Густаво Шолц – директор на офиса по авторско право на Световната организация, представител на Аржентина, д-р Кенет Круз, библиотекар и юрист по авторско право от САЩ и проф. Владо Бучковски, един от изтъкнатите европейски специалисти по авторско право – представител на Северна Македония, към която се присъединиха много от участниците в конференцията.   „Необходим е глобален подход към изключенията и ограниченията като едно от най-важните предизвикателства в дневния ред на международното авторско право. Ние предприемаме необходимите мерки за това работейки по два активни плана за действие по отношение на изключенията и ограниченията на авторското право, на първо място за библиотеки, архиви и музеи и на второ място за образователни институции и хора в неравностойно положение. Това са наболели и все още нерешени въпроси в съвременното ни общество“, обобщи д-р Франсис Гъри, президент на Световната организация по интелектуана собстевност, в словото си при откриването на конференцията днес.", "date": "2019.10.18", "title": "Националната библиотека и УниБИТ представят България на световен форум по авторско право "}
{"url": "http://epicenter.bg/article/Prezidentat-Radev-prie-pochetniya-karaul-za-praznika-na-voennite-parashutisti-v-stolitsata/196194/2/0", "text": "Президентът Румен Радев прие почетния караул по повод тържеството по случай Празника на военните парашутисти пред Паметника на парашутиста в София, предаде Агенция \"Фокус\". С това започна тържественото отбелязване на празника.   \"Здравейте, парашутисти. Поздравявам Ви по случай 18 октомври - ден на военния парашутист\", приветства военнослужещите Румен Радев. Те му отговориха с мощно \"Ура\".   На тържеството присъстваха още министри, народни представители, вицеадмирал Емил Ефтимов, зам.-началник на отбраната, командирът на 68-а бригада „Специални сили“ бригаден генерал Явор Матеев, генерали, военни аташета, сержанти, войници, войни от запаса и гости на столицата.   Държавният глава и върховен главнокомандващ Въоръжените сили Румен Радев поднесе венец пред Паметника на парашутиста в София.   ", "date": "2019.10.18", "title": "Президентът Радев прие почетния караул за празника на военните парашутисти в столицата"}
{"url": "http://epicenter.bg/article/Sporten-praznik-za-detsa-v--quot-Lyulin-quot----podarak-ot-kandidata-za-kmet-ot-BSP-Maya-Aleksandrova/196198/2/0", "text": "На 20-и октомври, в неделя от 11,00 часа на голямата поляна до популярния ресторант \"Бъфало\" на бул. \"Панчо Владигеров\" 20, в микро-район \"Люлин-7\", ще се проведе голям спортен празник, в който участие ще вземат именити инструктори по фитнес, лека атлетика, kangoo jumps и kangoo jumps зумба. Топ-спортистите от най-известните фитнес центрове в квартала ще проведат серия от демонстрации, като по този начин ще привлекат младите хора от квартала към по-здравословен начин на живот.    За най-малките са предвидени занимания по рисуване, моделиране с пластелин и други забавни игри. Празникът ще бъде съпроводен от много музика и атрактивни състезания. За най-активните са предвидени множество награди, най-голямата от които е градски велосипед.    Спортният празник е специален подарък за люлинчани от кандидата за кмет от БСП Мая Александрова.    \"Спортът е изключително важен за поддържането на добрия дух и здраво тяло, затова нека всички заедно се потопим в атмосферата на леката атлетика, фитнеса и Kangoo Jumps. Нашите треньори ще покажат лесни упражнения, с които всички да сме във форма. Ще има много състезания, забавления и награди. Елате с цялото си семейство и станете част от Спорния ден на Люлин! Очаквам ви в неделя, на 20-и октомври, от 11,00 часа на голямата поляна до ресторант \"Бъфало\", каза Мая Александрова.", "date": "2019.10.18", "title": "Спортен празник за деца в \"Люлин\" - подарък от кандидата за кмет от БСП Мая Александрова"}
{"url": "http://epicenter.bg/article/Stefan-Sabrutev--BSP--Za-men-kmetskoto-myasto-ne-e-samotsel--a-vazmozhnost-za-podkrepa-na-horata/196199/2/0", "text": "„Днес сме заедно в името на една кауза –  Смолян. Това е нашето място, в което пазим традициите, гордеем се с природните забележителности и история, с интелекта, таланта и борбеността на родопчани“. Това заяви кандидатът на БСП за кмет на Смолян Стефан Сабрутев по време на среща на граждани, на която присъства и лидерът на левицата Корнелия Нинова.    Той със съжаление отбеляза, че през последните години родното му място е печално известно с бедност, със скандали, с разбити улици – град, в който не се вижда перспектива, от който си тръгват и тези, които истински го обичат.   Сабрутев подчерта, че сегашните управляващи не си служат с принципи и мисъл за общината и абсолютно липсва грижа и уважение към гражданите „Тяхното управление заменя компетентността с партийна дисциплина, публичността – с всяване на страх, а дългосрочната визия – с бърза печалба. Всичко това трябва да получи своя отговор на 27-ми октомври - с по-добри хора, с по-добри решения за по-добър живот“, категоричен бе той.   Сабрутев заяви, че за него кметското място не е самоцел, а възможност за подкрепа на хората и задоволяване на техните потребности: на предприемчивите за прозрачна и бърза администрация; на семействата - за сигурна и чиста околна среда; на възрастните - за допълнителна грижа; на младите - за реализация в близост до дома и приятелите.   \"Искам Смолян да е наш общ дом, който да подобряваме заедно с вас; в който природните и исторически забележителности са съхранени и по този начин носят не само гордост, но и просперитет на всички хора тук“, заяви той   Сабрутев посочи като най-голям проблем на община Смолян - демографската криза, която според последни изследвания ще доведе областта от 120 000 жители сега до 20 000 през 2050 г. \"Ето за това нашият призив е „Промени бъдещето“. Всички мерки в нашата програма са създадени, за да обърнем този негативен процес и да създадем нормална среда за живот и отглеждане на деца“, призова той.   „Обикаляйки селата, кварталите, аз виждам колко отчаяни и обезверени са хората. Няма никаква грижа за малките населени места, положението е наистина отчайващо“, сподели Сабрутев. Той допълни, че ежедневно получава сигнали за нередности, свързани с действията на сегашните управляващи. Като такива той посочи, че „На улица „Добружда“ се асфалтира директно върху пясъка и тревата – без проект, по улиците няма тротоари, а догодина ни очаква воден цикъл, тоест, всичко направено в момента, отива на вятъра.   \"Днес ни съобщиха и за улица „Професор Асен Василев“, воден цикъл ще мине и оттам догодина и ще разруши бордюрите, които се поставят сега предизборно. Осем години липсваше адекватно управление, сега, в последния момент изпълняваме обещания, които ще струват скъпо на всички нас и в настоящето“, заключи Стефан Сабрутев.", "date": "2019.10.18", "title": "Стефан Сабрутев, БСП: За мен кметското място не е самоцел, а възможност за подкрепа на хората"}
{"url": "http://epicenter.bg/article/Karakachanov-za-makedontsite--Shtom-ne-slushat--shte-stoyat-v-antreto-na-koridora/196200/2/0", "text": "Не само България преценява, че нещата не вървят както трябва в Скопие. Франция наложи своята позиция, така че политиците в Скопие имат шанс да се поправят. Явно не са разбрали за какво става дума, защото вчера историческата комисия се прибра без никакъв резултат след двудневно тупкане на топката. Разбрах от българските историци, че е имало демонстративно напускане на залата от страна на македонските представители с аргумента, че работното време е приключило. Така няма да стане. Ако не са го разбрали, толкова по-лошо за тях. Ако не се изпълнят резултатите, има антре в коридора и си стоят там.    Това сподели пред журналисти вицепремиерът и министър на отбраната Красимир Каракачанов във връзка с преговорите за членство на Северна Македония в ЕС, предаде Novini.bg    ,,България няма какво да се съобразява нито със САЩ, нито с Русия, нито със Сърбия. Имаме проблеми, които трябва да решим. Близо 30 години тези проблеми не се оправят от самосебе си, а напротив – проблемите се задълбочават умишлено и това е политика'', допълни по темата военният министър.    ,,Към момента не се налага да изпращаме армия на границата. Няма движение или напрежение по границата с Турция и Гърция'', заяви вицепремиерът.   На въпрос за средния му пръст в телевизионно студио Каракачанов още веднъж разясни, че просто е показал какво е направил Джок Полфрийман.  ,,Някой му е казал, че зам.-директорът на затвора е бил против предсрочното му освобождаване и той показа онова, което получихме всички ние като жест'', обясни той.    , че във връзка с т.нар \"среден пръст\", интригата дойде от Слави Трифонов, който нападна Каракачанов за жеста, който показал в интервю по Канал з.  Истината е, че Каракачанов демонстрира с възмущение жеста, който убиецът Полфрийман показа на излизане от българския затвор, с който унижи българската съдебна система.  „  отсече Каракачанов със свой пост във Фейсбук.", "date": "2019.10.18", "title": "Каракачанов за македонците: Ако не се изпълнят резултатите, има антре в коридора и ще си стоят там"}
{"url": "http://epicenter.bg/article/Liderite-na-daravite-ot-ES-ne-uspaha-da-se-dogovoryat-za-evorintegratsiyata-na-Skopie-i-Tirana/196144/7/0", "text": "Лидерите на държавите от Европейския съюз не успяха вчера, през първия ден на срещата си на високо равнище да се договорят за започване на преговори за присъединяване със Северна Македония и Албания, съобщи литовският президент Гитанас Науседа, предаде Франс прес.    \"Има известно разочарование. Трябва да признаем, че не успяхме да постигнем консенсус, защото три държави отказаха да поканят двете страни да започнат преговори\", каза Науседа пред журналисти след края на първия ден от форума в Брюксел.    \"Всички са съгласни, че Северна Македония е направила много: тя промени името на страната, промени конституцията си и е направила всичко, за да бъде поканена. Затова смятам, че липсата на решение ще има сериозни политически последици в самата Северна Македония\", предупреди той.    Франция е една от трите държави, които блокират започването на преговори и отказват да разделят обсъждането на двете кандидатки.    Дебатите за разширяването на ЕС бяха дълги и трудни, каза френски дипломат. \"По тази тема няма никакъв одобрен текст, защото няма съгласие за започване на преговори за присъединяване\", уточни той.    Франция настоява за реформа на процеса на присъединяване, който смята за \"неефективен\" и \"онеправдаващ\".    Започването на преговори изисква пълно единодушие на страните членки.    Държавните глави и правителствените ръководители ще продължат днес обсъжданията за членството на Скопие и Тирана, съобщи Анти Рине, премиерът на Финландия, която в момента председателства Европейския съвет.    \"Не съм сигурен, че това е реалистично (започването на преговори сега), но мисля, че можем да постигнем съгласие\", каза Рине.", "date": "2019.10.18", "title": "Франция, Холандия и Дания спират Скопие и Тирана за ЕС"}
{"url": "http://epicenter.bg/article/Demonstratsiite-i-razmiritsite-v-Kataluniya-prodalzhavat/196147/7/0", "text": "Мирна демонстрация на привърженици на независимостта на испанската област Каталуния снощи отново прерасна в безредици, предаде ТАСС. Радикални активисти блокираха улици и подпалваха отпадъци в улични контейнери. Безредиците миналата вечер се съсредоточиха в района на метростанция \"Диагонал\". Чуваха се гърмежи на бомбички, полицейски сирени, а във въздуха имаше мирис на изгоряло. Няколко души подпалиха инвентар на заведение на открито и препречиха с него пешеходната зона, а после се снимаха пред пламъците. Демонстрантите не пропускаха екипи на противопожарната служба, на които се налагаше да разчистват горящ боклук, за да преминат. Снощи органите на реда използваха сила в центъра на Барселона в опита си да предотвратят сблъсъци между привърженици на независимостта и крайнодесни радикали, които се обявяват за единство на Испания. По-рано вчера участници в протестна акция замеряха журналисти с гумени топки. Журналистите, с фотоапарати, преносими компютри и камери, облечени с яркооранжеви жилетки, се намираха на триметрова трибуна, откъдето отразяваха събитието. Демонстрантите скандираха обидни лозунги срещу журналистите и ги наричаха манипулатори. От понеделник в Каталуния се провеждат различни протестни акции, след като Върховният съд на Испания обяви тежки присъди срещу каталунски политици, борещи за отцепване, заради ролята им за организиране на референдума за независимост. За днес в Каталуния е насрочена обща стачка. ", "date": "2019.10.18", "title": "Демонстрациите и размириците в Каталуния продължават"}
{"url": "http://epicenter.bg/article/Politico--Liderite-na-ES-ne-postignaha-saglasie-za-pregovorite-za-chlenstvo-na-Severna-Makedoniya-i-Al/196149/7/0", "text": "Лидерите на страните от Европейския съюз спориха в напрегнат дебат за започването на преговори за членството на Северна Македония и Албания, но в крайна сметка не успяха да постигнат споразумение дори за изявлението след края на срещата, предлагащо насърчение и отлагане на официалното решение за старта на процедурата, отбелязват в европейската редакция на изданието Politico, цитира агенция „Фокус“. Държавният глава на Франция Еманюел Макрон категорично се противопостави на ускоряването на преговорите за членство и в крайна сметка надделя над другите лидери, включително над председателя на Европейския съвет Доналд Туск и германския канцлер Ангела Меркел, които подкрепиха продължаването на процеса. Нидерландският премиер Марк Рюте подкрепи потенциален компромис, който би позволил започване на разговорите със Северна Македония, но не и с Албания. В крайна сметка обаче лидерите също не можаха да се споразумеят за разделяне на разглеждане на кандидатурите на двете страни. Страните от Общността заложиха на перспективата за членство като стимул за Северна Македония да уреди десетилетния спор с Гърция, което тя направи миналата година - отчасти като промени официалното си име. Но в крайна сметка тези надежди бяха попарени - поне засега - оставяйки политиците в столицата Скопие, ядосани и дълбоко разочаровани. След като министрите на ЕС се опитаха и не успяха да постигнат споразумение по въпроса за разширяването на заседание на Съвета по общи въпроси по-рано тази седмица, Туск постави въпроса в дневния ред на срещата на върха на лидерите, надявайки се да окаже натиск върху Макрон.   Франция посочи процедурни причини за блокиране на двете страни, като се аргументира, че цялата система за присъединяване към ЕС се нуждае от основна реформа. Париж също ясно изрази становището си, че Северна Македония и Албания не са готови да започнат процеса на членство в ЕС. Привържениците на членството на балканските страни твърдят, че и двете са изпълнили критериите, определени от ЕС и че доверието в Блока ще бъде силно подкопано, тъй като не е изпълнил обещанията си.   Дискусията за разширяването на ЕС започна в края на първия ден от срещата на лидерите на Европейския съвет, на която Общността постигна предварителна сделка за оттеглянето на Великобритания от структурите й.", "date": "2019.10.18", "title": "Politico: Лидерите на ЕС не се разбраха за преговорите за членство на Северна Македония и Албания"}
{"url": "http://epicenter.bg/article/Turska-mediya--Anarhisti--svarzani-s-PKK--napadnaha-rodnata-kashta-na-Mustafa-Atatyurk/196156/7/0", "text": "Гръцка анархистка група, свързана с Кюрдската работническа партия (ПКК), е нападнала вчера родната къща на Мустафа Кемал Ататюрк в Солун, написа турският в. Хюриет.    Група крайнолеви активисти са нахлули в дома, където се е родил създателят на Република Турция (1881-1938 г.). Те са разпънали черно-червени знамена и транспаранти в подкрепа на ПКК. Медията от Анкара е посочила още, че екстремисти са нападнали и генералното консулството на Турция във втория по големина гръцки град. Хората, нападнали дипломатическата мисия и музея, са били арестувани от полицията в Солун.    Атаките са станали повод турското външно министерство да изпрати протестна нота до правителството в Атина. \"Ние очакваме от гръцките власти да предприемат мерки за опознаването на културно-историческото наследство, както и да засили охраната на дипломатическите ни мисии и техния персонал\", се е посочвало в документа.", "date": "2019.10.18", "title": "Турска медия: Анархисти, свързани с ПКК, нападнаха родната къща на Мустафа Ататюрк"}
{"url": "http://epicenter.bg/article/100-000-yaponski-domakinstva-bez-voda-shesti-den-zaradi-tayfuna-Hagibis/196158/7/0", "text": "Близо 100 000 домакинства в централните и североизточните райони на Япония са без водоснабдяване шести ден след преминаването там на тайфуна Хагибис, съобщи японската обществена телевизия, цитирана от ТАСС.    Преобладаващата част - 98 000 домакинства - се намират в Централна Япония, включително в района на Токио, и в североизточните части на остров Хоншу.    Вода на жителите се доставя цистерни със съдействието и на армията.    Тайфунът причини смъртта на най-малко 78 души, а деветима са в неизвестност.   Източник: Новини.бг", "date": "2019.10.18", "title": "100 000 японски домакинства без вода шести ден заради тайфуна Хагибис"}
{"url": "http://epicenter.bg/article/Borisov-poiska-Plevneliev-da-spre-da-pritiska-Folksvagen/196142/2/0", "text": "\r\n “Фолксваген” е частна компания, която си взема своите решения къде и как да инвестира. Подготвихме се и влязохме в първата двойка на държавите, от които избира “Фолксваген”. Контрапродуктивен е вече натискът, който им прилагаме.” \r\n   \r\n С тези думи пред журналисти в Брюксел премиерът Бойко Борисов се обърна към лобистите на България по привличането на нов завод на “Фолксваген” в страната, съобщава \"24 часа\". \r\n   \r\n Борисов изрично подчерта, че говори, за да го чуят тези, които опитват да натискат германската компания. Думите му дойдоха само ден след като бившият президент Росен Плевнелиев, който в момента работи за българския автомобилен клъстер, с интервю в германски вестник предложи удвояване на държавната субсидия за новата фабрика от 135 на 260 млн. евро. Преди дни пък Плевнелиев се закани, че България ще сезира ЕК за сделката между компанията и Турция. \r\n \r\n \r\n   \r\n Думите на Борисов бяха насочени и към евродепутатите, които се присъединиха към натиска “Фолксваген” да не инвестира в Турция заради режима на Реджеп Ердоган. \r\n   \r\n “Ако се продължи с този тон, дори да не отидат в Турция, ще изберат други дестинации, не нас. Този натиск и опитите той да става общоевропейски срещу тях вече не работи”, заяви още Борисов. \r\n   \r\n Преди две седмици евродепутати, сред които и германски, поискаха от Европейската комисия да провери сделката между “Фолксваген” и Турция за държавна помощ в непозволен размер. Сред основните противници на тази сделка е и българският депутат в ЕП Ангел Джамбазки, който още през септември призова Еврокомисията да спре инвестицията в Турция. \r\n   \r\n “Срещал съм се 4 пъти с министър-председателя на Долна Саксония, осигурили сме терени, разширяваме граничните пунктове, строим скоростно магистралата до Белград, летяхме заедно с германците с хеликоптер да огледат предложените им места. Подготвили сме всичко. Но е работа на компанията да си вземе решението къде да инвестира”, заяви още Борисов по темата, цитиран от изданието. \r\n   \r\n Преди дни премиерът на Долна Саксония Щефан Вейл, който от името на провинцията държи златната акция във “Фолксваген”, се обяви против построяването на нов завод в Турция заради нападението над Сирия, което разпореди Ердоган. Надзорният съвет на “Фолксваген” пък отложи за пореден път вземането на финално решение за сделката. \r\n   \r\n Инвестицията в новия завод на компанията ще е за поне 1 млрд. евро. Финалният избор бе между Турция и България, като южната ни съседка спечели с обещанието да купи от новия завод 100 хил. автомобила. С отлагането обаче Румъния разчита да се върне в играта. \r\n   \r\n Припомняме, че преди два дни  Росен Плевнелиев заяви пред БНР: \"Прeз цялoтo врeмe рaбoтихмe c бългaрcкoтo прaвитeлcтвo, тe нaпрaвихa нeвъзмoжнoтo, зa дa мoжeм дa дaдeм cтрaхoтнa oфeртa, кoятo нe cмe дaвaли нa нитo eдин cтрaтeгичecки инвecтитoр дoceгa\". Cпoрeд нeгo в биткaтa зa Vоlkswаgеn e нямaлo никaкви прaвилa и никaквa прoзрaчнocт.  Плeвнeлиeв изрaзи мнeниe, чe Турция нe e дeйcтвaлa пo прaвилaтa - турcкият прeзидeнт Рeджeп Eрдoгaн e прeдлoжил зeмя бeз пaри, cгрaдa бeз пaри, a cтрaнaтa щe купувa 40 000 aвтoмoбилa гoдишнo.  \r\n   \r\n  Още преди година Росен Плевнелиев е влязъл в ролята на лобист, който да се опита да склони автомобилния гигант вместо Турция да избере България. Това би било огромен плюс за нашата страна, който ще даде тласък на икономиката, откривайки хиляди работни места. Бившият държавен глава потвърди, че участва в преговорите с „Фолксваген”. \r\n Прекалената му ангажираност обаче явно вече пречи на външно-политическите планове на Борисов, който иска на всяка цена да запази добрите отношения с Ердоган. \r\n \r\n", "date": "2019.10.18", "title": "Борисов скастри Плевнелиев:  Да спре да притиска Фолксваген, това вече не работи!"}
{"url": "http://epicenter.bg/article/Poveche-ot-700-komandosi-privetstvat-ministar-Karakachanov/196143/2/0", "text": "Министърът на отбраната Красимир Каракачанов бе на една трапеза с военнослужещите от 68-ма бригада \"Специални сили\" в Пловдив тази вечер.   В знак на уважение към утрешния им празник, Деня на военния парашутист и признание за професионализма и отговорната им работа, министър Каракачанов остана на вечерята с над 700 военнослужещи от \"Специалните сили\". Това е част от личния състав на бригадата, без тези на мисии зад граница и на дежурства.   \"Високо оценяваме приноса на министъра на отбраната Красимир Каракачанов за развитието на Специалните сили\", с тези думи се обърна към госта им командирът на бригадата - бригаден генерал Явор Матеев (до дни - бъдещ генерал-майор, както обяви министърът на отбраната в обръщението си към гостите на концерта на \"Бъди войник\" във Военния клуб днес).   \"Специалните сили\" се утвърдиха като едно от елитните ни формирования. Поздравявам целия личен състав на \"Специалните сили\" за службата в защита на териториалната цялост и суверенитета на Родината\", каза от своя страна министър Красимир Каракачанов.   Така завършва един от най-вълнуващите и наситен със събития ден, 17 октомври, който събра в Пловдив емоциите на празника на военния парашутист, празника на авиацията и кампанията \"Бъди войник\".   С професионализма, усилията, ентусиазма, знанията и уменията на военнослужещите и цивилните служители от гарнизон Пловдив, денят подари на пловдивчани незабравими мигове.", "date": "2019.10.18", "title": "Повече от 700 командоси приветстват министър Каракачанов"}
{"url": "http://epicenter.bg/article/Prodalzhava-bitkata-za-zhivota-na-Stefan-Danailov/196152/2/0", "text": "Продължава битката за живота на филмовата легенда Стефан Данаилов. Все още лекарите от ВМА не съобщават официално подробности за лечението на актьора.    Той вече диша самостоятелно, макар и с помощ, съобщава Нова тв.    Общото му състояние обаче остава критично.   На Данаилов са направени много изследвания, резултатите от които се очакват днес.  ", "date": "2019.10.18", "title": "Продължава битката за живота на Стефан Данаилов"}
{"url": "http://epicenter.bg/article/MVnR--Generalna-stachka-v-Kataluniya--ne-patuvayte-natam/196153/2/0", "text": "В оставащите дни до края седмицата се очаква нарастване на напрежението и противопоставянето между протестиращите и органите за поддържане на обществения ред в испанската автономна област Каталуния и столицата ѝ Барселона. Това съобщиха от пресцентъра на Министерството на външните работи.   За 18 октомври е обявена генерална стачка. Към блокирането на редица пътни магистрали и летища се добавя нова вълна на политически протести, изразяващи се в шествия на студенти, улични боеве, издигане на барикади, издигане на улични клади и продължителни демонстрации около правителствени учреждения, чието местоположение фактически съвпада с главните туристически зони на големите каталунски градове.   Голяма е опасността именно местата с основните забележителности да станат сцена на размирици и насилие.   Препоръчваме на българските граждани да не предприемат без неотложна необходимост пътувания до Каталуния преди и по време на обявената за петък генерална стачка, а постоянно пребиваващите в областта български граждани или туристи да избягват районите, в които се организират протестни мероприятия. Остават в сила и предишните предупреждения и съобщения от Министерството на външните работи на България. Генералното ни консулство в Барселона и посолството ни в Мадрид следят ситуацията и са готови да оказват съдействие при необходимост.  ", "date": "2019.10.18", "title": "МВнР: Генерална стачка в Каталуния, не пътувайте натам"}
{"url": "http://epicenter.bg/article/Lekari-zabraviha-patsientka-v-skener--darzhaha-ya-varzana-6-chasa-i-ya-obyaviha-za-izdirvane/196154/2/0", "text": "Лекари забравиха пациент в скенер и дори го обявиха за издирване. Случаят е отпреди 10 дни в общинската болница в Павликени. 70-годишната Асенка Христова била изследвана за заболяване на белите дробове, след което - забравена, заключена и оставена да лежи в скенера в продължение на шест часа, съобщи Нова телевизия.    Дъщерята на пациентката случайно разбира, че майка й липсва от болницата. Лекарите също били в недоумение къде би могла да е отишла възрастната жена. И роднини, и лекари подават сигнал в полицията за изчезнал пациент. Започва акция по издирването й. Няколко часа по-късно Асенка е открита вързана за скенера и заключена в залата за изследвания.    Управителят на лечебното заведение Анета Кръстева каза, че е извършена проверка по случая. Тя установява, че възрастната жена е забравена в скенера от рентгеновия лаборант Камелия Кръстева. В момента тя е в отпуск, а управителят заяви, че ще бъде наказана.  От болницата уверяват, че престоят на пациентката в скенера за толкова дълго време не бил опасен за здравето, защото апаратът бил изключен. По настояване на роднините в епикризата е записано изрично, че жената напуска болницата, защото е била забравена в скенера. Близките са категорични, че ще съдят болницата. А 70-годишната Асенка Христова вече се лекува в болница в столицата.   Районната здравна каса във Велико Търново ще провери общинската болница в Павликени, където пациентка е била забравена с часове в скенера и била обявена за издирване от полицията. За случая е сезирана и прокуратурата, съобщи БНР.", "date": "2019.10.18", "title": "Лекари забравиха пациентка в скенер, държаха я вързана 6 часа и я обявиха за издирване (Видео)"}
{"url": "http://epicenter.bg/article/Pencho-Milkov--Ruse-shte-bade-inovativen--zelen-i-privlekatelen-grad--za-da-ostanat-horata-tuk-/196155/2/0", "text": "  „Имам ясна визия как Русе да се превърне в северната столица на България. Ще направя всичко възможно градът да бъде иновативен, един от най-зелените и привлекателни градове, за да искат хората да останат тук и да развиват своя потенциал. Безброй срещи с граждани и много актуални въпроси в Народното събрание ме изпълниха с желанието на участвам в битката за кмет.“ Това каза кандидатът за кмет на община Русе Пенчо Милков пред БТВ, съобщиха от пресцентъра на БСП.   Той изтъкна, че първото нещо, което ще направи като кмет е да даде на гражданите пълната и ясна информация за замърсителите на въздуха в Русе, защото по думите му не е вярно, че те я имат. „Питанията, които направих като народен представител, дадоха резултат и в града дойдоха три мобилни станции за измерване на качеството на въздуха, установиха замърсяване и глобиха виновната фирма“, каза още кандидатът за кмет с №71 в бюлетината.   Милков каза още, че освен намаляването на промишлените замърсители на въздуха, Русе трябва да бъде по-зелен и улиците да бъдат мити редовно.   „Малките населени места, които почти се превърнаха в квартали на Русе, са изоставени. Преди три години започна една програма за малките населени места след като общинският съвет гласува бюджет за асфалтирането на улиците, но след като толкова години нищо не се е правило нищо за тях, това не може да се усети от хората“, коментира още Пенчо Милков. Той бе категоричен, че ще работи интензивно не само да се продължи тази програма, но и да се повиши качеството на ремонтите.   Милков добави, че контрол е нужен, защото жителка на Русе му е изпратила снимки на улица в центъра, чиято асфалтова настилка е по-тънка от пакет дъвки.   „Всяко поколение има своята битка. Битката на моето поколение е с един октопод, който е обхванал ГЕРБ, СДС, ВМРО и много други. Неговите пипала не са видими и са много опасни. Аз обаче мога да казвам \"не\" и ще водя битка с този октопод“, заключи Пенчо Милков.", "date": "2019.10.18", "title": "Пенчо Милков: Русе ще бъде иновативен, зелен и привлекателен град, за да останат хората тук "}
{"url": "http://epicenter.bg/article/Nikolay-Radev--Shte-otvorim-i-vtori-obshtinski-dom-za-vazrastni-/196157/2/0", "text": "„Подобряването на жизнения статус на пловдивчани е наша мисия!“– заяви кандидатът за кмет на Пловдив от „БСП за България“ Николай Радев на среща в Дома за възрастни хора „Св. Василий Велики“. Това съобщиха от пресцентъра на БСП.   „Преди два мандата кметът Иван Тотев заяви, че социалните грижи не са приоритетни за него. Аз се ангажирам да подпомагам дома” – категоричен бе той.   Живеещите в единствения в Пловдив общински дом за възрастни хора го приветстваха са думите: „Изключително сме доволни, че най-накрая един доказал се хуманист е кандидат за кмет. Разчитаме на Вас!“.   Ремонтът на сградата и недостатъчното, остаряло оборудване и недостигащият медицински персонал бяха изтъкнати като първостепенни проблеми за живеещите в дома. „Св. Василий Велики“ е вторият по големина в България дом за стари хора, с капацитет от 200 човека, а 15% от тях са лежащо болни, настанени в медицинския отдел.   „В Пловдив имаме голяма, готова сграда, която може да превърнем в ново социално заведение за възрастните пловдивчани, това е бившето военно поделение на Асеновградско шосе“ – заяви кандидатът на социалистите, когато разбра, че за настаняване в дома на Коматевско шосе се чака дълго.   „Повишаването на заплатите на служителите в социални институции, като нашата, ще привлече необходимите кадри и ще ги задържи” –сподели директорката на дома Нина Христова.", "date": "2019.10.18", "title": "Николай Радев: Ще отворим и втори общински дом за възрастни "}
{"url": "http://epicenter.bg/article/Antoniy-Galabov--ES-e-na-pat-da-povtori-greshkata--koyato-napravi-s-Balgariya-i-Rumaniya/196159/2/0", "text": "Последиците от отлагането на преговорите за членство на Северна Македония и Албания ще бъдат тежки както за двете страни, така и за ЕС. Това каза в интервю за Радио „Фокус“ политологът доц. Антоний Гълъбов.    Според доц. Гълъбов поредното отлагане на начало на преговорите ще бъде лош сигнал за обществата на тези две страни. Едновременно с това ще покаже, че ЕС не може да постигне съгласие по отношение на прилагането на собствените си правила, допълни той.    „Възраженията или отделно срещу една от двете страни, или срещу двете страни като цяло не се различават съществено от това, през което преминаха Българи и Румъния. Всъщност имаме отново повторение на същата грешка, която костваше много в процеса на нашата собствена европейска интеграция. Отлагането и забавянето на воденето на тези преговори няма да доведе до подобряване на ситуацията. Нормалният политически процес е да влезем в процес на преговори и тогава вече да бъдат определени съответните изисквания към Северна Македония и Албания. Струва ми се, че ЕС е на път да повтори грешката, която направи с България и Румъния“, коментира политологът.    Доц. Антоний Гълъбов добави, че Европейският съвет би могъл да се ангажира с това, че в началото на следващата година преговорите със Северна Македония и Албания ще започнат. По този начин ще бъдат удовлетворени и очакванията на страните, които не желаят този процес да започне сега, но няма да бъде загубена европейската перспектива за присъединяване на Северна Македония и Албания.", "date": "2019.10.18", "title": "Антоний Гълъбов: ЕС е на път да повтори грешката, която направи с България и Румъния"}
{"url": "http://epicenter.bg/article/D-r-Emil-Karaivanov--Sreshtite-s-horata-me-motivirat-v-predizvikatelstvoto-da-bada-kmet-na-Asenovgrad/196160/2/0", "text": "„Всеки ден се срещам с десетки  хора от нашия град и от нашата община. Всички те се вълнуват и интересуват  от различни въпроси – лични, обществени, политически. Но общото в тези срещи е желанието на хората техният глас да бъде чут, да се реагира на проблема, който те смятат за важен\". Това каза д-р Емил Караиванов, кандидат-кмет на Асеновград от \"БСП за България\".   След  срещите си с граждани в  кварталите Изток, Горни и Долни Воден той сподели още, че тази гражданска активност, която вижда всеки ден от предизборната кампания, го мотивира в още по-висока степен да спечели тяхното доверие за трети пореден мандат като кмет на общината.   „През следващия мандат е важно да се увеличи участието на гражданите в процесите на вземане на решения, а такъв ще бъде и въпросът за справедливото и обективно определяне размера на таксата за битови отпадъци. Тя предстои да се опредяля на принципа „замърсителят плаща”. Добър пример за широко обсъждане е стартът и последвалата много добра реализация  на  националната  програма за саниране на жилищата”, каза още кандидатът за кмет на община Асеновград  д-р Емил Караиванов  ", "date": "2019.10.18", "title": "Д-р Емил Караиванов: Срещите с хората ме мотивират да бъда кмет на Асеновград"}
{"url": "http://epicenter.bg/article/Radina-Bankova--V-Lovech-i-selata-zhiveem-v-dva-svyata---na-upravlyavashtite-v-na-vsichki-ostanali/196161/2/0", "text": "  \"В Ловеч, а и в останалите селища, живеем в два свята - един на управляващите в общината и друг - на всички останали граждани. Това трябва да се промени\". Това заяви на среща с хората в с. Радювене кандидатът за кмет на Ловеч, подкрепен от БСП, Радина Банкова, съобщиха от пресцентъра на БСП.   Тя обясни, че посещавайки отделните села по време на кампанията е видяла порутени читалища, разкопани улици, обрасли с храсти междуселски пътища без маркировка, липса на всякакви комунални и социални услуги за възрастните хора.   \"Какво тогава са направили управляващите през последните четири години? Като гражданин ви казвам, че е дошло време местното самоуправление да заработи за хората, трябва да се обединим, да оставим настрана политическите пристрастия и да се опитаме да променим живота си\", каза тя.   Според нея е наложително да се смени моделът на управление, да се създаде социална сигурност и развитие на икономиката, за да видят перспектива младите хора, напуснали Ловеч, да се върнат в града на работа. Банкова подчерта, че на общината са необходими млади специалисти - и за отделенията на болницата, която някои хора искат непременно да затворят, и за училищата, където през следващите години ще се пенсионират много учители.   \"Не започнем ли веднага да действаме - след още няколко години ще бъде безпредметно. Ние, моите съмишленици от инициативния комитет, които издигнаха кандидатурата ми за кмет, както и общинските съветници от БСП, имаме план за действие- готови сме да го приложим, очакваме вашата подкрепа на 27 октомври\", допълни Радина Банкова.   Срещата беше открита от Милко Недялков, народен представител от Коалиция \"БСП за България\", с корен от селото.   \"Подкрепям Радина Банкова за кмет на общината, кандидата за кмет на Радювене от БСП Венцислав Банчев и кандидатите за общински съветници, които са няколко човека от селото\", каза пред съселяните си той.   Недялков подчерта, че е имал едно питане в Народното събрание за читалището на селото преди време, проектът е бил одобрен, но пари от министерството на Николай Нанков така и не са се получили. \"Искам да ви уверя, че тези хора, които сега са застанали пред вас, няма да ни дават такива празни обещания, защото държат на казаната дума\", категоричен бе той.   Венцислав Банчев, кмет на селото през последния мандат, увери съселяните си, че трябва да изберат кмет на общината, който ще чува исканията на хората и ще се интересува от проблемите им както в Ловеч, така и по селата- и това е Радина Банкова. Той обеща на хората от Радювене да довърши нещата, с които се е захванал, ако го изберат за кмет през следващия мандат.", "date": "2019.10.18", "title": "Радина Банкова: В Ловеч и селата живеем в два свята - на управляващите в на всички останали"}
{"url": "http://epicenter.bg/article/Demokratichna-Balgariya-se-obyavi-protiv-nay-ekologichnite-avtobusi-v-Sofiya-/196162/2/0", "text": "От вторник насам варненският архитект Борислав Игнатов (кандидат за кмет на София) и неговия щаб водят кампания срещу част от градския транспорт на столицата. Целта им е да дискредитират и да трупат политически дивиденти. На пресконференция отправиха намеци за корупция в обществения транспорт, без да докажат нито едно от своите твърдения. Ефектът, който търсят е да се покажат като видни борци за правдини, разбира се на гърба на своите опоненти.    Виктор Чаушев, бивш сподвижник на Спаси София показа някаква снимка на автобус и обеснява, че един от транспортните оператори не си спазвал договора. Оказва се, че снимката е на автобус, който е излязал като аварийна кола, за да замести аварирал автобус на метан. Това обаче се пропуска.    Кандидатът на Демократична България представя таблица и обяснява, че цената на оператора била висока. Пропуска обаче факта, че цената беша намалена от 3.60 лв. на километър на 3.00лв. Общиснкият превозвач вози на по-висока цена – 3.07лв. на километър, така че очевдино договорената цена е изгодна за общината. Във въпросната справка веднага се забелязват няколко откровени неистини. По този начин уж експертно се доказва тезата на Демократична България. Обаче фактите са други.    На първо място цената на един автобус е занижена в справката на Чаушев – не е 450 000 лв., а 500 000 лв. От ДБ удобно изпускат, че цялата инвестиция от 30 млн.лв. за автобуси е за сметка на превозвача и общината не е похарчила и лев за новите автобуси. Плаща се само пробегът. Всъщност, в момента това е единтвеният превозвач в обществения транспорт на София, който вози изцяло с нови автобуси. Всички останали ползват освен нови коли и стари дизелови рейсове, някои от които в момента са на по 20-30г.    Погрешно в справката на мнимият експерт на демократична България е записано, че маслото се сменя на 50 000 кв., по разчети то се сменя на 15 000 км. Явно умните и красивите не правят разлика между автобус и лека кола. Възможно е и тази стъкмистика да е умишлена.    Разчетът им за шофьорите, които обслужват един автобус също е грешен – не са 2.2 души на кола, а 2.8, защото има задължителни почивки, както и труд, който се полага събота и неделя.    Цената на горивото, която са посочили също е невярна. За тяхна справка за последните три години цената на едро на газта е нараснала с над 50%.    Само тези няколко факта доказват, че цялото им твърдение е базирано на лъжи и неистини, чиято единствена цел е да създават скандали, за да помпат позавяхващият си рейтинг.    На този фон следва да припомним, че общинските съветници от ДСБ в СОС досега не направили нищо за хората. Единствената им актиност се свежда до питания за кучешки приюти, конете от конната база и евентуално поставяне на някоя плоча. Ако бъде направена справка в СОС, ще се види, че са се отчели с по един-два доклада за цял мандат и то такива, които се считат за рутинни.    Въпреки напомпването им от няколко социаологически агенции кандидатът за кмет на ДСБ не стои добре сред техните избиратели – най-малкото, защото не е от София и дори не познава населените места в общината, камо ли да ги е посещавал. От друга страна в редиците на ДБ има изнервяне, защото реално с гласовете на ДСБ в София ще бъдат вкарани общински съветници от „Да, България“ и незаконно наречено Зелените, които иначе нямат никакъв шанс да влязат. Не случайно знакова фигура на ДСБ (Вили Лилков) излезе и подкрепи Йорданка Фандъкова.  ", "date": "2019.10.18", "title": "Демократична България се обяви против най-екологичните автобуси в София "}
{"url": "http://epicenter.bg/article/V-Kostinbrod-balotazhat-e-Anna-Radovska-ot-VMRO-BND-sreshtu-BSP-ili-GERB/196165/2/0", "text": "  \r\n През периода 10-15 октомври 2019 ,,Барометър България“ проведе стандартизирано телефонно проучване сред 310 пълнолетни граждани за предизборните нагласи за Местни избори’2019 в община Костинброд. В надпреварата за кмет участват шестима кандидати. С най-висок процент одобрение е кандидатът на местната коалиция ВМРО-БНД Анна Радовска с 21% подкрепа. Тя по всяка вероятност ще се озове на балотаж, но според резултатите от проучването опонентът й не е ясен. Кандидатите на БСП и ГЕРБ са с изравнени нива на подкрепа, като Благой Благоев (БСП за България) привлича 17,4% от гласовете, а Трайко Младенов (ГЕРБ) 17,1%. \r\n \r\n \r\n   \r\n Крайният резултат ще се определи от високия процент гласоподаватели, които изявяват желание да гласуват, но все още не са решили за кого – 18,1% от анкетираните. \r\n   \r\n \r\n   \r\n   \r\n Твърдо заявяват, че няма да гласуват на изборите в община Костинброд 21,9% от анкетираните, а 4,5% посочват като свои фаворити други от кандидати. \r\n   \r\n \r\n \r\n \r\n \r\n \r\n \r\n \r\n \r\n   \r\n \r\n   \r\n \r\n \r\n    ", "date": "2019.10.18", "title": "В Костинброд балотажът е Анна Радовска от ВМРО-БНД срещу БСП или ГЕРБ"}
{"url": "http://epicenter.bg/article/Stanislav-Stoenchev--Shte-razshirim-obhvata-na-deynostta--quot-sotsialen-asistent-quot-/196167/2/0", "text": "  „БСП винаги е била отворена към нуждите на инвалидите и е подпомагала дейността им, включително с дарения на уреди за рехабилитация, понякога и финансово. Ние винаги ще работим така, че те да не се чувстват забравени от общинската администрация, ще разширим обхвата на дейността \"социален асистент\" и подсигуряването й като постоянна, без прекъсване и ще реализираме програма за помощ в дома.“ Това сподели Станислав Стоенчев, кандидат за кмет на Сопот от \"БСП за България\" на среща с членовете на Клуба на инвалидите в града, съобщиха от пресцентъра на БСП.   Според него това е ангажимент, който общината трябва да поеме - грижата за най-уязвимата част от нашето общество. Сред част от исканията на членовете на клуба бяха осемчасово работно време на клуба и медицинско лице, което да следи за състоянието им.   Освен проблемите на хората със специфични потребности, на срещата бяха обсъдени и злободневните теми – липсата на вода, спрените градски чешми и чистотата на водата, която жителите на общината пият. Според Стоенчев промяната може да се случи в новия програмен период 2021-2027, когато от БСП ще настояват по европейски програми приоритетно да се правят проекти с доказана полза за стимулиране на икономиката, благоустройството и водоснабдяването на общината.  ", "date": "2019.10.18", "title": "Стоенчев: Ще разширим обхвата на дейността \"социален асистент\" и подсигуряването й като постоянна"}
{"url": "http://epicenter.bg/article/Nataliya-Stoyanova--Shte-izgradim-dve-iztsyalo-novi-ulitsi-pri-blok-48-i-pri-blok-67-v-kv---quot-Hr--Smirnenski-quot-/196176/2/0", "text": "  Кандидатът за кмет на столичния район „Слатина“ от ГЕРБ /СДС/ Наталия Стоянова се срещна с жители на квартал „Христо Смирненски“ по време на открита приемна. В разговора с гражданите се включиха народният представител Десислава Атанасова, кандидатът за общински съветник Живка Новкова и Борислав Борисов.    Наталия Стоянова запозна присъстващите с направеното до сега и представи приоритетите си за следващия мандат с поглед към бъдещото развитие на квартала.    „Обещах на хората неща, които наистина мога да свърша, защото вярвам, че от популизма в обещанията после страдат именно те. Затова през следващия мандат мога да гарантирам, че ще изградим две изцяло нови улици при блок 48 и при блок 67. Това ще облекчи много хората и ще подобри комуникациите в квартала“, каза Стоянова.    Тя добави, че ще бъде изградено специално обособено пространство, подходящо за разходка на домашни любимци, тъй като такова липсва на територията на квартала.    „Ще продължим да търсим варианти за обособяване на повече места за паркиране както около блоковете 48 и 67, така и в квартала. Темите, свързани с подобряване на живота в „Христо Смирненски“ ще бъдат също мой приоритет през следващия мандат“, допълни Наталия Стоянова.  ", "date": "2019.10.18", "title": "Наталия Стоянова: Ще изградим две изцяло нови улици при блок 48 и при блок 67 в кв. \"Хр. Смирненски\""}
{"url": "http://epicenter.bg/article/Yordanka-Fandakova--Ogranichavame-prezastroyavaneto-s-uvelichavane-na-otstoyaniyata-mezhdu-sgradite-/196177/2/0", "text": "Започваме промяна на Общия устройствен план (ОУП) на София от следващата година. До края на годината новият общински съвет трябва да гласува Визията за развитие на София. Това е начинът да планираме публичните инвестиции с ясни цели и да гарантираме ред в развитието на града. Това каза кандидатът за кмет на София Йорданка Фандъкова, издигната от коалиция ГЕРБ-СДС на среща с архитекти и инженери, съобщиха от пресцентъра партията.    На срещата присъства и арх.Ивайло Петков, който е част от гражданската квота от листата за общински съветници на коалиция ГЕРБ-СДС, главният архитект на София Здравко Здравков, арх. Бойко Кадинов, арх. Ангел Захариев, арх. Раромир Серафимов, както и социологът доц.д-р Антоний Гълъбов.    По отношение на Визия за развитие на София с хоризонт 2050 г., Фандъкова поясни, че тя е разработена след обсъждания с граждани, неправителствени и професионални организации. Екипът на Визия за София, който създадохме събра огромно количество данни и информация, така че да се работи професионално.    Йорданка Фандъкова каза също, че водещите принципи в работата трябва да са силните страни на града, а една от най-важните и характерни за София, която категорично трябва да съхраним и възстановим, е озеленяването. Друг голям потенциал на София е културно-историческото наследство, което разкриваме и съхраняваме.    Главният архитект на София Здравко Здравков представи добри европейски примери за реновирани стари индустриални и жп зони, в които са оформени съвременни жилищни квартали. В София също зоните със стари, излезли от употреба жп ареали, са потенциал за развитие чрез реновиране и озеленяване.    Защитата на междублоковите пространства от застрояване е ключова задача, каза Фандъкова. Та посочи, че за да запазим тези пространства в кварталите, внасяме искане за увеличаване на отстоянията при строеж на нови сгради в реализираните жилищни комплекси. През 2018 г. по инициатива на кмета и главния архитект на София беше прието изменение на Закона за устройството и застрояването на Столичната община, с което се въведоха ограничения във височината на сградите в различните зони и в такива, в които липсваха горни граници.    Инфраструктурата и паркирането са също водеща цел в работата за кварталите, акцентира Фандъкова. За да осигурим изграждането на улици и подземна инфраструктура в новите квартали, внасяме искане за облекчаваме на процедурата за отчуждаване на частни терени, които попадат в обхвата на уличната регулация, посочи също Фандъкова.    Друга законодателна мярка с цел гарантиране на запазването на терени, предвидени по план за училища и детски градини, е искането за забрана за промяна на предназначението на имоти, отредени за образование. Имаме и законодателно предложение за краен срок за завършване на всички реституционни процедури – най-късно края на 2020 г., посочи също кандидатът за кмет.    Важна за постигане на качествена градска среда е подготвената Наредба за градската среда, която задава стандартите при изграждане на публични обекти, задължителни елементи на градския дизайн, изисквания за цветове, надписи, архитектурни елементи при строителството и ремонта на сгради.  По отношение съхранение на сградите с историческа стойност, паметници на културата, Фандъкова предлага въвеждане на нулев коефициент на интензивност на застрояване за сградите – недвижими културни ценности.", "date": "2019.10.18", "title": "Йорданка Фандъкова: Ограничаваме презастрояването с увеличаване на отстоянията между сградите "}
{"url": "http://epicenter.bg/article/Gorbachov--Golyama-opasnost-predstavlyavat-prenebregvaneto-na-mezhdunarodnoto-pravo-i-militarizatsiyata-/196170/7/0", "text": "Най-голяма опасност на планетата представляват в днешно време пренебрегването на международното право и милитаризацията на световната политика.   Това заявява в интервю за в. \"Известия\" бившият президент на Съветския съюз Михаил Горбачов, цитира Новини.бг   \"Споровете и конфликтите между държавите трябва да се решават по мирен път на масата за преговори\", посочва той.   \"А какво става всъщност? Ултиматуми, намеса, военни интервенции. Всичко това - заобикаляйки ООН. Рушат се споразумения, международни механизми. Особено изпъкват тук САЩ, със своето \"лидерство\" дават лош пример на другите\", заявява бившият съветски ръководител. Това поведение даде нов живот на култа към силата и заплахите\", казва той.   \"Естествено опитът от миналото ни подсказва, че не бива да пренебрегваме отбраната, тя трябва да се поддържа на нужното равнище\", но за днешните проблеми, пред които е изправен светът, \"военната сила, езикът на заплахите са най-неподходящи\", отбелязва последният лидер на Съветския съюз.    Горбачов дава за пример Договора за ликвидиране на ракетите със среден и малък обсег. \"У нас обичаха да го критикуват на различни нива, но ето че президентът на САЩ Доналд Тръмп заяви, че те напускат договора, и изведнъж се разбра, че този договор е твърде важна опора на стратегическата стабилност. Трябват преговори, за да не предизвика разрушаването му засилване на заплахата от война\", казва той.    Бившият съветски лидер напомня, че руският президент Владимир Путин е въвел мораториум върху разполагането на такива ракети, и по думите му това би могло да стане първа стъпка. \"Но, повтарям, трябват преговори - и на първо място между Русия и САЩ\", изтъква Горбачов.", "date": "2019.10.18", "title": "Горбачов: Поведението на САЩ даде нов живот на на култа към силата и заплахите"}
{"url": "http://epicenter.bg/article/Gen--Kolyo-Milev--Ministri-ot-GERB-agitirat-v-Sliven--no-ne-kazvat-koga-v-grada-shte-piyat-chista-voda/196201/2/0", "text": "„Агитацията, която си позволява изпълнителната власт не само в Сливен, но и в цялата страна е злоупотреба с мислещите хора заради очевидния конфликт в това правителството да те агитира за местен кандидат. Законът е казал, че за целите на агитацията не се позволява използването на публичен административен ресурс“, коментира във Фейсбук страницата си кандидатът за кмет на община Сливен ген. Кольо Милев. Повод за думите му станах няколкото поредни посещения на членове на кабинета, които се включват в кампанията на кандидата на ГЕРБ в Града на Стоте воеводи.   пита Милев  Сливен е сигурно единственият областен център без пречиствателна станция за питейни води. Същевременно цената на водата е една от най-високите в страната. В обекта бяха вложени 34 милиона лева, строителството беше замразено през 2009 г. и  до момента няма решение.   Кандидатът на БСП Кольо Милев, който е бивш кмет коментира посещението на министъра на културата Боил Банов през седмицата. „Виждам, че министърът е похвалил досегашния кмет затова, че имаме една от най-красивинте и модерни зали в страната – зала „Сливен“, но не знае, че ремонтът на тази зала е дело на нашия мандат, когато бяха отпуснати парите и тя беше готова на 90%. Просто ГЕРБ прерязаха лентата“, припомня ген. Милев.   Проблемът, за който алармират сега кандидатите за съветници от БСП е, че залата не се използва ефективно и генерира сериозни загуби, а решенията кой да ползва залата, без да плаща се вземат с резолюция на кмета, а не с Общинсикя съвет. От БСП ще предложат промяна в Наредбата, която да регламентира кой и как може да ползва общинския ресурс.", "date": "2019.10.18", "title": "Ген. Кольо Милев: Министри от ГЕРБ агитират в Сливен, но не казват кога в града ще пият чиста вода"}
{"url": "http://epicenter.bg/article/Izpratihme-dva-balgarski-koraba-za-uchastie-v-misii-na-NATO/196204/2/0", "text": "Два български кораба заминават за участие в мисии на НАТО от Военно-морската база Атия, съобщи БНР. Корабите бяха изпратени днес с тържествен ритуал.   С над 140 души екипаж фрегатата \"Верни\" заминава на едномесечно участие в операцията на НАТО за морската сигурност в Средиземно море - \"Сий Гардиън\". Фрегатата ще има ангажимент към емигрантския поток в случай на бедствена ситуация. Командирът на флотилията от бойни и спомагателни кораби флотилен адмирал Маленчо Бенков пожела:  \"Това, което до момента сте отработвали и сте готвили, да надграждате заедно с останалите чуждестранни кораби, които ще присъстват в групата\".    Целите на мисията на \"Верни\" посочи капитанът Теодор Кабаков:  \"Да осветли морската обстановка в региона на Средиземно море с цел да се установят признаци на нелегален трафик и тероризъм\".    С тържествен ритуал днес бе изпратен и базовият миночистач \"Шквал\". Той ще участва в състава на постоянната противоминна корабна група на НАТО, като потегля към Констанца и Одеса. В украинското пристанище миночистачът ще бъде посетен от представители на политическото ръководство на НАТО.   Военните кораби ще се върнат в база \"Атия\" след около месец.", "date": "2019.10.18", "title": "Изпратихме два български кораба за участие в мисии на НАТО"}
{"url": "http://epicenter.bg/article/Borisov-ot-Bryuksel--Iskame-prerazglezhdane-na-paketa--quot-Makron-quot---VIDEO--/196205/2/0", "text": "Лидерите на шест европейски държави - България, Полша, Унгария, Литва, Латвия и Румъния, са подписали писмо до Европейската комисия и Европейския парламент с искане да бъде преразгледан пакетът \"Мобилност\", познат повече като пакта \"Макрон\".    Върху него се направиха толкова кръпки, че вече се губи първоначалната му идея, обясни премиерът Борисов в Брюксел. Освен това с новите екологични изисквания се поставя въпросът за въздействието върху околната среда, а някои от мерките в пакета, например връщането на камионите в страните им, водят до голямо замърсяване, обясни още Борисов.    Писмото е изпратено до всички европейски институции, които имат отношение към въпроса, уточни премиерът.    В писмото, инициирано от шестте европейски държави, сред които е и България, се посочва, че е необходима задълбочена дискусия, която взима предвид националните специфики на всички държави членки, включително на тези, които се намират на външните граници на ЕС. „   \"Няма да приемем мерки, които създават ненужни разделения в ЕС. Ние сме силно убедени, че новите законодателни мерки трябва да бъдат реалистични, пропорционални и недискриминационни. Те трябва да съхранят конкуренцията в транспортния сектор на ЕС, без да поставят нашите компании в по-лоша позиция, отколкото компании, произхождащи от трети страни\", се отбелязва още в писмото. Посочва се още, че някои от предложенията в Пакета ще доведат до увеличаване броя на празните курсове на камионите, което автоматично означава и сериозни допълнителни стотици хиляди тонове въглеродни емисии годишно.    Шестимата премиери призовават Европейския парламент и Комисията внимателно да анализират предложенията, свързани с Пакета „Мобилност I“ и да извършат оценка на въздействието на всички обсъждани мерки преди предговорите да продължат.  Борисов изтъкна и факта, че по негово      Погледнахме се особено с колегата Макрон и колегата Рюте (президентът на Франция Еманюел Макрон и премиерът на Нидерландия Марк Рюте, бел. ред., които са сред противниците на приемането на Скопие и Тирана) и те гласуваха положително. Така че по мое предложение това изречение ще го има, подчерта Борисов и обясни, че става въпрос за ангажимент за това, че продължава процесът, започнал на срещата в София.   Европейският съвет ще се върне към обсъждане на темата Разширяване на ЕС преди Срещата на върха ЕС-Западни Балкани, която предстои да се проведе през май догодина в Загреб в рамките на Хърватското председателство. Това заключение беше прието от лидерите на Европейския съвет днес по предложение на министър-председателя Бойко Борисов, което бе съгласувано и подкрепено от председателя на Европейския съвет Доналд Туск и германския канцлер Ангела Меркел. „Това по-специално се отнася за Република Северна Македония и Албания“, уточни премиерът Борисов и добави: „Вече имаме изречение, което дава тази перспектива, за която толкова настоявахме. Предложих го и за радост колегите го приеха“.   Много се спори за финансовата рамка, на български звучи, който дава, да поръчва музиката, обясни Борисов разговорите за бюджета на ЕС. Сега се спори дали е 1,11, 1,13, 1,012 и т.н, има различни предложения, заяви премиерът.    Вчера се срещнах с премиера на Финландия и той ми каза, че кохезията е изключително важна. Важно е за централна и източна Европа селското стопанство. Даси Танева ми е дала опорки, от които да не се мърда, каза той за министърката на земеделието Десислава Танева, но изтъкна, че страните поставят все повече условия за финансирането.    Когато България е приета в ЕС с всичките клаузи, за мен това е било груба грешка, че не са се справили веднага с условията, които са поставени. Тогавашните управляващи от БСП е трябвало да си направят съдебната система така, че да се справят с всички клаузи, подчерта Борисов.    Тогава имаха министри, председатели и плакаха по сцените, аз съм бил жив, ходил съм по плаца и съм отдавал чест. Питайте сега главния секретар на МВР да ви отговори на въпросите, ако смятате, че след като аз съм бил тогава главен секретар на МВР по онова време, съм виновен за това, изтъкна Борисов на журналистически въпроси.   „Приветствахме спирането на огъня в Сирия. Решено бе всяка една страна да реши дали да си наложи ембарго за доставка на оръжия за Турция и затова ние решихме да не го правим“, поясни Борисов, който коментира информацията, че Турция е спряла военната операция в Сирия.   Премиерът коментира и новината, че северномакедонският премиер Зоран Заев може да подаде оставка, ако страната му не получи дата за преговори: „Водихме преговори до късно през нощта. Знаете те са емоционални, но не е редно от мен да научавате какво сме решили“.   „Стоя с нас до 4 часа през сутринта. Той дори се пошегува с мен като каза „Бойко, дълга вечеря имахме с теб“.   И Брекзит коментирахме, който се оказа доста дълга тема, и осъдихме расизма“, каза премиерът по повод интересната снимка, от която стана ясно, че е разговарял с британския си колега Борис Джонсън.", "date": "2019.10.18", "title": "Борисов до 4 часа през нощта разговарял със Заев в Брюксел: Имахме дълга вечеря!  (ВИДЕО) "}
{"url": "http://epicenter.bg/article/Kamarata-na-arhitektite--Sgradata-na-detskata-bolnitsa-e-nevazmozhna-i-nezakonna/196206/2/0", "text": "Камарата на архитектите в България е внесла жалба във Върховния административен съд да бъде спряна обществената поръчка за дострояване на двата 12-етажни корпуса, предвидени за бъдещата детска болница в София. Делото е насрочено за 11 ноември. Това става ясно от съобщение на камарата, разпространено до медиите.    Според становището на камарата сградата е невъзможна и незаконна в сегашното й състояние. Но най-важното е, че ще бъде опасна.    Нормите за земетръс позволяват до 8-етажна болница в София. Според Общия устройствен план и Подробния устройствен план педиатрията не може да е по-висока от 20 метра. През 2011 г. съществуващият незавършен строеж е определен за премахване с Подробния устройствен план на столицата и се предвижда изграждането на нова, различна по конфигурация детска болница на 5 етажа. Всичко това прави стария строеж, както и обществената поръчка за довършването му, напълно незаконни, заявяват от камарата на архитектите в България.         Камарата на архитектите в България внесе жалба във Върховния административен съд да бъде спряна обществената поръчка за дострояване на двата 12-етажни корпуса, предвидени за бъдещата детска болница в София. Делото е насрочено за 11 ноември.    Камарата на архитектите е категорична, че сградата е невъзможна и незаконна в сегашното й състояние. Най-важното - ще бъде опасна.    Нормите за земетръс позволяват до 8-етажна болница в София. Според Общия устройствен план и Подробния устройствен план педиатрията не може да е по-висока от 20 метра. През 2011 г. съществуващият незавършен строеж е определен за премахване с Подробния устройствен план на столицата и се предвижда изграждането на нова, различна по конфигурация детска болница на 5 етажа. Всичко това прави стария строеж, както и обществената поръчка за довършването му, напълно незаконни.    Общият устройствен план и Наредбата за земетръс могат да бъдат променени. Поправките ще отнемат години, но няма да променят факта, че бъдещата национална педиатрия ще е опасна – за децата, родители им и медицинския персонал.    Грубият строеж е започнат през 1978 г. За толкова време всяка сграда старее. 12-те етажа бетон и арматура са били изложени десетилетия наред на дъжд, сняг, лед и пек без никаква защита. Това означава, че процесите на износване, ръждясване и рушене са протекли още по-бързо.    Експерти, включително от Министерството на здравеопазването, стигат до същия извод още през 2004 г. Тогава идеята за детска болница пак е на дневен ред и Народното събрание е поискало становища и доклади какво да се прави. Експертите казват, че по недостроения корпус са настъпили непоправими конструктивни поражения и препоръчват да се построи нова сграда, съобразена със световните стандарти.    Въпреки това през април 2019 г. МЗ прави задание и обявява обществена поръчка за довършване на строежа. Заданието за проектиране е непълно и некомпетентно. И отваря широко вратата за злоупотреби.    Специфичните инженерни системи и тяхната непрекъсната работа са жизненоважни и животоспасяващи във всяка болница. Електричество, вода, климатизация, осигуряваща микроклимата и стерилността на въздуха, инсталации за кислород и други медицинските газове – качеството на инженерните системи предрешава битката за живота на болния. За тях обаче няма дума в заданието на Министерството на здравеопазването за проектиране и строителство на националната детска болница.    Едно малко отклонение. Болниците са сред най-големите консуматори на енергия. При средна продължителност на ползване на сградата между 50 и 100 г., разходите за електричество са стотици милиони левове. Ето защо съвременните лечебни заведения се проектират като пасивни сгради с ниско потребление и със собствено производство на енергия. В Ливърпул например детската болница произвежда сама около 60% от необходимата енергия. Подобни съвременни изисквания в техническото задание на МЗ няма.    Болниците са особено важни в случаи на природни бедствия, терористични актове, военни конфликти, защото трябва да осигурят не само своите пациенти, но и пострадалите. Затова сградата трябва да издържа на силни земетресения, да има собствено електрозахранване, резервоари за вода и храна, да може функционира въпреки катаклизмите навън. Само че за заданието на МЗ това не важи. Там няма и дума за по-високи изисквания от минималните, заложени с наредбите за строителство. Впрочем няма дума дори за изисквания, които според нормативната уредба министерството трябва да укаже в заданието.    Няма никаква идея за броя на паркоместата, да не говорим за хеликоптерна площадка за спешните случаи. Няма мисъл за изграждането на топла връзка със съседната университетска болница „Майчин дом“.    Този списък с пропуски, дефекти, разминавания и заложени недомислия на границата на криминалното може да бъде продължен. Но и така е ясно, че    бъдещата, чакана с десетилетия сграда на детската болница, ще е опасна за всички, които се нуждаят от нея.    Обществената поръчка е за довършване на стария строеж на инженеринг. Т.е. всички етапи в създаването на сградата – проектиране, строителство и авторски надзор, ще бъдат поверени на строителя. По правило неговата цел като търговско дружество е да извлече максимална печалба при минимални разходи. Целта на възложителя (МЗ) трябва да е точно обратната - максимално качество при минимални разходи. Проектантът и надзорът са двете страни в този процес, които трябва да защитят интереса на възложителя МЗ. Но ако те са посочени от строителя или са негови служители, чий интерес ще бъде защитен?    Инженерингът е допустим единствено, когато вече е създаден идеен проект на сградата. В случая липсва дори предпроектно проучване.    След публикуването на обществената поръчка КАБ предупреди здравното министерство, че заданието е неграмотно и залага огромни опасности. Предложи и безвъзмездно да помогне за написването на професионално задание заедно с камарата на инженерите. Министерството на здравеопазването отказа.    Затова архитектурната колегия обжалва поръчката пред КЗК. Жалбата беше отхвърлена. За министерството и Комисията поръчката отговаря на Закона за обществените поръчки. Широката рамка на този закон обаче не прави разлика между строителството на болница и сграда за търговията с плод и зеленчук, както е написана в конкретния случай. За строителството на болница изискванията са много и са специфични, съобразени с дузина закони и още няколко пъти по толкова наредби, стандарти и изисквания. Без да се броят световните иновации в тази област. Нищо от това не е заложено в обществената поръчка. Напротив!  На 30 септември КАБ внесе във ВАС жалба срещу условията в обществената поръчка. И отново даде време и възможност на здравното министерство да оттегли поръчката и да подготви компетентно заданието за детската болница. Няма реакция.    Обществото очаква да получи нова модерна сграда, изградена по последните технологични изисквания. Това няма да се случи, ако бъде изпълнена тази обществена поръчка.    Заложените в тази обществена поръчка гафове залагат ремонт на ремонта на ремонта без край. Залагат много повече от предполагаемите 95,4 млн. лв. обществени пари. Но най-лошото е, че в залог ще бъде сигурността и животът на много хора. Децата ни и лекарите ни не заслужават това!    „Децата ни и лекарите ни заслужават най-доброто! ", "date": "2019.10.18", "title": "Камарата на архитектите: Сградата на детската болница е невъзможна и незаконна"}
{"url": "http://epicenter.bg/article/Hasan-Azis--Moyata-mechta-e-Kardzhali-da-bade-universitetski-tsentar/196211/2/0", "text": "  Моята мечта е градът да бъде университетски център с филиали, които да бъдат в помощ на бизнеса. Това каза кандидатът за кмет на Кърджали от ДПС Хасан Азис в предаването „България сутрин“ по Bulgaria ON AIR.    \"Акцентът трябва да бъде работа с хората, както и работа с младите. В Кърджали успяхме да разрешим тежките инфраструктурни проблеми - водопроводи и канализации, пречиствателна станция. Направихме така, че градът да има едни от най-хубавите и модерни паркове в страната, за които имаме дори и европейско признание\", коментира заместник-председателят на ДПС и кандидат-кмет в Кърджали Хасан Азис.   „Винаги сме обявявали, че образованието е основен приоритет в Кърджали. През последните 4 години в Кърджали са направени най-много инвестиции на ученици. Около 72% от учениците в града вече отиват в ремонтирани и санирани училища. Успяхме по инвестиционната програма за градско възстановяване и развитие да ремонтираме 5 училища, да възстановим една детска градина, включително да намерим финансиране по една от европейските програми за една професионална гимназия. Ние акцентираме на дуалното обучение в училищата“, заяви той.   По темата за проблема с бездомните кучета в Кърджали, Хасан Азис е на мнение, че това е проблем, който сам по себе си го има във всяка община.   „Нашето внимание е насочено към подобрение на жизнената среда в Кърджали – тротоари, улици, детски площадки. Моята мечта е градът да бъде университетски център с филиали, които да бъдат в помощ на бизнеса“, обобщи той. ", "date": "2019.10.18", "title": "Хасан Азис: Моята мечта е Кърджали да бъде университетски център"}
{"url": "http://epicenter.bg/article/Osnovniyat-protivnik-na-Slavcho-Atanasov-e-modelat--Totev-/196212/2/0", "text": "  „Пари за града ни ще има. Пловдив е твърде важен за държавата и няма кой да си позволи градът да бъде лишен от необходимите му средства. В това е убеден кандидатът за кмет на Пловдив от НФСБ и ВМРО-БНД Славчо Атанасов.        В тази кампания Славчо Атанасов стъпва на това, което направил като кмет и от тази позиция критикува досегашното управление и бъдещите си намерения, ако отново влезе в кметския кабинет.  \"В мандата си аз получих от държавата 52 милиона. Сегашният кмет получи в първия си мандат 56 милиона, а във втория 50 милиона. А сега хазната не само, че е празна, но е на червено с 65 милиона.“  „За първи път в историята си, Пловдив има голяма задлъжнялост – 65 милиона са заемите в момента. Заедно с това, общината не е успяла да си събере данъците в размер на 19 милиона лева“.        Атанасов е убеден, че данъчната тежест на пловдивчани трябва да се облекчи.„Данъците ни са по-високи дори от софийските. В моя мандат Пловдив имаше най-ниските данъци и такси от големите градове и синдикатите го обявиха за най-социалния град в България. Високи данъци хазна не пълнят. Това е моето дълбоко убеждение.“ Но със сегашните данъци градът не може да се развива добре. И дава пример, че данък МПС и такса смет са крайно несправедливи.  Той поема като ангажимент пловдивчани отново да имат справедливи данъци за всички. \"Абсурдно е да имаме по-високи данъци от София\", категоричен е Славчо Атанасов.         \"Кандидатирах се отново за кмет, защото голяма част от пловдивчани не приема начина, по който градът се управлява в последните осем години. Моделът „Тотев“ остава, въпреки че самият Тотев не е кандидат за кмет. Иван Тотев е част от отбора. Той остана партиен лидер на ГЕРБ в Пловдив. На практика г-н Тотев е капитанът на отбора в Пловдив.   А сегашният кандидат г-н Здравко Димитров и да иска, няма как да промени този модел. Как да го промени, съветниците са на г-н Тотев, районните кметове са на г-н Тотев, а г-н Тотев е партиен шеф на г-н Димитров в Пловдив. Как да стане промяната\", пита Атанасов.  В сутрешния блок на БНТ Славчо Атанасов отговори и на въпрос за развитието на електрически транспорт в Пловдив. \"Предизборна манипулация е твърдението, че аз съм участвал в приватизацията на градския транспорт в Пловдив. Това просто не е вярно и лесно може да се провери. Приватизацията се направи от моя предшественик д-р Иван Чомаков, а още тогава аз публично съм заявил позицията си, че това е огромна грешка за Пловдив“.        Атанасов е убеден, че ще трябва да се започне всичко отначало. \"Аз ще създам ново общинско дружество за електротранспорт, което да може да кандидатства за европейски средства, които тази година са в размер на 400 милиона за България. Ще привлечем част от тези пари за Пловдив и ще възстановим електротранспорта, с което ще облекчим и проблема със замърсяването на въздуха\", каза Славчо Атанасов.         Той посочи и най-спешните за развитието на Пловдив задачи, които ще изпълни веднага, ако бъде избран за кмет. \"Първо ще стабилизираме финансово общината. Ще извършим задължителната ревизия на досегашното управление.    Ще реализираме няколко много важни инфраструктурни обекти – пробивът под Водната палата, за да премахнем задръстванията там, веднага ще започнем да правим и „Модър-Царевец“, задължително ще построим поне по една нова детска градина във всеки район на града.  Стратегическата инфраструктура, от която зависи ежедневието на града, трябва да се развива независимо от всичко, това са проекти, които не можеш да спреш или да изоставиш. В нашия мандат ние се съобразявахме с тази философия, направихме втори мост и ремонтирахме стария на „Герджика“, а също така моста на \"Адата“ и Асеновградския надлез, бул. „България“,  „Източен“. Никога не сме затапвали града, както е сега.   Вечната тема за „Модър - Царевец“ можеше отдавна да сме я забравили, още в моя мандат направихме проект, имаше и средства да се започне. Връзката между районите ще олекоти значително трафика, такава връзка е необходима между „Западен“ и „Южен“, също така и между районите „Южен“ и „Тракия“.       Подготвили сме сериозна инвестиционна програма, която може  да се случи само по един начин - общината ще вложи собствени средства, които по принцип са ограничени.  За  конкретни обекти ще се изтегли разумен и добре премерен заем и ще се привличат средства по европейските програми.  Аз имам добре подготвен екип и няма да допусна Пловдив да се лиши дори от едно евро, което може да бъде спечелено по европейските програми.   Няма да допуснем и ситуации, каквито се случиха с програмата „Региони в растеж“, по която общината да търпи глоби, да извършва некачествени ремонти и да пропуска усвояване на средства. Разбира се, ще получаваме и пари от държавата.   В момента из града се тиражира една неистина, че ако кметът не е от ГЕРБ, правителството няма да отпуска средства за града. Такова нещо никой от важните фактори в държавата не е казвал и няма как да го каже.  Пловдив е много важен за правителството град и пари ще има. Да не забравяме, че Патриотите сме част от управлението на държавата, имаме вицепремиери и министри и достатъчно влияние, така че пари за Пловдив ще има, независимо кой е кмет на града.    Ще върнем отново гражданите в управлението на града, както беше при мен, защото сега те са изблъскани грубо встрани и това не е правилно. Възстановяваме и гражданските съвети по райони, защото чрез тях пловдивчани активно участваха в управлението на кварталите си и на града.\"         ", "date": "2019.10.18", "title": "Основният противник на Славчо Атанасов - моделът „Тотев“!"}
{"url": "http://epicenter.bg/article/Rosen-Zhelyazkov--Shte-bade-sazdadena-kontrolirana-sreda-za-prakticheskite-izpiti-za-shofyori/196220/2/0", "text": "\"Ще се създаде контролирана среда, така че да се пресекат всички възможни корупционни практики при провеждането на практическия изпит на кандидатите за водачи\". Това заяви министърът на транспорта, информационните технологии и съобщенията Росен Желязков по време на работна среща, организирана от Асоциацията за квалификация на автомобилистите в България.    Събитието бе инициирано във връзка с обявените мерки за подобряване на дейността на Изпълнителна агенция \"Автомобилна администрация\", които включват и такива за организацията и провеждането на изпити на кандидатите за водачи, съобщиха от МТИТС.    \"Основната ни задача е да създадем контролирана среда в рамките на практическия изпит, така че да бъдат ясно идентифицирани грешките, които прави водачът. Те трябва да бъдат анализирани и да има обективност при оценяването от изпитващия като бъдат премахнати възможностите за субективна преценка. Затова разглеждаме варианти за изграждане и въвеждане на единна интегрирана информационна система, която да обхване целия процес – от подготовката до изпита\", обяви министър Росен Желязков. Той бе категоричен, че всичко се прави, за да се подобри системата, така че чрез корупция да не се прикрива лошата подготовка.    Министър Желязков информира участниците, че всички набелязани мерки са основани на много сериозен анализ за цялостната дейност на ИА \"Автомобилна администрация\". Той бе категоричен, че няма да се допуска субективност. Също така отбеляза, че има набелязани мерки, които са свързани със самата нормативна уредба. \"Всички мерки, които ще намерят отражение в съответната нормативната уредба, на ниво наредби, ще бъдат детайлно обществено обсъдени с всеки един от Вас – косвено и пряко в такива формати\", каза в заключение министърът към участниците в дискусията.    В събитието участваха още председателят на Държавната агенция \"Безопасност на движението по пътищата\" Малина Крумова, заместник-министърът на транспорта, информационните технологии и съобщенията Ангел Попов, изпълнителният директор на ИА \"Автомобилна администрация\" Бойко Рановски, председателят на УС на Българска асоциация на пострадали при катастрофи Владимир Тодоров и други.   Източник: Канал 3", "date": "2019.10.18", "title": "Росен Желязков: Ще бъде създадена контролирана среда за практическите изпити за шофьори"}
{"url": "http://epicenter.bg/article/Leydi-Gaga-padna-ot-stsenata--Video-/196247/10/100", "text": "Поп звездата Лейди Гага падна от сцената заедно със случайно избран за помощник зрител от публиката по време на изпълнение в Лас Вегас.    Инцидентът стана, след като тя извика при себе си един от редовните посетители на изпълненията ѝ. След това, докато пееше, тя скочи върху помощника си и обви краката си около кръста му. Каскадата обаче продължи само секунда, след което двамата паднаха през ръба на сцената.    Според очевидци явно Лейди Гага е била с по-малко късмет, тъй като тя пада по гръб, а зрителят - върху нея.    Веднага след случката, Лейди Гага скочи на крака и се качи отново на сцената, за да продължи изпълнението си.   Източник: Новини.бг", "date": "2019.10.18", "title": "Лейди Гага падна от сцената (Видео)"}
{"url": "http://epicenter.bg/article/I-Mihail-Kasabov-zayavi--che-nyama-da-poeme-vlastta-v-BFS/196174/8/0", "text": "Българският футболен съюз изпадна в патова ситуация. Няма кой да смени временно подалия оставка президент Борислав Михайлов. Двама от заместниците му вече подадоха оставки. Първи го направи Атанас Фурнаджиев, а днес и Михаил Касабов заяви, че няма да поеме властта в централата.   Пред БНТ той каза, че при първа възможност ще свика конгрес за избор на нов шеф на българския футбол. Касабов е един от тримата заместници на президента в оставка Борислав Михайлов. Другите са Йордан Лечков и Атанас Фурнаджиев. Днес Изпълнителният комитет на Централата трябва да гласува желанието на досегашния президент да напусне поста. Борислав Михайлов подаде оставка след загубата на националния тим от Англия с 0:6. Срещата беше белязана и от расистки скандал по трибуните.  ", "date": "2019.10.18", "title": "И Михаил Касабов отказа да поеме властта в БФС"}
{"url": "http://epicenter.bg/article/Hvanaha-oshte-petima-za-rasistskiya-skandal-na-macha-Balgariya-Angliya/196181/8/0", "text": "Задържани са още петима  по време на футболната среща между националните отбори на България и Англия. Това съобщиха от пресцентъра на  . Тази сутрин още петима мъже,   са задържани в Първо РУ. Предстоят допълнителни действия за издирването и задържането и на други участници с подобно поведение. Обект на търсене и отвеждане в районното управление са още петима, с което   От началото на годината, при провеждане на футболни срещи на територията на София  . Спрямо 48 от тях са наложени принудителни административни мерки, като   9-има имат наложена забрана за 1 година и 1 000 лева глоба, 1 е с 2 - годишна забрана и  , 1 – с наложена забрана за посещение на спортни мероприятия за срок от 3 месеца.   Шестима от задържаните са оправдани от съда.  а спрямо 1 има образувано досъдебно производство за хулиганство, припомнят от ведомството.", "date": "2019.10.18", "title": "Хванаха още петима за расистския скандал на мача България-Англия"}
{"url": "http://epicenter.bg/article/Berbatov--50-dushi-ne-mogat-da-opredelyat-natsiyata-ni-kato-rasistka--Az-sam-gord-balgarin/196196/8/0", "text": "Рекордьорът по голове за националния отбор Димитър Бербатов смята, че на мача с Англия (0:6) е имало хора, чиято единствена цел е била да направят провокация. По думите му те заслужават да получат доживотна забрана да посещават не само футболни мачове, а спортни събития като цяло.    В традиционната си колонка за букмейкъра \"Бетфеър\" той посочва, че е засрамен, съобщи БНР. Бербатов се надява правителството на България да си свърши работата и да наложи доживотно наказание на виновните.    \"Заради тях говорим само за инцидентите с расизма, а не за футбола, който остана второстепенен, а не бива да е така. Това е също проблем в Англия, Италия и навсякъде по света. Трябва да сме единни и да се борим, защото това е неприемливо\", заяви Бербатов.    \"Не мога да приема критиките, които цяла България получи. Петдесет души не могат да определят нацията, ние не сме расисти. Аз съм горд българин\", посочи още бившият футболист.  ", "date": "2019.10.18", "title": "Бербатов: 50 души не могат да определят нацията ни като расистка. Аз съм горд българин!"}
{"url": "http://epicenter.bg/article/Valentin-Mihov/196208/8/0", "text": "Бившият президент на БФС Валентин Михов подаде оставка като член на Изпълкома на Футболния съюз, информира БНТ.   Това стана ясно малко преди началото на заседанието на Изпълнителния комитет на БФС.   Очаква се официалната пресконференция след заседанието да започне в 15:00 часа.   Очаквайте подробности.", "date": "2019.10.18", "title": "Валентин Михов също подаде оставка от БФС"}
{"url": "http://epicenter.bg/article/Borislav-Mihaylov--Obmislyah-ostavka-ot-mnogo-vreme/196210/8/0", "text": "Борислав Михайлов не е подал оставката си като президент на БФС заради искането на премиера Бойко Борисов, а защото търпението му се е изчерпало. Това заяви бившият вратар на България на пресконференция в Бояна, след като официално депозира оставката си.   \"Сам взех решението да се оттегля, никой не ми е оказвал натиск. Това е нещо, което съм замислил от много време. Тръгвам си със смесени чувства. Всички са тъжни, че си тръгвам. Да, някои се опитаха да ме спрат, но аз си го бях решил\", обяви изненадващо той.  Припомняме, че след като Борисов поиска оставката му, Михойлов отказа да я подаде и след чес \"ризмисляне\" обяви оттеглянето си на сайта на БФС.   Михайлов заяви, че от много време е обмислял да подаде оставката си.  \"Отдавна се замислях, че може да съм омръзнал на хората. Не че аз съм виновен, но предпочетох да оставя колегите да са спокойни\", заяви Михайлов.   \"Благодаря за последните 14 години, в които сме работили заедно, къде хубаво, къде - не. Ще направим много кратък анализ какво се е случило в периода, в който бях президент. Току-що подадох оставка като президент. Това е личен акт и не се обсъжда. Дойдох да уважа хората и да им го кажа лично\", сподели Борислав Михайлов, цитиран от Gong.bg   \"14 години са доста дълго време, отдавна си мислех, че може да съм омръзнал на хората. Случиха се много неща, но предпочетох с моята оставка да сваля това напрежение и хората да могат да работят спокойно. В деня на мача се видях със спортния министър. От много време замислях това. Първата ми реакция беше, че подавам оставката. Оставката не се приема. Изпълкомът няма какво да обсъжда\", каза още Михайлов.   За 14 години със сигурност имам вина някъде. Футболният съюз е много широко понятие. Тук съм ви казвал хиляда пъти - футболният съюз е регулатор и не може да реагира на ставащото в клубовете и за работата с младите. А и за играта на националния отбор - аз като бях вратар, шест гола не са ми вкарвали\", каза той.    В отговор на въпрос дали е станал жертва на подготвена акция, той заяви: \"Със сигурност не е организирано от БФС\". И добави, че футболният съюз е направил необходимото, за да се организира двубоят с Англия, както и че голяма част от напрежението е дошло от Англия. След това заяви, че не се чувства предаден.     „Футболът се прави в клубовете, трябва да бъде разбрано от всички и от човека, който дойде след мен. Аз като бях вратар 6 гола не са ми вкарвали. Няма нищо странно, нито фатално. Казах ви, че на човек му свършва предела на търпението.”   Запитан дали смята, че скандалът с расизма на стадиона е бил предизвикан, Борислав Михайлов отговори: „Не е организирано от Футболния съюз със сигурност, платили сме на стюарди на полиция, не мога да гадая дали е нарочно или не. Тази истерия дойде от Англия, аз писах две писма за защита на България, българските фенове и футбол. Тези неща се случват много повече в други държави.”   „Не е моя работа да коментирам органите на реда. Дошъл съм най-любезно да отговарям на въпросите, не че вие можете да ми търсите отговорност. На Стоичков няма какво да му отговарям.\"   \"Нося отговорност пред хората, които са ме избрали (на конгреса)\", продължи Михайлов.   „Оценката за мен е, че четири пъти съм избиран на този пост с 90% от гласовете. Много неща се промениха и към хубаво, като работа на БФС, когато се струпат много неща, идва нов, няма време. Това, че са слаби резултатите на националния отбор. Просто идва момент, в който на човек му писва.”   Посочи, че бюджетът на футболния съюз се е увеличил около три пъти. \"Всички може да смятате и да направите разликата. Във всичките години парите са вървели нагоре.\"    \"Тъжно ми е, че на последния мач с Англия аз половината футболисти не ги познавам. Тази вина аз не я нося\", каза Михайлов.  ", "date": "2019.10.18", "title": "Боби Михайлов: Не Борисов е причината да подам оставка, просто търпението ми се изчерпа"}
{"url": "http://epicenter.bg/article/Ministar-Kralev-nagradi-shampionite-ot-Svetovnoto-parvenstvo-po-shotokan-karate-do-/196227/8/0", "text": "Министърът на младежта и спорта Красен Кралев връчи почетни плакети на ММС на златните медалисти от Световното първенство по шотокан карате-до. В Карлови Вари, Чехия, българските състезатели се отличиха с четири титли - три в индивидуалните надпревари и една в отборната, съобщават от ММС.    Силвестър Гьолски триумфира в кат. над 80 кг кумите и за втори път в своята кариера изкачи световния връх. Реми Бобев и Мартина Чан спечелиха в дисциплината Асай-рю Ката. Тримата затвърдиха отличното си представяне през 2019 г. През април Гьолски, Бобев и Чан бяха най-добри и по време на еврошампионата в черногорския град Бар. Отборът Денис Богданов, Илиан Илиев, Радослав Пенов, Станчо Станчев, Никола Николов и Валентин Георгиев се поздрави с успех в дисциплината кумите. Националите ни заслужиха още 2 сребърни и 11 бронзови медала.    “Продължавате да постигате добри резултати на всяко едно голямо първенство. Виждам, че сте поставили България на едно от челните места в отборното класиране и това показва, че вършите добра работа”, каза Красен Кралев на своите гости.    Почетен плакет на ММС получи и наставникът на българския тим Димитър Тодоранов, който подготви състезателите за огромната конкуренция от над 1500 участници в Карлови Вари.    По време на срещата с министър Кралев Силвестър Гьолски обяви, че прекратява състезателната си кариера и се насочва към треньорската професия. Цялостно подмладяване тече в националния отбор.    Председателят на федерацията по шотокан карате-до Александър Славков сподели впечатленията си от изминалото Световно първенство и изказа благодарност към ММС, за това че млади състезатели от федерация за поредна година бяха поканени да се включат в Европейската седмица на спорта #BeActive.  ", "date": "2019.10.18", "title": "Министър Кралев награди шампионите от Световното първенство по шотокан карате-до "}
{"url": "http://epicenter.bg/article/Krasi-Balakov-podade-ostavka--Izpalkomat-ya-prie/196230/8/0", "text": "Красимир Балъков е подал оставка като селекционер на българския национален отбор. Това разкри президентът на Славия Венцислав Стефанов, съобщи  .    \"Взехме решение и единодушно подадохме оставки. Данчо като първи вицепрезидент прецени, че Михаил Касабов трябва да ръководи до насрочването на следващия Изпълком, когато ще се насорич Конгрес, за да може футболното първенство да продължи и да няма напрежение, за да се успокои ситуацията и да няма напрежение.\"    \"Няма да коментирам думите на президента Борислав Михайлов.    \"Красимир Балъков прецени, че трябва да подаде оставка, след като президентът и цялото ръководство е подало оставките си.\"    \"Аз казах това, което мисля. Всеки си каза мнението.  Толкова много напрежение се създаде на този мач с Англия. Толкова неща се случиха, че нещата стигнаха до тук. Президентът, Изпълкомът и треньорите си подадоха оставките. Дано това да е за доброто на футбола.\"    \"На следващия Изпълком хората, които отговарят за националните отбори ще предложат новия треньор.\"    \"Взехме решение и единодушно подадохме оставки. Данчо като първи вицепрезидент прецени, че Михаил Касабов трябва да ръководи до насрочването на следващия Изпълком, когато ще се насорич Конгрес, за да може футболното първенство да продължи и да няма напрежение, за да се успокои ситуацията и да няма напрежение.\"", "date": "2019.10.18", "title": "Краси Балъков подаде оставка, Изпълкомът я прие"}
{"url": "http://epicenter.bg/article/Mihail-Kasabov-shte-e-vremenen-prezident-na-BFS-/196232/8/0", "text": "Михаил Касабов ще бъде временно изпълняващият длъжността президент на Българския футболен съюз. Това стана ясно след заседание на Изпълкома на футболната централа, на който своята оставка подаде Борислав Михайлов, предаде dsport.bg.    Касабов бе един от вицепрезидентите на БФС заедно с Атанас Фурнаджиев и Йордан Лечков и той ще поеме временно управлението до определяне на нов президент. Касабов уточни, че няма да се кандидатира за такъв.    \"Днес е един неприятен ден за мен. Първо искам да благодаря на г-н Борислав Михайлов за това, което той направи през последните 15 години. Това е негово лично мнение и няма нужда да го коментирам.\"    \"Моята задача като изпълняващ дейността президент ще бъде главно да насрочим нов Конгрес и да изберем нов старши треньор на националния отбор. Когато стана легитимен президент, ще свикам Изпълком за обявяването на дата на Конгреса.\"    \"На този Изпълком ще бъдат разгледани предложенията на г-н Лечков за нов национален селекционер. Аз категорично заявявам, че на следващия Конгрес няма да се кандидатирам за президент.\"  ", "date": "2019.10.18", "title": "Михаил Касабов ще е временен президент на БФС "}
{"url": "http://epicenter.bg/article/Ofitsialno--Otlozhiha-El-Klasiko-zaradi-bezreditsite-v-Kataluniya-/196236/8/0", "text": "Най-чаканият мач в Испания - Ел Класико между \"Барселона\" и \"Реал\" Мадрид бе отложен заради протестите и безредиците в Каталуния. Дербито от 10-ия кръг на Примера дивисион трябваше да се състои на 26 октомври на \"Камп Ноу\", предаде .    От Ла Лига първо поискаха тази среща да се играе в Мадрид, а втората през пролетта в Барселона, като двата отбора си разменят домакинствата. Но нито една от страните не се съгласи.    В понеделник ще бъде определена новата дата на дербито.    \"Реал\" е лидер в класирането в Примера с 18 точки, а \"Барселона\" има две по-малко. В събота каталунците гостуват на \"Ейбар\" и вероятно ще пътуват с автобус.    Кралският клуб гостува на отбора на \"Майорка\", който е в зоната на изпадащите.", "date": "2019.10.18", "title": "Официално: Отложиха Ел Класико заради безредиците в Каталуния "}
{"url": "http://epicenter.bg/article/Turtsiya-e-vazobnovila-atakite-v-Siriya-vapreki-postignatoto-sporazumenie-sas-SASht/196169/7/0", "text": "Въоръжените сили на Турция са възобновили атаките срещу град Рас ал Айн в североизточната част на Сирия, въпреки постигнатото по-рано със САЩ споразумение за временно прекратяване на военните действия, предава TACC, цитирана от Агенция \"Фокус\". По-рано се появи информация, че в сирийския град е била възобновена стрелбата и още се водят сражения, а над няколко квартала се издига гъст дим. Турция все още не е коментирала ситуацията. На 9 октомври Анкара обяви началото на операция „Извор на мира“ в Северна Сирия. Целта е там да се създаде зона за сигурност, която трябва да се превърне в защитен пояс за турската граница. Освен това, според плана на Анкара, там ще бъдат настанени сирийските бежанци, които в момента се намират в Турция. Международната общност осъди действията на Анкара, а правителството в Дамаск счете операцията за агресия. По-рано САЩ и Турция постигнаха споразумение за спиране на военните действия в Северна Сирия, след разговори в Анкара. Турция се съгласи да прекрати огъня за 120 часа, така че кюрдските сили да напуснат зоната за сигурност, определена от Анкара.    ", "date": "2019.10.18", "title": "Ердоган не прекрати атаките в Сирия въпреки споразумението със САЩ"}
{"url": "http://epicenter.bg/article/Tramp-nareche-turtsite-i-kyurdite--quot-dve-hlapeta-quot--koito-imaha-nuzhda--quot-da-se-posbiyat-quot-/196172/7/0", "text": "Американският президент Доналд Тръмп приветства спирането на огъня в Сирия и обясни, ч , предаде Франс прес, цитира Новини.бг    \"Казах: те имат нужда да се поступат малко. Като две хлапета - оставяш ги да се посбият, после ги разтърваваш\", каза той на митинг в Далас, щата Тексас.    \"Те воюваха няколко дни, доста ожесточено. Кюрдите са наши приятели, Турция също е наш приятел, но те воюваха. . . това беше ужасно. . . Те не можеха да се споразумеят. . . Отидохме там и казахме, че искаме пауза\", заяви американският президент, цитиран от ТАСС.        \"200 000 изселени невинни, стотици жертви, заслужаващи доверие данни за военни престъпления, затворници от ИД, които бягат, а САЩ евакуират и бомбардират собствените си позиции или ги отстъпват на руснаците. Две хлапета, които се бият ли?\", написа Макгърк в Туитър.    \"     Тръмп улесни турската офанзива срещу кюрдите в Сирия, като изтегли американските войски от североизточните райони на страната.    Операцията, траяла една седмица, взе над 500 жертви, предимно кюрди, включително десетки цивилни, и доведе до изселването на 300 000 души, сочат данни на неправителствената мониторингова организация Сирийски център за наблюдение на правата на човека.", "date": "2019.10.18", "title": "Тръмп нарече турците и кюрдите \"две хлапета\", които имаха нужда \"да се посбият\""}
{"url": "http://epicenter.bg/article/Bivshiqt-katalunski-premier-Karles-Puchdemon-se-predade-na-belgiyskite-vlasti/196188/7/0", "text": "Намиращият се в изгнание в Белгия бивш каталунски премиер Карлес Пучдемон се предаде на властите, след като Испания издаде нова заповед за ареста му след постановените присъди срещу 12 други сепаратистки лидери, предаде АП.    Пучдемон „се яви доброволно пред белгийските власти, придружаван от адвокатите си“, съобщи канцеларията му в изявление във връзка с издадената заповед за арест. В текста пише, че бившият каталунски премиер отхвърля заповедта и се противопоставя на всякакви опити да бъде екстрадиран в Испания.    Не е ясно дали в момента Пучдемон е задържан и разпитван.    Бившият каталунски премиер и други лидери на сепаратисткото движение избягаха в Белгия през октомври 2017 г., след като бяха призовани да се явят пред съда, за да отговарят за опита си за отделяне на областта от Испания. Каталунските сепаратисти организираха референдум за независимост, който испанското правителство определи като незаконен, припомня АП.", "date": "2019.10.18", "title": "Бившият каталунски премиер Карлес Пучдемон се предаде на белгийските власти"}
{"url": "http://epicenter.bg/article/Netanyahu-izrazi-nadezhda--che-primirieto-mezhdu-Turtsiya-i-siriyskite-kyurdi-shte-se-zadarzhi/196202/7/0", "text": "Израелският премиер Бенямин Нетаняху изрази днес надежда, че примирието между Турция и сирийските кюрди ще се задържи, след като разговаря с гостуващия държавен секретар на САЩ Майк Помпейо, предаде АФП, цитирана от БНР.    Помпейо пристигна в Израел, след като заедно с вицепрезидента Майк Пенс договори в Анкара сделка, според която Турция ще преустанови временно сирийската си офанзива, която предизвика критики и бе сметната за предателство на Вашингтон спрямо кюрдите.    „Надяваме се, че нещата ще се развият по най-добрия начин“, каза Нетаняху пред репортери без да дава повече уточнения, когато бе попитан за примирието.    Израелците следят внимателно решенията на Тръмп за Сирия, обезпокоени, че страната им също може да се окаже изоставена от най-важния си съюзник.    Освен това Израел отдавна се безпокои, че врагът Иран може да запълни всеки вакуум в съседна Сирия, в която Техеран подкрепя президента Башар Асад в 8-годишния граждански конфликт.    Нетаняху подходи внимателно, за да не критикува президента Доналд Тръмп, гласовит приятел на премиера ветеран, който се опитва да формира нов кабинет.    Помпейо от своя страна обеща подкрепа за Израел и каза, че двамата са обсъдили Иран.", "date": "2019.10.18", "title": "Нетаняху изрази надежда, че примирието между Турция и сирийските кюрди ще се задържи"}
{"url": "http://epicenter.bg/article/Moskva-prizova-za-osazhdane-na-deystviyata-na-Prishtina-v-Severno-Kosovo-/196203/7/51", "text": "Действията на властите в Косово, които нахлуха в населени със сърби райони, подкопават стабилността в региона на Балканите. Това се посочва в коментар, публикуван от Министерството на външните работи на Руската федерация, предават TACC и Агенция \"Фокус\".    „Ние считаме действията на косовската администрация като продължение на неприкрита линия за изостряне на междуетническите отношения в региона, изпълнена с подкопаване на стабилността в Балканския регион. Това, което се случва, е друга ярка илюстрация на провала на държавността на Косово\", подчертават от външнополитическото ведомство в Москва.    Руското външно министерство призовава международната общност да „осъди действията на косовските радикали, тяхното нарушаване на основните принципи и стандарти за правата на човека, приети в цивилизования свят\", се казва още в разпространеното съобщение.    Припомняме, че на 16 октомври спецчасти на косовската полиция организираха акция в северната част на град Косовска Митровица и задържа двама души във връзка с убийството на сръбския политик Оливер Иванович.    Двамата, единият от които е бил полицай, бяха задържани по-рано в сръбския анклав Северна Митровица, докато друг заподозрян все още се издирва, според говорителя на косовската полиция Баки Келани. Единият от арестуваните е притежавал оръжие. Според него и двамата са били полицаи.    Единият от тях е работил по случая с убийството на Иванович и е заподозрян в това, че е укривал доказателства. Все още се издирва полицейският началник на Северна Митровица.    Оливер Иванович беше ръководител на сръбската партия „Свобода, демокрация, справелдивост“. Той беше застрелян на 16 януари 2016 г.    Месец след смъртта му, двама полицейски служители признаха, че са укривали улики от местропрестъплението, след като кадри на охранителна камера показаха как единият от тях скрива гилза от инцидента в джоба си, а друг негов колега наблюдава безучастно.    Досега във връзка с убийството са арестувани четири души, като двама от тях все още са в ареста.  ", "date": "2019.10.18", "title": "Москва призова за осъждане на действията на Прищина в Северно Косово "}
{"url": "http://epicenter.bg/article/Udariha-dzhamiya-v-Afganistan--ima-nad-30-ubiti/196216/7/0", "text": "Най-малко 31 души са загинали след ракетни удари срещу джамия в Афганистан, предаде РИА новости, цитира Новини.бг    Атаката е станала днес в източната провинция Нангархар. Вследствие на нападенията е бил разрушен покривът на мюсюлманския храм и рухването на конструкцията е причинило смъртта на много хора.    По време на атаката в джамията е имало много вярващи, събрали се за традиционната за последователите на исляма петъчна молитва. Местните власти са съобщили, че пострадалите са десетки.    На този етап никой не е поел отговорността за атаката.", "date": "2019.10.18", "title": "Удариха джамия в Афганистан, има над 30 убити"}
{"url": "http://epicenter.bg/article/SASht-sa-bili-v-postoyanen-kontakt-s-kyurdskite-sili-po-vreme-na-pregovorite-v-Ankara-/196219/7/0", "text": "Делегацията от високопоставени американски представители, която преговаря с президента на Турция Реджеп Тайип Ердоган за примирие в Северна Сирия е била в постоянен контакт с кюрдските сили от „Отрядите за народна самоотбрана“ (ОНС) по време на разговорите, предава Анадолската агенция, цитирана от \"Фокус\".    Това е заявил американски държавен служител, пожелал да остане анонимен, който е бил част от делегацията на Белия дом, водена от вицепрезидента Майк Пенс пред репортери на връщане от турската столица.    По време на срещата Пенс обсъди логистиката на оттеглянето на силите на ОНС от планираната от Турция зона за сигурност в Северна Сирия. САЩ също така ще поиска от ОНС да прекратят своите бомбардировки по турски цели отвъд сирийската граница.    Американският служител уточни, по повод изявлението на външния министър Чавушоглу, че прекратяването на военните действия не означава примирие, че става дума за грешка в превода. Той подчерта, че т.нар. „пауза“ означава именно временно прекратяване на военните действия, а не примирие.    Освен това служителят на Белия дом уточни, че е ясно, че двете страни ще постигнат окончателно споразумение, след като обявените от Анкара за терористична групировка сили на ОНС окончателно се изтеглят от турската граница със Сирия.    Пенс е направил телефонни обаждания до висши представители в Конгреса на САЩ и от двете партии, като ги е информирал за споразумението между Вашингтон и Анкара след срещата, каза още служителят.    По-рано Турция и САЩ се споразумяха временно да бъде прекратена военната операция в Северна Сирия, насочена срещу кюрдските сили в региона.    Анкара се съгласи да прекрати военните действия за 120 часа, за да могат силите на ОНС да се изтеглят от зоната за сигурност, която Турция настоява да бъде установена по границата със Сирия.    На 9 октомври започна операция „Извор на мира“, която е насочена срещу кюрдските сили в Северна Сирия. Нейната цел е да подсигури турските граници и да осигури зона за сигурност, в която да бъдат настанени сирийските бежанци, които в момента се намират в страната.  ", "date": "2019.10.18", "title": "САЩ са били в постоянен контакт с кюрдските сили по време на преговорите в Анкара "}
{"url": "http://epicenter.bg/article/Pendarovski--Evropa-e-nasheto-badeshte--ostavame-priyateli-s-Balgariya/196223/7/51", "text": "Македония категорично продължава по европейския път. Основателно е разочарованието, защото ние изпълнихме всички необходими условия за започване на преговори. Договорите с България и Гърция ще бъдат изпълнявани, защото те са в основата на добросъседските ни отношения.  Това заяви македонският президент Стево Пендаровски в извънредно обръщение към нацията.   Пълният текст е представен от македонския телевизионен “Канал 5“ и Агенция \"Фокус\".      Обръщам се към Вас по повод последните решения на Съвета на Европейския съюз относно датата за започване на преговорите за присъединяване с нашата страна.    За съжаление, заключенията на Съвета не съответстват на нашите оправдани очаквания и със сигурност не са в рамките на предишните заявления на Съюза.    , но като оставим на страна емоциите, трябва да се изправим трезво пред новата реалност.    Никое политическо решение не е вечно, нито едно развитието не окончателно.    Няколко опита от годините на нашата независимост говорят в подкрепа на това твърдение.    Но преди да вземем решение какво да правим по-нататък, важно е да разберем защо някои решения са такива, каквито са, а не такива, каквито с основание очаквахме да бъдат.    А именно, безспорно е, че сме изпълнили всички предпоставки за започване на преговори и това беше казано на предишното заседание на Съвета през юни, когато без допълнителни забележки бе решено, че по технически причини, свързани с недостига на време след наскоро приключените евроизбори, че решението ще бъде ще бъде взето на срещата на върха през октомври.        Някои от тези забележки се отнасят до методологията за провеждане на предприсъединителни преговори.    Моето мнение от самото начало беше и остава, че предложенията за усъвършенстване на методологията са добре дошли, тъй като общата цел е да се осигурят положителните промени, които трябва да настъпят по време на процеса на преговори.    На фона на всички преговори обаче бяха чути и мнения за изграждане на някакви специални отношения на Европейския съюз със страните от нашия регион, различни от пътя, по който са минали всички досегашни кандидати за членство.     която е, че всички страни на континента, които изпълняват критериите, имат право на пълноправно членство в съюза.    Идеята за обединена Европа е право на всички европейци и никой не може да я отнеме. Ние сме европейска държава и имаме право да бъдем част от общ европейски дом.      Страната ни има много искрени приятели и съюзници в Европа. В тези моменти, когато някои от нас поставят това под съмнение, искам да кажа публично, че      Свидетели сме, че огромното мнозинство държави са се борили за нашите интереси, така както биха се борили за собствените си национални интереси.     по време на посещенията си в Брюксел, Берлин, Виена и Любляна. Убеден съм, че всички те ще продължат да ни подкрепят независимо от бъдещото развитие.    За нас е важно да потвърдим отново своите позиции относно евроатлантическата интеграция, която няма жизнеспособна алтернатива.   няма да бъде задача само на едно правителство, един парламент или един президент.    Убеден съм, че ако искаме доброто на нашата страна, единственият правилен подход, предвид новите обстоятелства, е да бъдем още по-решителни в трансформацията на нашето общество.     но и да възприемем реалистично системата от ценности и тяхното приложение в ежедневието на гражданите.    Реформите в много области и по-специално функционирането на правовата държава трябва да продължат и да се засилят без никакви уговорки.    Справянето с организираната престъпност и корупцията по високите етажи не са само изискване за интеграция, а и необходимост от устойчив правен ред.     Ако нашият народ не вижда европейски жизнен стандарт, на никого е необходимо само официално членство в Съюза.    Независимо от заключенията на Съвета на ЕС   но и на регионално сътрудничество и стабилност.    Също така вътрешните реформи за пълна интеграция и равенство на всички етнически общности трябва да продължат, защото те са предпоставка за вътрешното сближаване и стабилността на държавата.        В такива моменти, това което най-малко трябва да правим е да насочим нашето недоволство към определени държави-членки на Съюза и ненужно да губим енергия за създаване на политическо напрежение.     да оставим настрана легитимните си партийни интереси и да потвърдим заедно нашата визия за бъдещето на страната.    За тази цел изпратих покани за среща на ръководството на председателите на най-големите парламентарни политически партии, както от управляващите, така и от опозицията. Убеден съм, че сега е време да покажем единство около стратегическата ни ориентация, независимо от политическите различия по много въпроси.  Бих искал да информирам македонската общественост, че        Сега не е време за разочарование, апатия или за партийни сметки за получаване на политически дивиденти. Сега е моментът да се съберем отново около най-важното за нас в Република Северна Македония - нашето бъдеще и бъдещето на идните поколения. Дълбоко съм убеден, че само ако работим заедно - ще успеем!     ", "date": "2019.10.18", "title": "Пендаровски: Европа е нашето бъдеще, ще изпълняваме договорите с България и Гърция!"}
{"url": "http://epicenter.bg/article/Ruskiyat-patriarh--Abortat-e-kato-ezichesko-zhertvoprinoshenie/196226/7/0", "text": "Абортът прилича на езическо жертвоприношение, е казал руският патриарх Кирил, предаде Интефакс, цитира Новини.бг   Лидерът на православните руснаци на форум, посветен на семейство и децата в Москва, е посочил, че отказът на много и жените да имат деца в името на материалното благополучие е неправилен.   \"Ако някой си мисли, че парите и другите материални ценности, с които ще се сдобие, ако не създаде семейство и деца, ще му донесат просперитет, то този човек дълбоко се заблуждава. И най-скъпият предмет не може да замени радостта от даването на човешки живот. Нашите далечни предци, непосветени във Вярата Христова, са смятали, че ако убият човешко същество, това ще им донесе благополучие. Убийството е нарушение на една от Божиите заповеди. Ето защо аз смятам, че абортът е убийство и считам изкуственото прекъсване на бременността за езическо жертвоприношение\", е посочил той.    Патриархът по-рано е казал, че забраната на абортите може да разреши демографската криза.", "date": "2019.10.18", "title": "Руският патриарх: Абортът е като езическо жертвоприношение"}
{"url": "http://epicenter.bg/article/Za-parvi-pat-dve-zheni---astronavtki-se-razhodiha-v-kosmosa/196229/7/0", "text": "За първи път в над половинвековната история на космическите разходки две жени - астронавтки на НАСА Кристина Кук и Джесика Миър, излязоха в открития космос, съобщават световните агенции, цитирани от БТА.    Кук и Миър ще прекарат около шест часа извън Международната космическа станция (МКС), за да отстранят повреда в системата й за електрозахранване.    НАСА първоначално планираше изцяло женското излизане в открития космос да се състои през пролетта, но се наложи да го отмени заради недостиг на подходящи по размер скафандри, припомня АП.    Това ще бъде третата космическа разходка на Кук и първа за Миър, и първата космическа разходка в историята, която е извършена от две жени.", "date": "2019.10.18", "title": "За първи път две жени - астронавтки се разходиха в космоса"}
{"url": "http://epicenter.bg/article/Vav-Frantsiya-e-arestuvan-chovek--planiral-ataka-v-stil-11-septemvri/196234/7/0", "text": "Един човек е задържан в предварителен арест във Франция по подозрение в   Това съобщи френският  , цитиран от АП. По думите му заподозреният е арестуван на 26 септември \"в процес на планиране\" на такава атака. Министърът не навлезе в детайли, като каза само, че това е 60-ият случай от 2013 г., когато френските власти са осуетили евентуална атака. От антитерористичната прокуратура на Франция също не съобщиха подробности. Френските  са  , след като администратор в полицейската префектура в Париж уби миналия месец четирима свои колеги. Прокуратурата третира неговото деяние като тероризъм, отбелязва АП.", "date": "2019.10.18", "title": "Във Франция е арестуван терорист, планирал атака в стил 11 септември"}
{"url": "http://epicenter.bg/article/Donald-Tusk--Severna-Makedoniya-i-Albaniya-sa-gotovi--no-za-sazhalenie-stranite-chlenki-ne-byaha/196237/7/0", "text": "Председателят на Европейския съвет Доналд Туск заяви, че Европейският съюз ще се върне към разширяването преди срещата на върха в Загреб през май догодина, след като страните членки не успяха да постигнат споразумение за започване на преговори със Северна Македония и Албания, цитира думите македонското електронно издание A1 On, цитирано от Агенция \"Фокус\".    “По-голямата част от членовете на Европейския съюз искат открити преговори за присъединяване със Северна Македония и Албания. Подобно решение обаче изисква единодушие, което не беше постигнато вчера. За да бъде ясно: Северна Македония и Албания не са виновни за това, те са изпълнили условията и са готови да започнат преговори. Те са готови, но за съжаление страните-членки не бяха. Ето защо не успяхме да постигнем положително решение. Аз лично смятам, че е грешка, но няма да коментирам повече“, каза Туск.    Председателят на Европейския съвет призова Скопие и Тирана да не се отказват.  „Днес искам да изпратя съобщение до нашите македонски и албански приятели – моля Ви, не се отказвайте. Напълно разбирам вашата фрустрация, защото сте заслужили нещо и не сте го получили. ЕС е сложна политическа структура и е факт, че понякога взимането на решения отнема твърде много време. Но аз абсолютно не се съмнявам, че един ден вие ще станете пълноправни членове на ЕС\", каза Туск.    Германският канцлер Ангела Меркел заяви на пресконференция, че \"много съжалява\", че ЕС не успя да постигне консенсус и подчерта, че Франция, Дания и Холандия са били против.", "date": "2019.10.18", "title": "Доналд Туск: Северна Македония и Албания са готови, но за съжаление страните-членки не бяха"}
{"url": "http://epicenter.bg/article/Britanska-zalozhna-kashta-ochakva-Dzhonsan-da-zagubi-utreshniya-vot-za-Brekzit-sdelkata-sas-7-glasa-/196246/7/0", "text": "Водещата британска компания за спортни залози Sporting Index, която прогнозира доста точно и трите неуспешни вота на предишната Брекзит сделка, договорена от Тереза Мей, обяви в петък, че по време на утрешното гласуване в Камарата на общините новата сделка на Борис Джонсън ще спечели подкрепата на 313 депутати. Това обаче няма да бъде достатъчно, тъй като са необходими поне 320 гласа, за да бъде одобрено договореното в четвъртък споразумение с ЕС, предава БНР.    \"Най-вероятният проблем може да се окаже подкрепата за новата Брекзит сделка на Демократичната юнионистка партия (ДЮП), като досегашните сигнали предполагат, че Арлин Фостър (лидерът на ДЮП) и компания няма да одобрят преминаването на сделката през парламента,\" отбелязват от компанията.    Фирмата за спортни залози Sporting Index направи доста точно преценки за изхода от предходните три парламентарни гласувания на Брекзит сделката на бившия премниер Тереза Мей.    На първото гласуване, провело се през януари, фирмата за залози прогнозира, че Тереза Мей може да загуби с 218 гласа, като реално тя загуби с 220 гласа.    На следващото гласуване през март Тереза Мей загуби със 149 гласа, като преди това компанията Sporting Index прогнозира загуба със 148 гласа, а на последното гласуване на предишната Брекзит сделка фирмата за залози прогнозира загуба с 60 гласа, докато реално споразумението не беше прието със загуба от 58 гласа.    Банката Goldman Sachs обаче смята, че сделката ще премине успешно през британския парламент и с оглед на това повиши оценката си за излизане на Великобритания от ЕС със споразумение до 65% от 60%.    В същото време голямата американска банка намали шансовете за Брекзит без сделка до едва 10% от 15% и запази на 25% вероятността въобще да няма Брекзит.  ", "date": "2019.10.18", "title": "Британска заложна къща очаква Джонсън да загуби утрешния вот за Брекзит сделката със 7 гласа "}
{"url": "http://epicenter.bg/article/Makedonskoto-pravitelstvo-othvarli-informatsii--che-Zoran-Zaev-e-podal-ostavka-/196250/7/51", "text": "Македонският премиер Зоран Заев не е подал оставка, заявиха пред сръбската агенция Танюг от кабинета на министър-председателя на Македония Зоран Заев, цитирани от сръбското издание на руската агенция Sputnik и \"Фокус\".    Попитанo от Танюг дали информацията, предоставена от определени медии, че премиерът Зоран Заев е подал оставка е вярна, македонското правителство отговори, че информацията е неточна.    \"Точната информация е, че Заев не е подал оставка\", е било отговорено на Танюг.    Според македонската информационна агенция МИА Заев в момента провежда интензивни консултации на различни нива, след решението Европейския съвет да не започва преговори със Северна Македония.    Според предишна неофициална информация на Sputnik, Заев бил депозирал оставката си и е уведомил за това чуждите посолства.   По-рано председателите на две албански партии призоваха правителството да подаде оставка заради провала си да получи дата за началото на преговорите с ЕС.    За това призоваха председателят на Движението БЕСА Билал Касами и лидерът на Алианса на албанците Зиядин Села.    Председателят на бившите управляващи ВМРО-ДПМНЕ Християн Мицковски пък обяви, политиката на правителството е насочила македонския народ към много отстъпки и отрицание от своята идентичност.    \"Решението да не бъде дадена дата е поражение, но не поражение за народа, а за политиките на Заев и това правителство, което е пропито от престъпност и корупция\", каза Мицковски.  ", "date": "2019.10.18", "title": "Македонското правителство отхвърли информации, че Зоран Заев е подал оставка "}
{"url": "http://epicenter.bg/article/-quot-Doyche-vele-quot--Evropeyskite-lideri-uteshavat-Zaev----quot-Ne-se-otkazvayte--ES-napravi-golyama-greshka-quot-/196251/7/51", "text": "Германският канцлер Ангела Меркел, премиерите на Швеция и Словения и много други европейски лидери проведоха телефонни разговори с македонския премиер Заев днес. Председателят на Европейския съвет Доналд Туск и председателят на Европейската комисия Жан-Клод Юнкер нарекоха липсата на решение \"историческа грешка\", пише Deutsche Welle, цитирана от Агенция \"Фокус\".    Блокирането на европейската на Македония предизвика разочарование сред македонските управляващи, което днес много европейски лидери се опитаха да поправят.    Канцлерите на Германия и Австрия Ангела Меркел и Бриджит Бирлейн вече потвърдиха на отделни пресконференции в Брюксел, че са разговаряли със Заев по телефона и са го насърчили да продължи работата си.    „Ще се опитаме да сведем последствията до най-ниското възможно ниво чрез тесни контакти с тези страни. Но, разбира се, ще има разочарование. Днес разговарях със Зоран Заев в Северна Македония. Искаме да се върнем към темата“, каза Меркел днес следобед.    Председателите на Европейския съвет и Европейската комисия Доналд Туск и Жан-Клод Юнкер също предложиха утеха, като заявиха, че ЕС е направил голяма грешка.    „Моля Ви, не се отказвайте. Напълно разбирам вашето неудовлетворение, защото вие изпълнихте вашата част, а ние не. Нямам абсолютно никакво съмнение, че един ден вие ще станете пълноправен член на ЕС“, каза Туск в Брюксел.    Юнкер разкритикува решението като \"историческа грешка\" и каза, \"ако ЕС иска да бъде уважаван по целия свят, той трябва да спазва обещанията си\".    Правителството потвърди телефонни разговори с европейски лидери, но все още няма информация за позицията на премиера след случилото се в Брюксел.   Премиерът Бойко Борисов обясни днес, че е водил разговори със Заев до четири часа сутринта и след разочароващото решение на европейските лидери го е посъветвал да не подава оставка.   „Има ясно послание от всички европейски лидери с подкрепата на държавата да продължи по пътя, който е поела, да продължи с реформите и интеграцията. Всички дадоха ясно признание стъпките, предприети от Северна Македония и че сме напълно подготвени, но че няколко държави от ЕС не са готови\", информира кабинетът на Заев.    Според правителствени източници Заев провежда консултации на различни нива през целия ден за следващите стъпки на неговото правителство.  ", "date": "2019.10.18", "title": "\"Дойче веле\": Европейските лидери утешават Заев - \"Не се отказвайте, ЕС направи голяма грешка!\""}
{"url": "http://epicenter.bg/article/Londonskata-politsiya-obezopasi--quot-podozritelen-paket-quot--na-ulitsa--quot-Uaythol-quot--/196253/7/0", "text": "Лондонската столична полиция обяви в петък, че е преместила и обезопасила \"подозрителен пакет\" на \"Уайтхол\", улицата, където се намират множество правителствени сгради. Премахната е и блокадата на района, предаде БНР.    По-рано днес властите отцепиха района, докато проучваха пакета.    \"Полицията е на \"Уайтхол\" след подаване на сигнал за подозрителен пакет в 15:01 часа днес следобед. На мястото присъстват специалисти, като районът е отцепен, докато служителите разследват пакета. Наличен е кордон\", съобщиха властите.    Десетки полицаи бяха затворили кръстовищата в региона на \"подозрителния пакет\", като в същото време хеликоптер на лондонската полиция кръжеше над тях.    Отрядът за обезвреждане на бомбите пристигнал на местопроизшествието малко по-късно и разтоварил техния най-нов модел робот с дистанционно управление, за да проучи пакета, който се намирал в близост до сградата на Агенцията за приходите и митниците (HMRC) на \"Уайтхол\".    Информацията за \"подозрителен пакет\" идва по-малко от ден преди утрешното ключово гласуване в британския парламент на последно договореното Брекзит споразумение с ЕС. Новата сделка на Великобритания с ЕС беше обявена в четвъртък, но опозиционните партии в Обединеното кралство отбелязаха, че планират да гласуват срещу нея по време на вота в събота.    Парламентарното заседание на Камарата на общините се очаква да стартира в събота около 11:30 ч. българско време. Премиерът Джонсън ще направи официално изявление пред депутати относно постигната с Брюксел сделка, след което ще има 90-минутни дебати, последвани от ключовото гласуване.  ", "date": "2019.10.18", "title": "Лондонската полиция обезопаси \"подозрителен пакет\" на улица \"Уайтхол\" "}
{"url": "http://epicenter.bg/article/Slied-studeniya-dush-v-Bryuksel--Emanyuel-Makron-shte-poseti-Skopie-i-Tirana-/196254/7/0", "text": "Френският президент Еманюел Макрон на заключителна пресконференция на срещата на върха в Брюксел, приветствайки смелостта на премиерите на Северна Македония и Албания, Зоран Заев и Еди Рама, обяви, че скоро ще ги посети, предава Македонската информационна агенция, цитирана от скопския телевизионен канал “Нова ТВ“ и Агенция \"Фокус\".    Той заяви на днешната пресконференция, че в Европейския съвет няма единодушие относно датата за начало на преговорите със Северна Македония и Албания. Имаше голямо мнозинство, но много държави казаха „не“ на Албания.    \"Високо оценявам усилията на Еди Рама и Зоран Заев. И двамата са много смели. С нетърпение очаквам да ги посетя през следващите месеци. Те работят и ние ще си свършим работата. Но нека не се лъжем. Трябва да постигнем напредък в нашите процеси и едва тогава ще можем да започнем разговори с тях, но не както досега, тъй като вече няма смисъл\", добави френският президент.    „Налице е контрапродуктивна и погрешна стратегия за оказване на натиск върху Франция и Холандия, особено по въпроса за разширяването на ЕС с Албания и Северна Македония \", заяви анонимен източник от Елисейския дворец.   Френският президент Еманюел Макрон призна, че вчера за началото на преговорите с Македония имаше ясно мнозинство от страните, но не и за Албания. Той също призна, че е против разделянето на двете страни, цитира думите му скопското електронно издание “МКД“    \"Зелена светлина за Северна Македония без Албания би била смъртоносна политическа грешка. Това беше единственият възможен консенсус, но това щеше да предизвика политически и социални движения на невероятно насилие не само сред албанското малцинство в Северна Македония, но и във всички страни, където има албанско малцинство\", каза той.    В първото си публично обръщение след блокирането на преговорите с Македония и Албания френският президент заяви, че пълноценното членство в ЕС вече не трябва да бъде единствената политика към съседите на ЕС, поставяйки за първи път въпроса за европейското бъдеще и перспективите на страните от Западните Балкани, заложени в Солун през 2003 г.    \"Обсъждахме визията на всеки от нас за Европа. Не мисля, че разширяването е единствената политика за добросъседство\", каза Макрон и добави, че ЕС не функционира както сега.    Той подчерта, че „тези страни“ трябва да имат „стратегически дневен ред“, но не е задължително те да бъдат бъдещи страни-членки на ЕС.  Макрон повтори необходимостта от реформиране на процеса на преговори със страните кандидатки и призова той да бъде обратим, т.е. да може да бъде спрян.    Френският президент особено приветства усилията на премиера Зоран Заев за Преспанското споразумение и конституционните промени.    „Тези промени бяха част от изискванията на ЕС, но повече държави имат резерви, не защото няма напредък, има напредък, но има несъответствия, включително относно миграцията и спазването на определени правила“, каза Макрон.   ", "date": "2019.10.18", "title": "След студения душ в Брюксел: Еманюел Макрон ще посети Скопие и Тирана "}
{"url": "http://epicenter.bg/article/Obshta-stachka-paralizira-Barselona--stotitsi-hilyadi-iskat-nezavisimost-/196257/7/0", "text": "Стотици хиляди протестиращи се събраха в Барселона за обща стачка, парализирайки града, пише The Wall Street Journal, цитиран от Агенция \"Фокус\". Протестите доведоха до принудително затваряне на прочутата базилика Саграда Фамилия на фона на подновените призиви за отделяне на Каталуния от Испания. Последната вълна на вълнения, предизвикана от тежките присъди на сепаратистки лидери по-рано тази седмица, направи дългогодишния въпрос за независимостта на Каталуния отново централен за политическия дебат в Испания, на фона на предстоящите поредни извънредни парламентарни избори на 10 ноември. Масови демонстрации, започващи от различни части на Каталуния, се събраха в регионалната столица Барселона, блокирайки големи булеварди на фона на голямо полицейско присъствие. Досега са отменени 57 полета на барселонското летище “Ел Прат” Пред най-известния символ на града, Саграда Фамилия, стотици протестиращи, носещи каталунски знамена се събраха, за да призоват за освобождаване на осъдените политически лидери, скандирайки \"Нашата присъда е независимост!\" . В отговор на протеста управата на базиликата заяви, че ще затвори за деня. В петък бе отбелязан петият и най-голям ден на протест, след като Върховният съд на Испания в понеделник осъди девет каталунски сепаратистки политици на между 9 и 13 години затвор заради тяхната роля в обявения за незаконен референдум за независимост през 2017 г. Засега днешните протести са мирни, но предишните дни бяха белязани от актове на насилие и вандализъм. В Барселона протестиращите и полицията се сблъскаха трета поредна вечер в четвъртък. Властите твърдят, че поне 350 души са ранени и над 80 са задържани от понеделник насам. Каталуния, регион от 7,5 милиона души, е най-богатият в Испания и отдавна е обхванат от сепаратистки настроения. Той има свой собствен език и значителна степен на самостоятелност по отношение на здравеопазването и образованието и също така контролира собствените си полицейски сили. Обновените призиви за независимост подлагат на изпитание подхода към кризата на действащия премиер Педро Санчес, който подкрепи диалога със сепаратистите от областта. Регионалният лидер на Каталуния Ким Тора призова за втори референдум за независимостта на Каталуния. В интервю за The Wall Street Journal в петък той заяви, че очаква повече отстъпки от Мадрид. „Смятам, че Испания трябва да чуе този протест за справедливост и свобода и трябва да направи политическо предложение“, каза той. „Абсолютно необходимо е новото испанско правителство, което дойде на власт след изборите, да осъзнае, че без да чуе гласа на Каталуния, Испания не може да бъде управлявана.“ Бившият каталунски лидер Карлес Пучдемон прекара един ден в белгийски арест, след като се предаде в четвъртък заради европейска заповед за ареста му, издадена от испанските власти. Той бе освободен в петък, в очакване на решение на белгийските власти на 29 окомври дали да бъде екстрадиран. Миналата година белгийски съд отказа подобно искане за екстрадиция от испанските власти. Пучдемон избяга в Белгия след непризнатия референдум през 2017 г. ", "date": "2019.10.18", "title": "Обща стачка парализира Барселона, стотици хиляди искат независимост (СНИМКИ, ВИДЕО)"}
{"url": "http://epicenter.bg/article/Dubravka-Ugreshich-pristiga-u-nas-na-23-ti-oktomvri-po-pokana-na-Sofiyskiya-universitet-/196179/6/0", "text": "Авторката на „Баба Яга снесла яйце” и „Форсиране на романа река” пристига у нас на 23-ти октомври по покана на Софийския университет „Св. Климент Охридски”! Дубравка Угрешич ще бъде удостоена с почетното звание „Доктор хонорис кауза” на Софийския университет на 23 октомври от 11:00 часа.    На 23 октомври от 19:00 ч. тя ще се срещне с читатели по повод премиерата на романа „Лисица” в Камерна зала на Младежкия театър.    Модератор на събитието: Светлозар Желев  С участието на преводачките Жела Георгиева и Русанка Ляпова    Обявена за най-добра книга на 2018 г. от „Пъблишърс Уийкли“, „Къркъс Ривюс“ и „Ню Стейтсман“, „Лисица“ (превод: Русанка Ляпова) пленява читателя с бликащата оригиналност и ерудиция на авторката и виртуозното преплитане на реално и въображаемо. От минните полета на Балканите, през Централна и Западна Европа, Русия и Япония, та чак до Гранд Каньон, от потънали в забвение имена на руския авангард, през Булгаков и Набоков, та чак до българска народна песен, книгата наслагва пластове география, история, литература, традиции и култура. Угрешич разсъждава за „това, как се създават разказите“ и как животът пише романи, за личностното съществуване като низ от бележки под линия. Фантазия и действителност преливат едно в друго, вплитат се автобиографични мотиви, елементи на есе, критическа статия, публицистична проза. И току отнейде надникне рижа лисица – като символ или метафора, митично същество, „тотем на писателите“.    Дубравка Угрешич е родена през 1949 г. в Кутина, Хърватия, в семейство на хърватин и българка. По време на етническите конфликти в бивша Югославия в началото на 90-те избира доброволното изгнаничество и интелектуална свобода и емигрира в Холандия. Завидно е умението й остро, проницателно и иронично да подлага на „дисекция“ социалния свят и човешкия манталитет. С помощта на искрящи асоциации и хрумвания тя разнищва проблемите на идентичността и имиграцията, както и нездравото, често снизходително отношение към жените писателки. Преведени на повече от 20 езика, произведенията й са удостоени с престижни отличия, сред които наградата на Берлинската академия по изкуствата „Хайнрих Ман“, Международната литературна награда „Нойщадт”, наричана още „Американската Нобелова награда за литература\", и номинация за Международната награда „Ман Букър“.", "date": "2019.10.18", "title": "Дубравка Угрешич пристига у нас на 23-ти октомври по покана на Софийския университет "}
{"url": "http://epicenter.bg/article/Desetki-priyateli--blizki-i-tvortsi-doydoha-da-se-prostyat-s-golemiya-Milcho-Leviev/196214/6/0", "text": "Десетки приятели, близки и творци дойдоха да се простят с големия Милчо Левиев. Сред дошлите бяха президентът Петър Стоянов, Ицхак Финци, Теодосий Спасов, проф. Васил Казанджиев, българският Франк Синатра – Васил Петров, Стоян Янкулов – Стунджи и много други, предаде БГНЕС.  Милчо Левиев, както каза, Георги Арнаудов беше олицетворение на свободния дух. Той някак си ни даде възможност да осъзнаем, че всеки от нас може, стига да иска достатъчно много и достатъчно да настоява в това. Той ни показа, че всичко е възможно, че човек може да бъде гражданин на света. А той беше именно такъв. Има празнини, които не могат да бъдат запълнени и той остава точно такава. Ние нямаме друг такъв музикант“, каза китаристът Иван Лечев.    Български пианист, композитор, музикален продуцент и аранжор Живко Петров каза, че Левиев за него и музикантите у нас е техен вдъхновител и учител.    „Ако ни чува ще му кажа само, че адски много го обичаме и ще продължим неговия път. Вярвам, че той ще бъде и ще дирижира ангелския оркестър“, заяви Петров.    Президентът на България в периода 1997-2002 г. Петър Стоянов каза, че с Левиев го свързва дългогодишно приятелство, както и фактът че и двамата са от Пловдив.    „България тепърва ще осъзнава какво е загубила, защото Милчо Левиев е от не многото български творци, който можеше да каже, аз съм пловдивчанин и филебелия, аз съм българин и космополит. Милчо беше освен всичко друго и невероятен ерудит с невероятно чувство за хумор“, заяви Петър Стоянов.    „Не трябва да забравяме неговия кураж, предприемчивост. Да напусне България в тези тежки години и да осъществи кариера на запад, знаейки че ще остане невъзвръщенец и въпреки всичко да се прочуе в света. Талантът му не може да остане скрит. За съжаление не можах да осъществя мечтата си да бъда с него на една сцена или в звукозаписното студио“, каза Васил Петров.    Музикантът почина на 12 октомври в болница в Солун след тежко боледуване. В последните години Левиев живееше там със съпругата си Вики Алмазиду. Той си отиде само два месеца преди да навърши 82 години.    Милчо Левиев, който е номиниран за две награди “Грами”, е автор на композиции и аранжименти, и участвал като изпълнител в Американската джаз филхармония, Симфоничния оркестър на Бевърли Хилс, Софийската филхармония, Симфоничния оркестър на българското радио и други. Музикален ръководител е на Биг бенда на Българското национално радио и телевизия между 1962 и 1966 г.    Композирал е музика за много български игрални, анимационни и документални филми от 1963 до 1968 г.    Носител е на наградата на критиката от джаз фестивала в Монтрьо през 1967 г. Лидер и пианист е в джаз-квартета Фокус`65 от 1965 до 1970 г. Името му е включено в енциклопедията “История на европейския джаз”.    Левиев е музикален ръководител и щатен композитор в Държавния драматичен театър в Пловдив, както и преподавател по камерна музика в Държавното музикално училище в Пловдив (1960-1962). През 1959 е удостоен с втора награда на Международния младежки конкурс за композиция във Виена, Австрия.    От 1999 г. маестро Левиев води музикални семинари в Нов български университет, които в последствие прерастват в майсторски класове, като през 2009 г. създава Фонд “Милчо Левиев & Вики Алмазиду”.", "date": "2019.10.18", "title": "Десетки приятели, близки и творци се сбогуваха с големия Милчо Левиев"}
{"url": "http://epicenter.bg/article/Mirela-Kostadinova--Yona-Markova-e-edinstvenata-balgarka-osmelila-se-da-nosi-pantaloni--uchastva-v-5-/196207/11/105", "text": "Йона Маркова е била смела българка, за която малко се знае. За първи път нейното име се споменава в немския вестник „Posener Zeitung“ през 1902 г. Първата публикация за нея в България излиза през 1937 г. във „Видински общински вестник“ от д-р Бранимир Бончев. Името ѝ и до днес не съществува в учебниците по история. Тя е единствената личност, която през съзнателния си живот участва като доброволка в пет войни – Освободителната, Сръбско-българската, Първа и Втора балкански войни и в Първата световна война.   Дарява своята жертвоготовност с цялото си сърце и душа, безусловно. Не участва във войните заради някакви почести и облаги, а на ползу роду. „Да си спомним момента, когато в дъждовния ден, българските позиции на „Три уши“, в Сръбско-българската война се засипват от сръбски куршуми. Всички са притихнали в окопите. И само тя става, тръгва изправена срещу смъртта и бива последвана победоносно от войнишките редици“, пише за нея изследователят Кирил Петров в своята книга „Единствената“.   Йона Маркова твърдо е убедена през земните си дни, че трябва да се помага на хората в беда. Вярвала, че има справедливост и българите ще живеят свободни.   Родена е в село Бойница, бивша Кунска околия в семейството на Пейо Марков. Не се знае точно годината на нейното раждане, но изследователите ѝ приемат като най-достоверна 1857 г.   Щом Йона станала на три години починала майка ѝ, а две години по-късно от живота си отишъл и баща ѝ. Останала кръгло сираче. Роднините я дали, за да я осинови семейство в г. Кула, но шом навършила шест години момиченцето само се завърнало в родната Бойница. По решение на останалите ѝ близки, я изпратили във Видин като слугинче в известния богаташки род на Хаджи Цанков.   На единадесет години тя се завърнала отново на село. Роднините ѝ я омъжили този път за малоумния ратай Вълко Стаменов от гр. Кула, който бил на 25 г. Венчавката направил сръбският свещеник Анто. Три месеца след нейното омъжване, на празника „Св. Четиридесет мъченици“, тя напуска нежелания дом.    Момичето било своенравно, но и свободолюбиво. Тя пак се връща на село и съблича завинаги женските дрехи. Облича се с мъжки беневреци, дрешле, украсено с гайтани, слага на главата си калпак, омотава с черни върви белите навои, а в червения си пояс мушва кавал. На него свирела майсторски и не се разделя с инструмента си до края на живота си.    Понякога свирела на сватби. Сестрите ѝ Гана, Цена и Йонка се срамували от нея и се държали хладно. Не стига това, но и другите хора около нея я сочели с пръст, наричали я „Йонка лудата“, „мъжкараната“. Всеки мъж, който имал желание да я ухажва отнасял плесница или го набивала здраво с дрянова тояга, която носела винаги със себе си. Йона е твърда жена, работлива и верен приятел. Заедно с двама свои братовчеди пасяла овцете по близките пасища. Вечер се събирали и по-възрастните. Палели огън и разказвали за миналото.   Йона най-много се впечатлявала от думите им за смелата воевода Бояна, от разказите им за дядо Иван Кулин – водач на Видинското въстание през 1850 г. В душата ѝ зреела омраза срещу поробителите. Понякога момичето стреляло заедно с братовчедите си с бащината ѝ пушка.    Настъпили трудните години на Априлското въстание. Безправният народ подготвял бунтове с вярата за свобода. Сръбско-турската война, която се водела близо, разпалвала духовете. Йона вече била 20 годишна, когато участва под мъжко име в Българското опълчение. Избухва Освободителната война.   Как точно тя се е добрала до Кишинев, където се сформира българското опълчение, днес никой не може да каже. Постъпва в Опълчението на 9 май 1877 г. записана е с името Иван Марков. Получава пушка „Шеспо“. Тя и много други опълченци нямат записано месторождение, за да не бъдат разкрити от турската власт. През 1877 г., преоблечена като мъж, стъпва в българския легион и защитава наравно с мъжете Шипченския проход. Участва в боевете при Шейново и Стара Загора.   След славните боеве Йона отново минава под венчило със свой съселянин Нако Дамянов. Избухва войната срещу Сърбия. Тя постъпва в Българската армия, участва в битката при Сливница. Мъжът ѝ, предвид тогавашните нрави, не е доволен от това и се развежда с нея. От тогава тя ходела облечена само с мъжки дрехи. Чертите на лицето ѝ дори са сурови, но имат приятна форма.   За бойните ѝ заслуги Александър Батенберг я награждава с орден „За храброст IV степен“. Той произнася думите: „Ти показа на какви подвизи е способна българката, вдъхновена от любов към Отечеството. Нека примерът ти бъде винаги жив“. Получава също сребърен медал за участие в Сръбско-българската война. Участвала е и в Балканската война, където наравно с мъжете се бие при боевете на Одрин. За дългогодишната си военна служба получава втори орден за храброст.   След войните се премества да живее в столицата. Дръзва да се движи по софийските улици обута в панталони. Живеела трудно, дават ù мизерните 40 лв. народна пенсия. По-късно се разболява. Лекуват я във Видинската, а после и във Военна болница. Отива си от живота на 68 години, през 1923 г. Изпращат я двете ѝ деца Димитър и Цена. Погребана е с почести и военна музика.   През май 1917 г. в Бойница е открита паметна плоча, която и до днес напомня за единствената българска жена редовен войник, която безмерно обичала Отечеството си и му се посветила до край.", "date": "2019.10.18", "title": "Мирела Костадинова: Йона Маркова е българката дръзнала да носи панталони и да участва в 5 войни"}
{"url": "http://epicenter.bg/article/Ot-dnes-vlizat-v-sila-vavedenite-ot-SASht-mita-za-evropeyski-stoki/196163/4/0", "text": "Съединените щати въвеждат от днес мита на редица стоки от Европейския съюз по силата на решение на администрацията на президента Тръмп, съобщава БТА.    Това стана, след като по-рано в началото на месеца Световната търговска организация разреши на САЩ да наложат наказателни мита върху стоки от ЕС за 7 милиарда и 500 млн. долара заради незаконно отпуснати субсидии на Еърбъс. Решението е пореден етап от дългогодишния конфликт между европейския самолетостроител и американския му конкурент Боинг.    САЩ ще наложат мита от 10 процента за самолетите и от 25 процента за редица други стоки от Европейския съюз. Самолетните части обаче ще бъдат изключени от наказателните мерки, за да не пострада заводът на „Еърбъс“ в американския щат Алабама и да не бъде оскъпено производството на Боинг, което включва европейски компоненти. В списъка попаднаха британските, германските, испанските и френските самолети, като митата за тях са 10 процента. Единственото изключение е за военната техника.    Сред засегнатите стоки са френското и испанското вино и зехтин, италианското сирене и шотландското малцово уиски, маслините от Франция, Германия и Испания, млечни изделия, морски продукти, цитруси и много други стоки. Списъкът с продукти, които ще бъдат обмитявани с новата тарифа, можете да видите  .  ", "date": "2019.10.18", "title": "От днес влизат в сила наложените от САЩ мита за европейски стоки"}
{"url": "http://epicenter.bg/article/Spas-Rusev-i-ruskata-VTB-prodavat--quot-Vivakom-quot--pochti-4-pati-po--skapo-na-investitsionna-grupa/196168/4/0", "text": "Спас Русев и руската държавна банка ВТБ продават бившия държавен телеком \"Виваком\" на цена, близо 4 пъти по-висока от тази, на която го купиха преди 4 години, и е възможно да има сделка в следващите 2 седмици, съобщи \"Файненшъл таймс\", цитиран от \"Дневник\".    Телекомът, чиято покупка за 330 млн. евро през 2015 г. беше финансирана основно от руснаците, сега се предлага за 1.2 млрд. евро и ексклузивните преговори с потенциалния купувач се водели около тази сума, допълва изданието. Такава оценка на \"Виваком\" съответствала и на последните сделки в сектора в Югоизточна Европа.    Това е доставчикът на кабелни, мобилни и медийни услуги \"Юнайтед груп\", който има опит на Балканите и се контролира от компании за дялово инвестиране като \"Би Си партнърс\" и Кей Кей Ар. През май същата компания се договори да придобие \"Теле2\" в Хърватия срещу 220 млн. евро.    \"Файненшъл таймс\" припомня, че още не е приключил спор за собствеността на \"Виваком\", в който руският бизнесмен Дмитрий Косарев оспорва условията по сделката от 2015 г., от която е изгубил средства.   Освен това изданието обяснява, че не само \"Виваком\" ще смени собственика си за шести път от 2004 г. насам, но и че купувачът е представител на инвестиционни групи, които влагат средства в по-малки сделки, сливат няколко компании в сектора, за да създадат по-голяма и след това я продават или я предлагат на други инвеститори на борсата.", "date": "2019.10.18", "title": "\"Файненшъл таймс\": Спас Русев и руската ВТБ продават \"Виваком\" 4 пъти по-скъпо "}
{"url": "http://epicenter.bg/article/Obyaveno-e-novo-ognishte-na-afrikanska-chuma-v-zemlishteto-na-obshtina-Smyadovo-/196183/4/0", "text": "Със Заповед РД 11-2058/16.10.2019 г. на директора на Българската агенция по безопасност на храните е обявено първично възникнало огнище на болестта африканска чума при свинете в обект за отглеждане на свине от порода източнобалканска свиня, намиращ се в землището на община Смядово, в местност западно от град Смядово. Това съобщиха от пресцентъра на областна администрация - Шумен.   Съгласно заповедта е определена 3 км предпазна зона около огнището. Определена е и 10 км наблюдавана зона, в която попадат: от община Смядово - селата Александрово и Риш, както и урбанизираната територия на град Смядово, от община Велики Преслав - селата Златар, Драгоево, Мокреш и Суха река.   По информация на Областната дирекция по безопасност на храните са умъртвени по хуманен начин и загробени 68 животни от обекта, в който е обявено огнището. Изпълнени са и всички дейности по осигуряване на биосигурност, съгласно заповедта. Следващото заседание на Областната епизоотична комисия ще се проведе на 22 октомври-вторник, от 10.00 ч. в зала 2 на Областна администрация Шумен.", "date": "2019.10.18", "title": "Обявено e ново огнище на африканска чума в землището на община Смядово "}
{"url": "http://epicenter.bg/article/Zapochna-palnenoto-na-parvata-liniya-na-traboprovoda--Turski-potok-/196191/4/0", "text": "Започна пълненото с природен газ на първата линия на тръбопровода „Турски поток“, предава Агенция Фокус, като се позовава на съобщение на една от компаниите по проекта. Запълването на газопроводната система с газ е значителна стъпка към началото на въвеждането на „Турски поток“ в експлоатация и реалните доставки на природно гориво от Русия за Турция и страните от Югоизточна Европа. Планираната експлоатация на газопровода трябва да започне преди края на 2019 г., припомня агенцията.", "date": "2019.10.18", "title": "Започна пълненото на първата линия на тръбопровода „Турски поток“"}
{"url": "http://epicenter.bg/article/BNB-puska-nova-banknota-ot-50-lv--sas-superzashtita/196193/4/0", "text": "БНБ пуска нова банкнота от 50 лв. с модерна защита. Тя ще влезе в обращение от 1 ноември.  Банкнотата е с нови защити, изображения и е изработена от висококачествена хартия, тонирана в бледорезедав цвят с лаково покритие. Петдесетолевката има и знак за незрящи граждани, който представлява релефно изображение на два еднакви срещуположни насочени триъгълника, намиращи се един под друг в долния десен ъгъл от лицевата страна на банкнотата.", "date": "2019.10.18", "title": "БНБ пуска нова банкнота от 50 лв. със суперзащита"}
{"url": "http://epicenter.bg/article/-Evropeyskiyat-sayuz-ne-vizhda-drug-izbor--osven-da-otgovori-na-amerikanskite-mita/196215/4/0", "text": "Еврокомисарят по търговията на Европейския съюз Сесилия Малмстрьом заяви, че Брюксел няма да има друг избор, освен да отговори на наложените нови мита от страна на Вашингтон на европейски стоки на стойност 7,5 млрд. долара, предава AFP, цитирана от Агенция \"Фокус\".    „Съжаляваме за избора на САЩ да продължат със санкциите“, заяви Малмстрьом в изявление, след като опитите за договарянето на споразумение с Вашингтон не доведоха до резултати.    „Тази стъпки не ни оставят друга алтернатива, освен да продължим курса с наши собствени мита за случая с „Боинг“, където беше установено, че САЩ нарушавата правилата на Световната търговска организация“, добави тя.    Пълният текст на изявлението на еврокомисарят по търговията на ЕС Сесилия Малмстрьом можете да видите ", "date": "2019.10.18", "title": " Европейският съюз не вижда друг избор, освен да отговори на американските мита"}
{"url": "http://epicenter.bg/article/Borisov--/196217/4/0", "text": "„Ежедневната работа и усилия на правителството дават резултати! По предварителни данни на Българската народна банка в периода януари-август преките чуждестранни инвестиции нарастват със 196.3 млн. евро спрямо същия период на 2018 г. и са в размер на 603.5 млн. eвро“, отбеляза във Фейсбук премиерът Бойко Борисов.       През август 2019 година положителното салдото по текущата сметка на България надвиши 1,1 млрд. евро, докато преките чуждестранни инвестиции се увеличиха със 76 млн. евро, но при тяхно сумарно увеличение от началото на годината с над 600 млн. евро, показват данни на БНБ за платежния баланс на нашата страна, съобщи БНР.   Балансът по текущата и капиталова сметка на България през август е положителен и в размер на 1,249 млрд. евро спрямо излишък за 1,1577 млрд. евро точно преди година (през август 2018-а). За първите осем месеца на годината текущата и капиталова сметка е на излишък от 4,8127 млрд. евро при доста по-скромен позитивен баланс от 2,8007 млрд. евро през същия период на 2018-а година.   Салдото само по текущата сметка през август е положително и възлиза на 1,1756 млрд.  евро при излишък за 1,0229 млрд. евро точно година по-рано. За периода януари - август 2019-а година позитивният баланс по текущата сметка нарасна до 4,1502  млрд. евро спрямо излишък за 2,4133  млрд. евро през същия период на миналата година, според последните данни на БНБ.   Търговското салдо на нашата страна през август е положително и в размер на 155,1 млн. евро при дефицит за 22,4 млн. евро през същия месец година по-рано, като износът на стоки се повишава със 106,6 млн. евро (увеличение с 4,6%) до 2,444 млрд. евро, докато вносът намалява със 70,9 млн. евро (с 3%), достигайки 2,2889 млрд. евро.   В рамките на първите осем месеца на настоящата година търговското салдо е на дефицит от 372,4 млн. евро (0,6% от БВП), но при дефицит от цели 1,1997 млрд. евро (2,2% от БВП) през същия период на 2018-а година.   В същото време износът на стоки се увеличи през периода януари - август с 859,1 млн. евро (с 4,8%) до 18,9201 млрд. евро, докато вносът на стоки за същия период нараства с 31,8 млн. евро (с 0,2%) до 19,2925 млрд. евро.   Според данни на БНБ финансовата сметка през август е положителна и в размер на 689,5 млн. евро при излишък за 444,6 млн. евро година по-рано, като от началото на годината излишъкът по финансовата сметка е в размер на 2,4604 млрд. евро (4,2% от БВП) при положителна стойност от 2,4141 млрд. евро през януари - август 2018-а година.   Преките чуждестранни инвестиции в страната се повишават през август със 76 млн. евро, но при тяхно увеличение със 237,7 млн. евро година по-рано, като през първото осем месеца на годината те нарастват със 196,3 млн. евро след повишение с 407,2 млн. евро през януари - август 2018-а година.   Най-големите нетни преки инвестиции в нашата страна през първите осем месеца на настоящата година идват от Холандия (241,9 млн. евро), следвана от Германия (191,4 млн. евро) и Великобритания (108,6 млн. евро).   През август 2019-а година резервите на БНБ се понижават с 900,6 млн. евро при тяхно увеличение със 117 млн. евро година по-рано, като за първите осем месеца на настоящата година те намаляват със 745,8 млн. евро при повишение с 374,6 млн. евро през януари - август 2018-а година.", "date": "2019.10.18", "title": "Борисов: Ежедневната работа и усилия на правителството дават резултати, чуждите инвестиции нарастват"}
{"url": "http://epicenter.bg/article/BABH--Yaponiya-premahna-vremennata-zabrana-za-vnos-na-balgarsko-ptiche-meso/196225/4/0", "text": "Япония премахна временната забрана за внос на българско птиче месо. Това съобщиха от пресцентъра на БАБХ. От днес се разрешава вносът на месо и месни продукти, добити от птици.    Забраната беше наложена в края на 2017 г. заради влошената епизоотична обстановка по отношение на заболяването Високопатогенна инфлуенца по птиците в България. След подобряването на епизоотичната обстановка в страната, БАБХ незабавно пристъпи към установената от Япония процедура за вдигане на временните ограничения. Официалното съобщение до Българска агенция по безопасност на храните (БАБХ), бе изпратено от Министерство на земеделието, горите и рибарството на Япония.", "date": "2019.10.18", "title": "БАБХ: Япония премахна временната забрана за внос на българско птиче месо"}
{"url": "http://epicenter.bg/article/BABH-iztegli-ot-pazara-251-kg-pushena-riba--proizvedena-ot--Ocean-Fish----Rumaniya/196240/4/0", "text": "Българската агенция по безопасност на храните (БАБХ) изтегли от пазара 251 кг и 613 гр. пушена риба, в която е установено наличие на Листерия Моноцитогенес.    Рибата е пушена скумрия във вакуумна опаковка, произведена от „Ocean Fish” – Румъния, с партиден № L 12.11.2019. Това съобщиха от пресцентъра на БАБХ. Заразената риба е открита при официален контрол на агенцията чрез взета проба. Продуктът е бил разпространен в търговска мрежа на територията на страната. Към момента са изтеглени и насочени за унищожаване 251,613 кг от засегнатата партида.   Гражданите, закупили този продукт, могат да го върнат в магазините, откъдето изтеглянето ще продължи. Търговските обекти у нас също имат ангажимента да информират за случаи на заразени продукти чрез общодостъпни средства, като съобщение на сайта си или обявление на територията на магазина.", "date": "2019.10.18", "title": "БАБХ изтегли от пазара 251 кг пушена риба, произведена от „Ocean Fish” – Румъния"}
{"url": "http://epicenter.bg/article/Prodanov--Balgariya-na-5-to-myasto-v-ES-po-zhertvi-na-trafik-na-hora-/196166/3/0", "text": "Трафикът на хора е сериозен европейски проблем, който засяга всяка една държава. Това каза зам.-председателят на Националната комисия за борба с трафика на хора и зам.-министър на правосъдието Николай Проданов на пресконференция по повод Европейския ден за борба с трафика на хора, който се отбелязва на 18 октомври, предаде Novini.bg    Трафикът на хора е непрекъснато развиваща се, тежка форма на престъпност. Това престъпление води до необратими вреди не само за жертвите, но и за цялото общество. Връзката между трафика на хора и други престъпления става все по-очевидна. Създава се една дълга верига от въвлечени субекти. Тази верига трябва да се прекъсне, за да бъде спряна тази форма на престъпност, заяви Проданов.    Той отбеляза, че според доклад на Европейската комисия за периода 2015-2016 година над 20 000 граждани на Европейския съюз са регистрирани като жертви на трафик. Повече от половината – 56%, е бил трафик с цел сексуална експлоатация. Около 1/4 от трафика е бил с цел трудова експлоатация, а около 18% - принудителна просия, трафик на хора с цел изваждане на органи и други форми на трафик. 68% от регистрираните жертви са жени и момичета. 44% от регистрираните жертви са граждани на Европейския съюз. Водещите 5 държави според гражданство на жертвите на трафика на хора са Румъния, Унгария, Нидерландия, Полша и България, съобщи Николай Проданов.    Усилията на Комисията са както устойчиви, така и системни. Провеждаме се политики по превенция и повишаване информираността на обществото. Извън превенционните дейности, тази година успяхме да изградим нови партньорства, както и все по-забележимо въвличане на частния сектор, спортни и академични организации в противодействието на трафика на хора, каза още Николай Проданов.", "date": "2019.10.18", "title": "Николай Проданов: България на 5-то място в ЕС по жертви на трафик на хора "}
{"url": "http://epicenter.bg/article/Zadarzhani-sa-oshte-petima-za-nepristoyni-deystviya-po-vreme-na-macha-mezhdu-Balgariya-i-Angliya-/196184/3/0", "text": "Тази сутрин още петима мъже, съпричастни към непристойните действия, са задържани в Първо РУ. Предстоят допълнителни действия за издирването и задържането и на други участници с подобно поведение. Обект на търсене и отвеждане в районното управление са още 5-ма, с което общият брой на установените до момента става 16. Това съобщиха от пресцентъра на МВР.    От началото на годината при провеждане на футболни срещи на територията на София са задържани общо 78 лица. Спрямо 48 от тях са наложени принудителни административни мерки, като 31 са със забрана за посещение на спортни мероприятия за срок от 2 години и 1 000 лева глоба, 9-има имат наложена забрана за 1 година и 1 000 лева глоба, 1 е с 2 - годишна забрана и санкция от 60 часа обществено полезен труд, 1 – с наложена забрана за посещение на спортни мероприятия за срок от 3 месеца.    Шестима от задържаните са оправдани от съда. Спрямо 29 от задържаните са образувани бързи производства за притежание на наркотици, а спрямо един има образувано досъдебно производство за хулиганство.", "date": "2019.10.18", "title": "МВР: Задържани са още петима за непристойни действия на мача между България и Англия "}
{"url": "http://epicenter.bg/article/Shokirashti-danni-za-eksploatatsiya-na-balgarcheta-v-Solun-/196185/3/0", "text": "Гръцка неправителствена организация е представила шокиращи данни за експлоатация на българчета в Солун, съобщава БНР.  Децата са принуждавани със заплахи да продават цигари и наркотици. Има случаи и на сексуална експлоатация.    Контактната група на организацията е регистрирала 50% увеличение на бездомните деца в Солун, подложени на експлоатация. Съобщава се за 137 деца от България и Албания, предимно момичета, които са принудени да продават нелегално цигари, наркотици или са подлагани на сексуална експлоатация. Психолози, разговаряли с децата, съобщават, че малолетните се страхуват да посочат имената на лицата, които ги принуждават със заплахи да се подлагат на сексуална експлоатация.    Само за първите девет месеца на годината са регистрирани 750 бездомни деца, предимно малолетни мигранти, които работят по 15 часа на ден и получават само храна.    Организацията, която се намира в Солун, често оказва помощ и на малтретирани жени. Сред тях също има българки с малки деца. Настаняват ги в защитени места и им оказват необходимата помощ.    За случаите на детска експлоатация са информирани властите и Агенцията по закрила на децата.", "date": "2019.10.18", "title": "Шокиращи данни за експлоатация на българчета в Солун "}
{"url": "http://epicenter.bg/article/Barziyat-vlak-Sofiya-Varna-e-blokiran-do-gara-Levski/196213/3/0", "text": "Заради катарастрофа между влак и джип на ЖП прелез близо до гара Левски, е блокиран бързият влак София-Варна със 175 пътници, съобщава БНР.   Сигналът за инцидента е подаден на тел. 112 в 12.46 часа от началник влака.    73-годишният шофьор на джип \"Тойота Рав 4\" е решил да премине през неохраняемия прелез пред идващата композиция. Водачът е транспортиран във Филиала за спешна медицинска помощ в град Левски, като е бил контактен и в съзнание. Към момента няма информация за състоянието му.   Няма информация за пострадали пътници от влака, изготвят се списъци  за извозването им.   От БДЖ уточниха за БНР, че катастрофата е при прелеза на с. Градище, недалеч от гара Бутово, и е била между автомобил и международния влак от София през Русе за Букурещ, в който са пътували 73 пътници.    Инцидента е засегнал движението и на влака от София за Варна, проблеми има и с разписанието на всички влакове по трасето. В момента по случая се провеждат следствени действия. След приключването им движението ще бъде възстановено. Автобусната фирма, с която БДЖ работи и е трябвало да извози блокираните пътници, е отказала, защото в петъчния ден е много натоварена, съобщават от БНР.   На пътниците ще бъде раздадена вода, обещават от железопътната компания. Очаква се до минути да бъде разчистено мястото на катастрофата и всички блокирани влакове да тръгнат.        ", "date": "2019.10.18", "title": "Бързият влак София-Варна е блокиран до гара Левски"}
{"url": "http://epicenter.bg/article/Obvineniyat-vav-futbolno-huliganstvo--Bliznakat-mi-beshe-na-macha--ne-az-/196239/3/0", "text": "Софийски районен съд уважи искането на Софийска районна прокуратура и наложи мярка „задържане под стража“ на Цветан Гечев, обвинен във футболно хулиганство. Така 18-годишният младеж бе оставен в ареста, предаде  Заради деянието, Гечев е заплашен с до 5 години затвор.    Самият Цветан обяви пред Софийски районен съд, че е невинен, не се чувства виновен, защото не е бил на мач. „Имам брат-близнак, който беше на мача. Даже нямах никаква представа, за тази футболна среща“.    Той обясни, че брат му е отишъл да си признае, но са го изгонили. Заедно с неговия защитник, поискаха брат му да даде показания, но му бяха отказани. Той поиска по-лека мярка.    От Софийска районна прокуратура настояха за най-тежката мярка, тъй като събраните до този момент доказателства сочат, че именно Цветан е извършвал непристойните действия по време на двубоя България-Англия. Прокуратурата се позовава на разпит на свидетели и на лицево разпознаване. Освен това Цветан имал влязла в сила присъда, имал и друго досъдебно производство и има реална опасност да извърши и друго престъпление.    Защитата на Гечев оспори искането на прокуратурата, поиска и по-лека мярка. Обясни, че Цветан е трудово ангажиран и представи трудов договор. Не се съгласи, че той може да извърши друго престъпление. Имал постоянен адрес и с по-лека мярка може да съдейства на разследването.    След като чу страните, съдията постанови мярка зад под стража, която може да се обжалва в тридневен срок.    Пред залата бяха близки на Цветан, брат му, приятелката му Гергана, както и нейният баща. Те изложиха различна версия:    Брата-близнак на задържания, заяви пред журналисти, че е отишъл в Първо районно, за да каже, че е бил той на стадиона, но са го излъгали, че брат му вече си е признал. „След това дойде някакъв и каза: „Можеш да си ходиш“. Брат ми беше при гаджето си. На мача просто помахах на един приятел“, заяви Димитър Гечев.    Бащата на приятелката на Цветан потвърди, че той е бил в дома им по време на мача. „Аз лично им сготвих“, категоричен бе мъжът. Той добави, че щели да го разпитват в понеделник, въпреки че делото е днес. Мъжът се представи като Георги Пайталов.    На въпрос дали е псувал, младежът заяви, че е нормално да псуваш, когато падаш със шест на нула. Той изрази готовност да се подложи на детектор на лъжата.", "date": "2019.10.18", "title": "Обвиненият във футболно хулиганство: Близнакът ми беше на мача, не аз "}
{"url": "http://epicenter.bg/article/Bebe-e-bilo-izostaveno-v-poliklinikata-v-grad-Petrich-/196238/3/0", "text": "Бебе е било изоставено в поликлиниката в град Петрич. Това съобщи за Радио „Фокус“ – Пирин Йорданка Шаркова, говорител на Областна дирекция на МВР – Благоевград.    Тя добави, че за случая са уведомени и от Дирекция „Социално подпомагане“ – Благоевград. Полицията разследва случая.    По непотвърдена информация става дума за момиченце на около месец и половина.  ", "date": "2019.10.18", "title": "Бебе е било изоставено в поликлиниката в град Петрич "}
{"url": "http://epicenter.bg/article/Uchenichka-izdahna-v-chas-po-fizichesko/196241/3/0", "text": "Момиче от Природо-математическата гимназия „Иван Вазов“ в Димитровград е починало по време на час. Трагедията се е случила днес към 14:00 часа.    В час по физкултура в спортния салон на гимназията детето внезапно се свлича на земята, докато е играело федербал. На момичето моментално е оказана първа помощ от учители и медицинското лице в гимназията, които подават и сигнал на 112, информира   На място пристига екип на спешна помощ, който е констатирал смъртта на детето.    Има данни, че гимназистката е била с хронично заболяване. Тепърва ще се установява точната причина за смъртта.    По случая ще бъде образувано и досъдебно производство.", "date": "2019.10.18", "title": "Ученичка издъхна в час по физическо"}
{"url": "http://epicenter.bg/article/Zadarzhaha-balgarin-na-GKPP--quot-Kapakule-quot--s-2-pitona-i-krokodil-/196244/3/0", "text": "Български гражданин бе задържан на турския ГКПП \"Капъкуле\", след като в автомобила му били открити 17 влечуги, включително два 32-килограмови питона, предават БТА и Нова тв.    Първоначално митничарите са открили два питона в чувал, поставен в резервната гума на автомобила.    Впоследствие след щателна проверка на колата с рентгенова система са били открити още 15 влечуги, сред които малък крокодил, 10 екзотични гущера и четири малки питона.    Шофьорът на автомобила с инициали Р. Д. М. е задържан. Животните ще бъдат предадени на най-близката зоологическа градина.  ", "date": "2019.10.18", "title": "Задържаха българин на ГКПП \"Капъкуле\" с 2 питона и крокодил "}
{"url": "http://epicenter.bg/article/Hero-Mustafa-vrachi-dnes-akreditivnite-si-pisma-na-prezidenta-Rumen-Radev/196224/2/0", "text": "Новата посланичка на САЩ в България Херо Мустафа връчи днес акредитивните си писма на президента Румен Радев, съобщи посолството на САЩ в София.    Херо Мустафа пристигна в София със семейството си в сряда, след като по-рано тази седмица положи клетва като посланик на САЩ в България. Вчера тя бе представена пред служителите на посолството. Имаше среща и със зам.-външният министър Георг Георгиев.    Родена през 1973 г. в иракския град Ербил, тя ще бъде първият посланик на САЩ от кюрдски произход у нас.   Посланик Херо Мустафа положи венец пред Паметника на Незнайния войн в София като първи официален акт, след като представи акредитивните си писма.   Съветникът по административните въпроси и бивш сержант от Морската пехота на САЩ от запаса Гари Андерсън и военното аташе полковник Шанън Джонсън се присъединиха към посланик Мустафа, за да отдадат почит на незнайните воини на България.  ", "date": "2019.10.18", "title": "Херо Мустафа връчи акредитивните си писма на президента Румен Радев"}
{"url": "http://epicenter.bg/article/Mustafa-Karadaya-ot-Momchilgrad--Prekrasen-kmet-poema-shtafetata--/196228/2/0", "text": "  \"Ще имате прекрасен кмет, който ще оправдае очакванията на всички момчилградчани\". Това заяви пред избиратели на предизборна среща в Момчилград председателят на ДПС Мустафа Карадайъ. „Ние сме онази система, която може да бъдем заедно и да си предаваме щафетата от екип на екип и от поколение на поколение. Най-яркият пример затова е тук, в Момчилград, това ни отива на нас в ДПС“, каза още лидерът на ДПС.    На срещата бяха представени кандидатите на ДПС за кметове на кметства, кандидатите за общински съветници и кандидата за кмет на община Момчилград Илкнур Кязим. „Не може друга партия да има такива кандидати, това е Момчилград, това сме ние“, каза още председателят на ДПС и даде пълната си подкрепа за кандидат кмета на ДПС Илкнур Кязим и екипа ѝ.     „През годините някои временно заставаха начело, заради властта, но след това заминаха в небитието. За съжаление резултатът от парламентарните избори през 2017 г. докара националистите във властта. Днес ГЕРБ и БСП се състезават кой е по-голям националист”, заяви още Мустафа Карадайъ.    Лидерът на ДПС каза, че ако някои хора тръгнат да вземат властта с недемократични средства, ние трябва да им кажем, че ние сме пазителите на демокрацията в България. В името на стабилността и сигурността понякога сме подкрепяли някои правителства, но когато се е налагало пак заради стабилността и сигурността, то ние сме сваляли правителства, обяви председателят. Затова кажете на онези, че ние ще продължаваме да отстояваме демокрацията, те явно не я разбират. Държавата и държавността ще пазим ние, бе категоричен Карадайъ.    „ДПС винаги е била близо до хората и винаги се е грижила за своите избиратели. Нашата партия най-правилно разчита знаците на демокрацията, че властта идва от хората, а не със сила”, каза още лидерът на ДПС.    “Като откривахме кампанията в Дулово, отидохме малко със свити сърца, защото преди 8 години ни превзеха бастиона в Северна България. Отидохме там и казахме, че ще си върнем този бастион. Че сме разбрали грешката си, че сме я поправили и искаме доверието на хората. Там Илкнур излезе и взриви залата със словото си от сърце и истинските думи, които извират отвътре като даде страхотен заряд на дуловци, които бъдете сигурни, че ще спечелят изборите и ще ни върнат крепостта Дулово”, обяви зам.-председателят на ПГ на ДПС Йордан Цонев и даде подкрепа на кандидата за кмет на община Момчилград Илкнур Кязим.    На предизборната среща присъстваха още евродепутатът Атидже Алиева-Вели, народните представители Адлен Шевкед и Ерол Мехмед и членът на ЦОБ на ДПС Ердинч Хайрула.", "date": "2019.10.18", "title": "Мустафа Карадайъ от Момчилград: Прекрасен кмет поема щафетата! (ВИДЕО)"}
{"url": "http://epicenter.bg/article/Radev-zaminava-za-Yaponiya-za-intronizatsiyata-na-imperator-Naruhito-/196231/2/0", "text": "От 21 до 24 октомври президентът Румен Радев ще бъде на посещение в Токио, по случай интронизацията на новия император на Япония Нарухито.     На 21 октомври Румен Радев ще проведе работна среща с ръководството на японската корпорация „Мейджи“.     На 22 октомври държавният глава и съпругата му Десислава Радева ще присъстват на церемонията по интронизация на новия японски император Нарухито.   На 23 октомври президентът Радев ще посети университета „Тойо“ в Токио. Държавният глава ще изнесе лекция, посветена на перспективите за развитие на българо-японските отношения, и ще разговаря с ръководството на университета.  По-късно през деня Румен Радев ще се срещне с групите за приятелство с България от двете камари на японския парламент. В рамките на срещата държавният глава ще връчи висши държавни отличия на представители на японското правителство и парламент за техните заслуги в укрепването и развитието на партньорството между България и Япония.     На 24 октомври президентът Румен Радев ще се срещне с министър-председателя на Япония Шиндзо Абе.     Българският президент ще проведе работна среща и с представители на Японско-българския икономически комитет.     Държавният глава ще разговаря с проф. д-р Тацуро Мацумае – президент на Токайската образователна система на Токайския университет, който е и президент на Японската културна асоциация и председател на Японско-българската асоциация. Румен Радев ще отличи проф. д-р Тацуро Мацумае с почетния знак на Президента на Републиката. В срещата ще участва и д-р Кийоши Ямада – ректор на Токайския университет.", "date": "2019.10.18", "title": "Радев заминава за Япония за интронизацията на император Нарухито "}
{"url": "http://epicenter.bg/article/21-protsenta-ot-naselenieto-na-Balgariya-e-na-vazrast-nad-65-godini/196233/2/0", "text": "21 процента от населението на България е на възраст над 65 години, сочат най-новите данни на Евростат, цитирани от БНР.   Според прогнозите през 2050 г. почти всеки трети човек у нас ще е на над 65-годишна възраст.    Според публикацията страната ни е в крак с общите тенденции за застаряване на населението и увеличаване на продължителността на живота.    В началото на 2019 г. малко над 101 милиона души в ЕС са навършили 65 години. Това са 20% от общото население. До 2050 г. се очаква този дял да нарасне до близо 29 на сто.    Според данните в публикацията на Евростат България, заедно с Румъния и Естония, е сред първенците с най-голям дял разходи на хората над 60 години за категорията „хляб, други храни и безалкохолни напитки“ - близо 30 процента от общото им потребление. Средно за ЕС разходите в тази категория са едва 17,4 процента.    В публикацията се сочи още, че 32 на сто от населението в България над 65-годишна възраст е в риск от бедност при средно 15% за ЕС.", "date": "2019.10.18", "title": "21 процента от населението на България е на възраст над 65 години"}
{"url": "http://epicenter.bg/article/Korneliya-Ninova--Bregovo-e-emblema-za-BSP/196235/2/0", "text": "Брегово е емблема за БСП. Пет мандата кмет на БСП, избиран на първи тур - Милчо Лалов е изключителен човек. Един от най-всеотдайните хора, които познавам. Ще бъде кмет за шести път. Това каза лидерът на левицата Корнелия Нинова по време на посещението си в северозападната община.   Милчо, екипът му и БСП работят неуморно за добруването на хората в малката северозападна община. Те имат доверието на съгражданите си и печелят всички избори - първи са и на парламентарни, и на европейски, и на местни, заяви тя и добави в заключение: Пожелавам им да са здрави и все така борбени! Гордея се с вас! ", "date": "2019.10.18", "title": "Корнелия Нинова: Брегово е емблема за БСП"}
{"url": "http://epicenter.bg/article/Mladen-Timchev--BSP--Predizbornoto-viensko-kolelo-v-Sandanski-e-nezakonno/196242/2/0", "text": "\"Най-краткото определение за виенското колело е, че това е увеселително съоръжение. За санданчани обаче май то няма да е никак весело. Защото има много въпроси, на които досегашното общинско ръководство трябва да даде точни отговори. Това предизборно колело е на върха на омагьосания кръг в порочната практика на общинската администрация – безотговорно да се вземат решения на тъмно в 12 без пет, да не се търси диалог с гражданите, да не се се обсъжда с експерти.   Малко преди края на мандата на кмета Кирил Котев започна строителството на „грандиозния обект” и много се бърза да се построи до изборите, явно с цел предизборна пушилка\". Кандидатът на БСП за кмет на община Сандански Младен Тимчев е категоричен, че виенското колело в града е незаконно, а общинската администрация за пореден път е доказала своята некомпетентност.   „Тази администрация не знае, че така нареченото „виенско колело” е строеж и за него се издава разрешение за строеж, а не разрешение за поставяне. Тази бюрократична администрация издава с лека ръка разрешение за поставяне на едно 30-метрово съоръжение, като че става въпрос за поставяне на сергия за семки”, уверява Младен Тимчев.    Той разкрива, че администрацията на общината не познава дори собствената си Наредба, приета през 2018 година. В противен случай щеше да знае, че не може да я ползва, защото такъв вид съоръжение в тази Наредба няма и не е упоменато никъде, второ - в парковете трябва да има план-схема, одобрена от общинския съвет, каквато отново липсва. И трето - най-важното, защото такова съоръжение може да се построи само и единствено с разрешение за строеж.    Поведението на некомпетентната администрация е класически пример как едно добро начинание и една голяма инвестиция се хвърлят на вятъра. А кой контролира незаконните строежи съгласно закона? Кметът!   „Г-н кмете, дайте отговор на нас, гражданите! Безопасно ли е нашите деца да ползват виенското колело при условие, че не е спазен законът при изграждането му и че същото никога няма да се въведе в експлоатация? Теренът подходящ ли е за направата на такова голяма съоръжение? Или може би трябва да попитате юридическите си съветници от София, които общината е наела и на които плаща 5000 лева месечно, а отделно са заплатите на общинските юристи, които са на щат”, казва кандидатът за кмет Младен Тимчев.    Той гарантира прозрачно управление и прозрачно разходване на публични средства, ако бъде избран за кмет на община Сандански. Ще се прави отчетност на всеки три месеца пред обществеността. Ще се аргументира и дискутира всяко важно решение на общинското ръководство, което касае харчене на общински средства или въпроси от обществено значение.    „Защото това управление загърби диалога с гражданите. Не знаем какви заеми е взела общината, върнати ли са част от тях. Има ли двойто проектиране на лекоатлетическата писта и на спортната зала? Не сме наясно защо се повиши такса смет. От тази такса се отчисляват средства за озеленяване и чистота. Влагат ли се тези средства в създаването на повече зелени площи и в по-добра хигиена по селата? Защо фонтанът на „Атлантически Алианс” е преструктуриран поради неработеща помпа, при положение, че е в гаранция до 2021 г.?”, пита Младен Тимчев.   Той знае, че няма да получи отговори от настоящото общинско ръководство. Но санданчани имат шанс да получат отговори на всички свои въпроси, ако се доверят на БСП на предстоящите избори, казва още Тимчев.        Защото в управленската програма на Младен Тимчев ясно е записано, че в срок от три месеца ще се въведе публичен електронен регистър на всички сключени договори от общината, включително на гражданските договори, за да е видно как и за какво се харчат парите на гражданите в общината. Отново в срок от три месеца ще бъде публично достъпна в цялост информацията за всички служители на община Сандански, техните отговорности и контакти – за да се прекрати практиката, която да позволява съществуването на „тайни и непознати“ служители за гражданите.", "date": "2019.10.18", "title": "Младен Тимчев, БСП: Предизборното виенско колело в Сандански е незаконно"}
{"url": "http://epicenter.bg/article/Simeon-II-poseti-Germaniya-za-tarzhestvata-v-chest-na-rozhdenieto-na-Kralitsa-Viktoriya-i-Prints-Albert/196245/2/0", "text": "През 2019 г. се навършват 200 години от рождението на Кралица Виктория и Принц Алберт. Кралица Виктория е сред най-дълго управлявалите Великобритания монарси, повече от 63 години. Тя произхожда от рода Сакс-Кобург Гота. Омъжва за своя първи братовчед принц Алберт Сакс-Кобург Гота и от брака им се раждат девет деца. Те сключват бракове с членове на много от кралските и благороднически семейства в цяла Европа. От фамилията произхождат кралските семейства на Великобритания, Белгия, Швеция, както и българското Царско семейство.    По повод тази годишнина принц Андреас Сакск-Кобург Гота, доайенът на фамилията, организира прием в семейния дворец Фриденщайн в град Гота, на който присъстваха министър-председателят на федерална провинция Тюрингия Бодо Рамелоу, посланикът на Великобритания в Германия, много представители на немски благороднически семейства. Преди приема изказвания направиха Цар Симеон, премиерът на Тюрингия и посланикът на Великобритания, съобщават от секретариата на Симеон II. Негово Величество изтъкна факта, че още от 18-ти век семейството Кобург-Гота присъства в управлението на много държави в Европа, сред които Великобритания, Белгия, Швеция, Португалия, Люксембург.    Премиерът на Тюрингия отбеляза интересния исторически факт, че семейният замък, в който се преведе събитието, е построен след края на Тридесетгодишната война, за да даде поминък на повече местни жители, а не от грандомания и за да се покаже, че в мирно време може да се постигне повече, отколкото по време на война.    Посланикът на Великобритания заяви, че приятелските отношения с Германия датират още от Х век и предстоящото напускане на страната му от Европейския съюз не би могло да застраши тези двустранни отношения.    На следващият ден беше организиран лов на едър дивеч в горите на принц Андреас в същия ловен район, където Херцог Ернст II е бил домакин на лов на Кралица Виктория и Принц Алберт през 1845 г. Отбелязването на годишнината завърши с вечеря в двореца Фриденщайн, на която присъстваха само членовете на семейството. По време на вечерята Принц Андреас, който страда от болестта на Паркинсон, запозна Цар Симеон с някои от своите благотворителни инициативи. През месец май 2019 г. принцът оглави със специално приспособен велосипед поход с велосипеди от гр. Кобург до гр. Гота, от който бяха събрани 30 хил. евро за борбата срещу болестта на Паркинсон.    По време на визитата си в Германия Царят и Принц Андреас посетиха и град Кобург, където ги посрещнаха настоящият кмет на града и дългогодишният кмет Норберт Кастнер, който през 2005 г. удостои Цар Симеон, след решение на градския съвет, с титлата почетен гражданин на Кобург. Негово Величество се поклони пред саркофага на дядо си Цар Фердинанд в криптата на катедралата „Свети Августин“ и постави малък букет от листата на дървета и храсти от България, които Цар Фердинанд някога е засадил в любимия си парк „Врана“.", "date": "2019.10.18", "title": "Симеон II посети Германия за тържествата в чест на рождението на Кралица Виктория и Принц Алберт"}
{"url": "http://epicenter.bg/article/Bankova-i-predstaviteli-na--quot-Stratesh-quot--obsadiha-vazmozhnosti-za-razvitie-na-turisticheskata-deynost/196248/2/0", "text": "На среща с членове на туристическо дружество \"Стратеш\" кандидатът за кмет на община Ловеч Радина Банкова представи идеите си за развитието на туризма като една от възможностите за просперитет на града.   Според госпожа Банкова Ловеч и околностите са с прекрасни природни дадености, а културно - историческите факти дават възможност да бъдат привлечени много туристи както от страната, така и от чужбина. Ловеч е с традиции и в близкото минало е бил център на сериозен туристически поток. Как може това да се възобнови, да се изградят нови места за спорт и отдих - може да се постигне в кратки срокове с една много сериозна програма, в която да се включат с конкретни предложения хотелиери, ресторантьори, общинското управление, както и всички граждани, които имат отношение към тази дейност с предложенията, които биха направили.   Според Радина Банкова, както в миналото, така и сега, много от дейностите биха могли да се извършват на доброволчески начала, стига да има кой да организира желаещите да участват в различни дейности.    Светослав Генчев, председател на ловешкото туристическо дружество \"Стратеш\" сподели постигнатото от дружеството през последните 20 години в развитието на планинския туризъм, както и организираното включване в така наречения \"градски туризъм\". Изявите на дружеството са насочени към всички възрастови групи в общината, структурата им от 450 членове е една от водещите в Българския туристически съюз.   Годишно организират около 30 прояви, като за съжаление според Светослав Генчев, помощта и финансирането от страна на общината са нулеви. От години се точи сагата със собствеността на ресторант \"Юзината\", за част от който туристическото дружество има нотариален акт, а за останалата част общината има претенции за собственост.   Молбата на членовете на дружеството е проблемът да се разгледа в общинския съвет и да се вземе решение, след като съдът се е произнесъл по проблема.   От дружеството имат идеи как да се направи по - достъпна средата около Деветашката пещара, а така също и вътре в нея. За гражданите биха могли да се отворят двете пещери на \"Баш Бунар\" - Табашката пещера и пещерата \"Васил Левски\", както е било преди години.   Предстои получаването на нотариален акт за собственост на Туристическия дом на \"Стратеш\", след което ще се обсъжда по - нататъшното му използване. От дружеството имат идеи и за организирането на спортно - туристическата дейност в училищата, но се нуждаят отново от помощта на общината и на Регионалното управление по образованието.   В разговора стана дума и за отличната дейност на Планинската спасителна служба в Ловеч, в структурата на която участват много от членовете на туристическото дружество, както и за организираните два пъти годишно походи \"Зелени недели\" в околностите на града, които също се нуждаят от по - голяма разгласа сред населението.  ", "date": "2019.10.18", "title": "Банкова и представители на \"Стратеш\" обсъдиха възможности за развитие на туристическата дейност"}
{"url": "http://epicenter.bg/article/orzheta-Pehlivanova-Napusna-ni-diplomatat-chl--kor--prof--Aleksandar-Yankov/196252/2/0", "text": "\r\n \r\n   \r\n Националната асоциация за международни отношения (НАМО), Българското дипломатическо дружество (БДД) и Редакционният съвет на списание „Международни отношения” с дълбоко прискърбие съобщават на своите членове и съмишленици, че на 17 октомври 2019 г. ни напусна Председателят на НАМО, световно признатият български юрист, учен, общест \r\n   \r\n   \r\n", "date": "2019.10.18", "title": "Жоржета Пехливанова: Напусна ни дипломатът чл. кор. проф. Александър Янков"}
{"url": "http://epicenter.bg/article/GERB---Sofiya--Razprostranyavanata-ot-Dimitar-Delchev-i-DBG-informatsiya-za-140-bilborda-e-lazha-/196255/2/0", "text": "Позиция на предизборния щаб на ПП ГЕРБ – София    По повод публикуваната невярна и манипулативна информация от Димитър Делчев за агитационната кампания на ПП ГЕРБ в София напомняме, че използването на билбордове в предизборната кампания е позволен и законен начин за информиране на гражданите.   Предизборният щаб на ПП ГЕРБ е ангажирал 24 страни на билбордове с рекламна визия на кандидата за кмет на София г-жа Фандъкова от общо 1200 страни на рекламни елементи в София.   Те са наети със сключени договори и информацията е надлежно отразена в регистъра на Сметната палата. Разпространяваната от Димитър Делчев и ДБГ информация за 140 билбордове е лъжа. По отношение на винилите и транспарантите - всичките те са поставени на частни сгради и терени или по инициатива на собствениците им, или с тяхното изрично съгласие. Поощряваме желанието на ДБГ, които подкрепят кандидатурата на г-жа Мая Манолова за кмет на София, за прозрачност на информацията, която касае агитационните материали и тяхното финансиране.   Обръщаме внимание на предизборния щаб на г-жа Манолова, че е нужно да спазват законовите разпоредби и да изпишат върху материалите си задължителния текст: „Купуването и продаването на гласове е престъпление”.   До момента това законово изискване не е спазено.  Напомняме, че при обявяването на своята кандидатура г-жа Манолова пое ангажимент всяка седмица от кампанията да публикува на своя сайт информация за средствата, които набира за финансиране на кампанията си.   До момента това предизборно обещание не се спазва и остава неясно кой и по какъв начин финансира кампанията на г-жа Манолова.  Използването на билбордове и други рекламни средства е законният начин за агитация и информираност на гражданите.   Това, че г-жа Мая Манолова излъга в национален ефир, че няма билбордове, е въпрос на манталитет и личен стил. По-важният въпрос, който остава без отговор, е кой и по какъв начин финансира предизборната кампания на кандидата Мая Манолова.", "date": "2019.10.18", "title": "ГЕРБ – София: Разпространяваната от Димитър Делчев и ДБГ информация за 140 билборда е лъжа!"}
