{"url": "http://epicenter.bg/article/Aleksandar-Yordanov--Abe--Volene--Ha-ozapti-se--bre--Dushata-si-prodade--deputat-stana-/149238/2/0", "text": "  Бившият шеф на парламента Александър Йорданов скочи срещу лидера на „Атака” Волен Сидеров, който тази вечер в ефира на БНТ яростно защити руския патриарх Кирил и скочи срещу противниците му.     АБЕ,ВОЛЕНЕ, абе тарикатино, не видиш ли, че не Сорос, а Ботев и Левски са против Русия! Какъв си ми патриотин бе драги, като не схващаш, че ние българите следваме заветите на Ботев и Левски, а не простотиите на Путин! Ха озапти се, бре! Седни си на задника. Булки си смени няколко, душата си продаде, депутат стана. Казват, че и парици си скътал за черни дни. Какво още искаш: направо Русия да ни окупира ли иск", "date": "2018.03.12", "title": "Александър Йорданов: Абе, Волене! Ха озапти се, бре! Душата си продаде, депутат стана!"}
{"url": "http://epicenter.bg/article/Borisov-v-Skopie--/149173/2/48", "text": "\"Цивилизационен избор\", така премиерът на Македония Зоран Заев окачестви присъствието на Борисов на възпоменателната церемония в Скопие, която за първи път е уважена от високопоставен български държавник.    „  на възпоменателната церемония в Скопие по повод 75-годишнината от депортирането на евреите от територията на днешна Македония.   \" . Нацисткият режим изпраща на смърт цял един народ на смърт. В лагерите на смъртта са изпратени 11 480 евреи, сред които 7144 само от днешната територия на Македония\", подчерта премиерът.   В словото си Борисов припомни, че отговорност за решението за депортацията е на Хайнрих Химлер и на германският посланик в София Адолф Бекерле.  , че не можахме да предотвратим смъртта им, заяви още министър-председателят.    „Днес е слънчево и хубаво време, приятели сме, ако се опитаме да си представим нацистите, които са били тук какви нечовешки неща са направили с живи човешки същества. В събота в една от най-големите Синагоги и със сигурност най-красивата в София, имаше тържество, в което бяха представители на еврейските комитети по света и на много скъпи гости“, заяви в началото на словото си премиерът Борисов.    „Затова българският народ заслужава голямо уважение.  аза Борисов. И продължи: \"Само преди 20 години на територията на Балканите се разиграха не по-малко жестоки кръвопролитни събития.   и ако щете народите ни да живеят щастливо и всичко това да остане в историята.  \"   Според Борисов, ако се допуснат пак подобни такива събития, значи ще са много глупави. „  за тези, които не са успели да се измъкнат от нацистката машина“, каза още премиерът Бойко Борисов.   Скърбим заедно с македонския народ за всички, които не са успели да се измъкнат от нацистката машина, каза Борисов.    Отдаваме почит на тези 7 144 евреи от Скопие, Битоля и Щип, както и от цяла Македония, които са били изпратени на смърт. Най-голямото им „престъпление“ беше тяхното съществуване, тяхната култура, техните традиции.   След словата на премиерите започна церемонията по поднасянето на венци. Пръв бе венецът от организацията на евреите в Македония, след това - на Македония, Бойна и Херцеговина, България и др.   Преди два дни сайтът \"Club Z\" пусна мълвата, че се очаква в Скопие Борисов да поднесе извинения за това, че България не е успяла да спаси тези 11 343 евреи от придадените към Третото българско царство по време на войната територии във Вардарска Македония и Егейска Тракия. Последва гневна декларация на НФСБ на Валери Симеонов, който предупреждава премиера да не поема вина, която не е наша. Оказа се, че това е било предварително раздухан скандал с цел да ни вкара в обяснителен режим с Макеония.    за депортацията на македонските евреи по време на Втората световна война. И получи следния отговор: ", "date": "2018.03.12", "title": "Борисов в Скопие: Скърбим за всеки пратен в лагерите на смъртта и не ги забравяме! (снимки, видео)"}
{"url": "http://epicenter.bg/article/Radev-sezira-Konstitutsionniya-sad-za-razporedbi-ot-Zakona-za-chastnata-ohranitelna-deynost/149197/2/0", "text": "  Президентът Румен Радев сезира Конституционния съд с искане за установяване на противоконституционност на разпоредбите на чл. 5, ал. 1, т. 6, чл. 27, чл. 28, чл. 29 и § 1, т. 2 , както и на свързаната с тях разпоредба на § 1, т. 5 от Закона за частната охранителна дейност (ЧЗОД) (обн. ДВ. бр.10 от 30 януари 2018 г.), които регламентират охраната на урбанизирани територии като вид частна охранителна дейност. Според изложените от държавния глава мотиви, посочените разпоредби противоречат на чл. 4, ал. 1, чл. 7, чл. 8, чл. 105, ал. 2, чл. 143, ал. 3 от Конституцията. Това съобщиха от прессекретариата на държавния глава.    В мотивите си президентът посочва, че общественият ред е ценност, която крепи целостта на обществото и дейностите по опазването му трябва да съответстват на нормите на Конституцията и законите, а те поверяват опазването му върху определени органи на публичната власт. „Държавата няма право да абдикира от грижата за сигурността и спокойствието на хората в населените места, вкл. в т.нар. урбанизирани територии. Възможността, която дава ЧЗОД на търговски дружества да извършват действия по охрана на урбанизирани територии, по същество е отказ от страна на държавата чрез нейните изпълнителни органи да осъществява възложените функции по охрана на обществения ред“, посочва Румен Радев в обръщението си към Конституционния съд.   Конституцията натоварва с функции за осигуряването на общественото спокойствие и обществената безопасност изрично Министерския съвет и областния управител, а осигуряването на обществения ред е част от ръководенето и осъществяването на вътрешната политика на страната, напомня държавният глава.   Президентът посочва още, че в обновения ЗЧОД не е поставено изискване служителите, които се грижат за опазването на обществения ред, независимо от длъжността, която заемат, да са политически неутрални и да се ръководят единствено от закона. Такова изискване въвеждат чл. 116, ал. 1 от Конституцията, чл. 9 ал. 1 от Закона за политическите партии и чл. 146, ал. 3 от Закона за МВР. „Министерството на вътрешните работи е строго йерархична структура с присъщата й субординация, отчетност и контрол. Поверяването на функции по опазване на обществения ред на частноправни субекти, спрямо които са неприложими посочените принципи, поражда риск при осъществяване на тази дейност“, посочва още държавният глава в мотивите си.   Между аргументите на президента за сезирането на Конституционния съд са и липсата на специфични изисквания и конкретика относно патрулирането и комплекса специфични дейности, които ще бъдат прилагани за защита на имуществото и населението в урбанизираните територии, както и ограничаването на конституционната защита, която получават гражданите под формата на отговорност на държавата за вредите, причинени от собствените ѝ органи и лица, поставяйки охраната на урбанизираните територии във формата на частната охранителна дейност.  ", "date": "2018.03.12", "title": "Радев сезира Конституционния съд за разпоредби от Закона за частната охранителна дейност"}
{"url": "http://epicenter.bg/article/Prokuraturata-otgovori-na-firma--quot-Bulmarket-quot--za-katastrofata-v-Hitrino/149209/2/0", "text": "Представената днес от компанията \"Булмаркет\" експертиза, в която се твърди, че причина за железопътната катастрофа в с. Хитрино е незаключена стрелка на релсовия път, няма характер на доказателствено средство в съдебния процес. Това се казва в съобщение до медиите от пресцентъра на прокуратурата по повод изнесената днес информация от фирма \"Булмаркет\" за влаковата катастрофа в Хитрино.   Ето какво още пише в съобщението:", "date": "2018.03.12", "title": "Прокуратурата отговори на фирма \"Булмаркет\" за катастрофата в Хитрино"}
{"url": "http://epicenter.bg/article/Cheshkoto-pravitelstvo-kanilo-Balgariya-da-uchastva-v-sdelkata-za-ChEZ--no-ne-poluchilo-otgovor/149210/2/0", "text": "Все още аз, като народен представител, не мога да разбера как се стигна до сделката за ЧЕЗ и защо държавата е проспала 1 година, през която тече тази сделка, каза за Радио „Фокус“ – Пазарджик Йордан Младенов, депутат от ПГ на „БСП за България“. По думите му от страна на Чешкото правителство са поканили неколкократно държавата ни да участва в тази сделка, или частично, или напълно, но от наша страна не е имало никакъв отговор.  „Има писма за намерения от различни банки, които казват ще финансират ли или не тази сделка. Всичко е неясно към момента. Оказва се, че това е била частна сделка, за която държавата нищо не знае. Чешката страна казва, че не е имало никаква официална комуникация между двете страни по повод да тази сделка“, уточни Младенов. Той допълни, че именно затова и хората, и политиците, не могат да разберат каква е цялата информация по този казус.", "date": "2018.03.12", "title": "Чешкото правителство канило България да участва в сделката за ЧЕЗ, но не получило отговор"}
{"url": "http://epicenter.bg/article/Petar-Kanev-shte-bade-delegat-na-prezidentskite-izbori-v-Rusiya/149212/2/0", "text": "Народният представител от „БСП за България“ инж. Петър Кънев ще бъде делегат на президентските избори в Русия в неделя. Той е получил официална покана, съобщава пресцентърът на БСП.   Инж. Кънев е член на парламентарната Група за приятелство България – Русия.   Изборите за държавен глава на Русия са на 18 март, неделя.", "date": "2018.03.12", "title": "Петър Кънев ще бъде делегат на президентските избори в Русия"}
{"url": "http://epicenter.bg/article/-quot-Inerkom-quot--popravya-zaglaviya-na-Epitsentar-/149216/2/0", "text": "  Днес публикувахте материал със заглавие „Ново 20“! Фирмата на Гинка обяви,  че е против държавата да влезе в сделката с ЧЕЗ.“  Така издаденото заглавие в уважение от нас сайт „Епицентър“ не отговаря на истината и създава неверни внушения, които провокират единствено спекулации и напрежение. Държим да уточним, че „Инерком Българи“ не е променила становището си относно възможността държавата да влезе в сделка с придобиването на българските активи на „ ЧЕЗ а.с.“. В интервю с престижната агенция „Ройтерс“ г-жа Милена Стоева – представител на борда на директорите на „Инерком България“, заяви, че „държавата има достатъчно механизми да осигури обществения интерес и доставките на електричество за потребителите“ – в смисъл, че  придобиването на държавен дял от страна на българското правителство не е единствения начин да се гарантира обществения интерес и интересът на потребителите, нещо, което твърди и българският финансов министър Владислав Горанов.  Това по никакъв начин не означава, че има промяна в нашата позиция.  Фактите и развитието на ситуацията от миналата седмица говорят точно обратното - „Инерком България“ представи официално пред „ЧЕЗ а.с.“ позицията на българската държава, че иска да влезе като страна по сделката, и в момента се правят обстойно анализи на тази възможност. Надяваме се, че нашите позиции ще бъдат отразени коректно и професионално, както подобава на авторитета на медия като вашата .   С уважение:     (  ", "date": "2018.03.12", "title": "\"Инерком\" пише до Епицентър.бг: Държавата не е единственият гарант за обществения интерес "}
{"url": "http://epicenter.bg/article/Shefat-na-ETsB-na-sreshta-sas-Stanishev--Gledame-pozitivno-na-zhelanieto-na-Balgariya-za-vlizane-v-ERM-II/149218/2/0", "text": "„България изпълнява критериите за членство в Еврозоната и има желание да стартира този процес. Първата крачка е влизането в предверието – ERM II. През 2007 г. имахме подкрепата на всички държави-членки на ЕС, както и на ЕК и на ЕЦБ. Но заради инфлацията и натрупания дефицит по текущата сметка в резултат от големите чуждестранни инвестиции тогава се отложи решението за присъединяване на страната ни. Днес ситуацията е различна. България е готова, а изявлението на председателя на ЕК Жан-Клод Юнкер даде нова динамика на процеса. Време е в диалога между ЕЦБ и БНБ по-активно да се включи и правителството, а страната да се обедини около Национален план за приемането ни в Еврозоната.“, каза Сергей Станишев след срещата си с Марио Драги. Управителят на ЕЦБ е споделил, че днес ситуацията наистина е различна. България би се присъединила към Еврозоната и към един на практика изграден Банков съюз. Затова ЕЦБ иска да е напълно убедена в готовността на страната, както и в стабилността на банковата система. „Гледаме позитивно на желанието на България за присъединяване към предверието на Еврозоната.“, е заявил той. „На срещата изразих благодарността си за политиката на банката, която послужи като котва на стабилността в последните турболетни години. Програмата на ЕЦБ за изкупуване на облигациите на държавите със затруднения на практика спаси тях и гражданите им от много по-сериозни проблеми и кризи. Тази политика е в основата на излизането на страните от рецесията и преминаването им към икономически растеж. Надявам тя да продължи и занапред.“, коментира президентът на ПЕС след разговора. „Сега, когато Еврозоната е със среден ръст от 2.5%, трябва да се направят следващите крачки: да се укрепи Банковият съюз, както и бюджетите на ЕС и на Еврозоната. А липсата на инвестиции да се адресира с конкретна инвестиционна стратегия, която да води до конвергенция на икономиките на държавите-членки. ПЕС ще се бори за силен социален стълб в Еврозоната. През последните 4-5 години има близо 7 млн. нови работни места, но трябва да направим всичко възможно те да бъдат с добро заплащане, а не да водят бедност след себе си. Днес в ЕС все още има много хора, които работят, но въпреки това едвам свързват двата края и дори живеят под линията на бедността. ПЕС настоява минималното заплащане на труда да бъде над линията на бедността за всяка страна-членка на ЕС, т.е. над 60% от средното заплащане в съответната страна\", категоричен бе Станишев.", "date": "2018.03.12", "title": "Шефът на ЕЦБ на среща със Станишев: Гледаме позитивно на желанието на България за влизане в ERM II"}
{"url": "http://epicenter.bg/article/Tragva-deloto-sreshtu-bivshiya-vanshen-ministar-Daniel-Mitov-i-zamestnika-mu-Hristo-Angelichin/149147/3/0", "text": "Делото срещу бившия външен министър Даниел Митов и неговия бивш заместник Христо Ангеличин в Специализирания наказателен съд тръгва по същество на 12 март, предаде БГНЕС.     \r\n \r\n", "date": "2018.03.12", "title": "Тръгва делото срещу бившия външен министър Даниел Митов и заместника му Христо Ангеличин"}
{"url": "http://epicenter.bg/article/Veche-se-tarsyat-investitori-za-proekta-AETs--Belene--obyavi-ministar-Petkova/149229/4/0", "text": "Изграждането на предпазната конструкция трябваше да извърши избрана фирма. До избор не се стигна. Кандидатът е бил само един, но малко преди подписването на договора се е отказал. \r\n \r\n \r\n „Това наложи необходимостта НЕК със собствен ресурс и човешки и финансов да можем да изградим тези навеси, които да гарантират съхраняването на оборудването”, обясни енергийният министър. \r\n \r\n \r\n Тя увери, че са доставени и материалите за преконсервация. А до 30 юни ще бъдат готови и предложенията, свързани с възможността за реализация на оборудването. Идеята на премиера Борисов за превръщането на АЕЦ Белене в балкански проект е едни от тях.   „Виждате, че всички предпоставки на практика този проект да бъде реализиран са на лице. Имаме площадка лицензирана. Имаме оборудване, което сме платили и отговаря на всички изисквания, оборудване с най-високо качество, имаме необходимите кадри, които могат прекрасно да се справят с тази задача”, каза още Петкова.   \"Оттук нататък остава сериозната крачка напред да се помисли за финансирането, структурирането на проекта, така че да може да се гарантира неговата експлоатация, реализация на пазарен принцип. Мисля, че има голям шанс това да се случи“, коментира Петкова, цитирана от \"Фокус\". На въпрос дали има друг инвеститорски интерес, тя уточни, че има такъв от най-голямата държавна китайска ядрена компания. \"Може да се провери доколко той е реален в рамките на една процедура, която по всяка вероятност ще бъде стартирана, ако се вземе това решение да се върви към реализация\", коментира Петкова. Тя посочи, че БАН направи много обстоен анализ на проекта и се съгласи с тезата, че най-лошият вариант е по него да не се прави нищо, още повече, че според прогнозата на учените не само в България, но в целия регион ще има дефицит на мощности към 2035 г. По думите ѝ в Министерството на енергетиката вече има работна група, която разработва различните варианти. Към нея ще бъдат включени експерти от енергетиката ни. \"Доверието на премиера Борисов, доверието на нашите коалиционни партньори и подкрепата, която получих от страшно много колеги, ме задължава страшно много\", каза Петкова в коментар на отказа да бъде приета оставката й, която подаде заради познанството си с шефката на \"Инерком\" Гинка Върбакова - купувач на ЧЕЗ. Тя настоя, че държавата няма възможност да влияе на тази сделка, а доколко ще участва в нея, ще реши продавачът, след като българското дружество вече даде съгласие за това.", "date": "2018.03.12", "title": "Вече се търсят инвеститори за проекта АЕЦ „Белене”, обяви министър Петкова"}
{"url": "http://epicenter.bg/article/-Dimitar-Ivanov--Vazhno-e-poslanieto--che-nie-sme-dali-na-Rusiya-pismenost-i-vyara/149155/11/34", "text": "  Според мен скандал няма, до момента, до който определени политици и журналисти в България от русофобски позиции го раздухаха.     - Да ви припомня само, Руският патриарх каза: „Огорчен съм от това, че се принизява ролята на руската армия и на руската държава за Освобождението на България\". Не е казал нищо повече. И наистина - на паметника на Цар Освободител срещу парламента пише: \"С благодарност, Царю Освободителю\", никъде не пише на полския крал, на литовския княз, на финландския княз, тъй като тогава не е имало такива държави и цар на всички тях е бил Александър Втори.   В руската империя е имало над 100 националности и етноси. Представители на всички тези етноси, включително и на етноси, които след това са се обособили като държави, каквито са Украйна, Полша, Литва, Финландия, Грузия, Армения, също са участвали в тази армия, но те са под субекта на руската държавност и с волята на руския император. Никой у нас не дели убитите на руски и неруски, чест и почит към всички паднали за свободата ни. Патриарх Кирил никога не е поставял въпроса защо почитаме паметта на тези, които не са руснаци.     - Първо, какво е казал Соловьов, си е негова работа, за първи канал на Руската телевизия - също си е тяхна работа, и т.н. Очевидно, и в Русия има различни прочити на различни събития. Но ние се хващаме за този прочит, който е срещу Русия, и предишните ваши събеседница говориха не за освобождението ни, а колко е агресивен Путин. Путин според мен не е агресивен. Путин е националист. Национален лидер, който се грижи да има силна и стабилна Русия. Която да е световен фактор. Което е стратегическа линия на поведението на великите сили.   Ние от какво сме недоволни? Онзи ден ми направи впечатление бившият президент на България Петър Стоянов, който в едно телевизионно интервю каза: „Ние трябва да свикнем с мисълта, че 80% от българите са благодарни на Русия, че русофилството е трайно вкоренено в българската душевност”. А Петър Стоянов е десен политик, проамерикански политик и т.н.   Второ, каза той: „Нас ни управляват в ЕС и в България хора без визия, уж технократи, които говорят на английски и повтарят брюкселски клишета”. А Европейският съюз вече не във всичко може да служи за еталон, за да се развиваме добре!   Това го казва Петър Стоянов. Аз виждам една неспираща тенденция и в медиите и в десния политически сектор, за непрекъснато говорене срещу Русия. В даден момент, когато се натрупа в руската политическа мисъл и обществено мнение усещане за тази тенденция, не може да няма обратен ефект. Вие помните, че в началото на демокрацията външният министър Стоян Ганев искаше да съди Съветския съюз, финансовият министър в първия кабинет на ГЕРБ Симеон Дянков нанасяше „плесници” на Кремъл. Помните, че на предишни чествания на Освобождението на България, когато президентът Росен Плевнелиев не споменаваше дори думата Русия. Естествено, такова поведение на български управляващи е да има по-остра реакция от руска страна.   Разбира се, ако патриарх Кирил или президентът Путин, или който и да е, се бърка във вътрешния политически живот на България, обижда достойнството на българския народ и на българските държавници, ние трябва да реагираме.     - Аз съм убеден, че с поведението си президентът Радев постигна ефект!     - Това е минало. Да го оставим и да гледаме напред.     - Вижте какво се получава, на което и ние всички облечени в самоцелна риторика, не обърнахме внимание. Патриархът на Русия каза: „Вие сте ни духовни учители, вие ни дадохте писменост, вие ни дадохте култура, вие ни дадохте църква, вие сте нашите ментори в духовен и исторически, в хилядолетен смисъл”. Ние не обърнахме внимание на това. Това е страхотно признание от страна на Русия към България.   Второ, той каза на президента Радев: Вие сте стабилен държавник, Вие сте патриот, Вие сте много добър оратор, Вие говорите красиво за разлика от вашите предшественици, които сричаха, четейки от лист хартия. Ето ви признание към президента и към българския народ, към България - като „държава на духа”, както казваше академик Дмитрий Лихачов.   Години по-късно думите на Лихачов ги потвърди руският патриарх Кирил. Ние вместо да сме доволни, се надпреварваме да говорим срещу него.     - Няма, а напротив - аз мисля, че президентът Радев води политика на балансираност и на историческа обективност в изказванията си, в речите си. Ако проследим всички негови публични речи през последната година, ще видим малко генералския подход, малко командирския стил, но в същия момент изключително балансирано слово, с изключителен патриотичен акцент в него. И аз мисля, че това се оценява и на църковно и на държавно равнище и в съседните държави, и в Москва.     - Няма изненада в поведението на патриотите, защото ние ги познаваме поединично от 20 години. И Красимир Каракачанов, и Волен Сидеров, и Валери Симеонов – ние знаем техния персонален характер, техния темперамент, тяхната култура, тяхното възпитание на всеки поотделно, те не са еднакви. Така че, поведението на Валери Симеонов в известен смисъл е последователно за него самия.   Той е с прост изказ, ясен в причинно-следствена връзка и в същия момент е скаран с такта, с протокола, дори с възпитанието на моменти. Така че, няма нищо изненадващо в това, което той прави. Изненадващото е, че той е вицепремиер и не може да изразява лично мнение, което е във вреда на държавата.     - Не, но има нещо друго. Забелязва се, особено в сегашната коалиция, едно спадане на общокултурното ниво, на цивилизования тон в изявите и на представители на правителство и на представители на парламентарното мнозинство. Тяхното публично поведение много сваля интелектуалното равнище на българската политика в изказ, в реакция на небалансираност.   Мисля, че това много вреди и на Бойко Борисов. И колкото по-бързо той вземе мерки да нормализира този тон и да балансира изказванията на натегачите-кариеристи, толкова по-добре. Светът е многополюсен вече, отдавна не е само САЩ и Брюксел. Ние не можем да виждаме само бялото или само черното, трябва да се съобразяваме с интересите на т. нар. велики сили и на регионалните сили в Черноморския и Балканския регион.     - На финала съвсем накратко: Назрява конфликт на морална основа. Имаме 4 примера поне в последния месец, в който не опозицията, не БСП, а гражданите застават срещу ГЕРБ. Това е Истанбулската конвенция, това е проблемът с лифта в Банско, това е проблемът със Здравната каса, където шефът на борда и зам.-министър не знае колко са задълженията, представяте ли си!? А скандалът с ЧЕЗ?! И на този фон - острите приказки на политици и журналисти, свързани с ГЕРБ срещу руския патриарх, Путин и срещу Русия. Това не е просто липса на всякакъв такт и липса на всякакво лидерско отношение по проблемите на политиката и на бъдещето на България. Това е тежка некомпетентност на част от българския елит – държавен и духовен.  ", "date": "2018.03.12", "title": " Димитър Иванов: Важно е посланието, че ние сме дали на Русия писменост и вяра"}
{"url": "http://epicenter.bg/article/Zhana-Bergendorf-i-oshte-chetirima-shte-izpalnyat--Bones--na--Evroviziya---Video-/149175/6/0", "text": "Песента, с която ще участваме в 63-тото издание на „Евровизия”, е озаглавена „Bones“ и носи послание за истинските ценности в живота и безусловната любов В изпълнението й петима артисти вплитат своята енергия, емоция и талант. Жана Бергендорф, Владимир Михайлов, Георги Симеонов-JJ, Джони Манюел и Трей Кембъл застават зад проекта Equinox.  Уникалната вокална формация ще излезе на сцената на музикалния форум по време на първия полуфинал на 8 май в португалската столица Лисабон. За българската песен ще могат да гласуват зрителите и журитата на 21 държави (Австрия, Азербайджан, Албания, Армения, Беларус, Белгия, Великобритания, Гърция, Естония, Израел, Ирландия, Исландия, Испания, Кипър, Литва, Македония, Португалия, Финландия, Хърватска, Чехия, Швейцария).    „Новата българска песен е силна заявка за „Евровизия” 2018 и целият ни екип вярва в нея. След успехите на България в последните две години, очакванията на зрителите и феновете на „Евровизия” от цял свят са много високи и за нас в БНТ беше важно да изберем проект, който да се забелязва и да бъде различен от всичко, правено досега. Освен, че има универсално послание, „Bones“ дава и много добри възможности за оригинално сценично представяне“ – каза продуцентът на българското участие в „Евровизия“ Йоана Левиева - Сойър. Музикалният продуцент, с който Българската национална телевизия ще си партнира за българското представяне на „Евровизия” 2018, е Symphonix International. Компанията се свързва с българските успехи на „Евровизия“ през последните две години. Техни композиции са „Beautiful Mess“, в изпълнение на Кристиан Костов, който завоюва второто място на „Евровизия“ през 2017 година и „If love was a crime”, с която Поли Генова се изкачи на четвъртата позиция в песенния конкурс през 2016 година.  Проектът Equinox се реализира специално за песенния конкурс тази година, по идея на продуцента и композитор Борислав Миланов. Композицията на „Bones“ е дело на Борислав Миланов, в сътрудничество с Трей Кембъл, Йоаким Першон и Даг Лундберг.   Източник: Дир.бг", "date": "2018.03.12", "title": "Жана Бергендорф и още четирима ще изпълнят „Bones“ на „Евровизия” (Видео)"}
{"url": "http://epicenter.bg/article/Helikopter-se-razbi-v-nyuyorkskata-reka-Iyst-Rivar--ima-zaginali/149159/7/0", "text": "  Двама души са загинали, а трима са в болница в критично състояние, след като хеликоптер се разби в нюйоркската река Ийст Ривър, информира Асошиейтед прес, цитирани от    Пилотът, който е бил шестият пътуващ с вертолета е успял сам са се освободи и е бил спасен от преминаващ влекач. Хеликоптерът, Юрокоптер Ей Ес350, е бил нает за фото сесия, когато в късния неделен следобед падна във водата близо до официалната резиденция на кмета на Ню Йорк \"Грейси меншън\". Спасителните екипи са извадили петимата пътници от преобърналия се хеликоптер.   Машината е собственост на компанията \"Либърти хеликоптер\", която извършва чартърни полети над Ню Йорк за заснемане на забележителностите. Причините и обстоятелствата на катастрофата се разследват. Пилот на друг хеликоптер е видял от двигателя на катастрофиралата машина да излиза дим, допълва ТАСС.        ", "date": "2018.03.12", "title": "Хеликоптер се разби в нюйоркската река Ийст Ривър, има загинали"}
{"url": "http://epicenter.bg/article/V-Gartsiya-spryaha-futbolnoto-parvenstvo/149207/8/0", "text": "  Министърът на спорта на Гърция обяви, че мачовете от местното футболно първенство са отменени за неопределено време, след като вчера собственикът на футболния клуб ПАОК (Солун) нахлу на терена на ст. \"Тумба\" с оръжие и бодигардове след отменен спорен гол в края на мача с атинския АЕК, съобщава \"Асошиейтед прес\", цитирани от    Спортният министър Йоргос Василиадис заяви след среща с гръцкия премиер Алексис Ципрас, че мачовете от футболното първенство се отменят и първенството няма да бъде подновявано \"ако няма нова, ясна рамка, одобрена от всички, за да можем да продължим напред с правила и регулации\".   Собственикът на ПАОК Иван Савидис нахлу на игрището, придружен от бодигардовете си, като носеше пистолет в кобур, закачен на кръста му.   Неделният мач в Солун между ПАОК и АЕК (Атина) в крайна сметка беше прекратен след отмяната на гол на ПАОК заради засада в 90-ата минута, с който гол ПАОК щяха да поведат с 1:0. Мачът беше решителен за титлата.  ", "date": "2018.03.12", "title": "В Гърция спряха футболното първенство"}
{"url": "http://epicenter.bg/article/Printsesa-Dayana-e-idealnata-mayka/149174/10/100", "text": "Хората могат и да смятат, че в църковно проучване за идеалната майка очевидният избор е Дева Мария.   Допитване по поръчка на Англиканската църква по повод отбелязваната днес във Великобритания Неделя на майката (Ден на майката) обаче дава изненадващ резултат, пише в. \"Дейли телеграф\".  В анкетата, осъществена от КомРес, принцеса Даяна изпреварва Божията майка, поставена едва на осмо място. Покойната Лейди Ди е посочена за идеалната майка от най-голям процент от участвалите в допитването 2000 души. Вторият най-популярен избор е \"моята майка\". Следва Майка Тереза. Анкетираните мъже по-често посочват собствените си майки, докато сред жените по-популярният избор е принцеса Даяна. Преди Дева Мария участниците в допитването нареждат реални жени като кралица Елизабет Втора и бившата първа дама на САЩ Мишел Обама и измислени персонажи като Моли Уизли - майката на Рон Уизли, приятеля на Хари Потър, и вълшебната бавачка Мери Попинс.  След Дева Мария участниците в допитването поставят г-жа Марч от романа \"Малки жени\" и анимационната героиня Мардж Симпсън.  Запитани кое е най-важното нещо, което майките им са направили за тях, над 30 процента от анкетираните са изтъкнали засвидетелстваната им подкрепа в трудни моменти. Британците оценяват високо и предаденото от майките им познание за важните неща и ценностите в живота.   Източник: Дарик", "date": "2018.03.12", "title": "Принцеса Даяна е идеалната майка"}
{"url": "http://epicenter.bg/article/Domashno-rulo-sas-sladko-/149204/9/14", "text": "5 бр. яйца  15 с.л. захар  15 с.л. брашно  10 г бакпулвер  1 ванилия  конфитюр за плънката  пудра захар  мазнина Яйцата и захарта се разбиват, добавят се брашното, бакпулвера и ванилията. Получената смес се излива в тавичка, предварително намазнена и поръсена с брашно. Пече се около десетина минути до порозовяване на средното ниво на фурната, тъй като има опасност нежния блат да изгори отдолу.    Изважда се блата от фурната и веднага се обръща тавата върху леко влажна кърпа. Ако не ползвате тефлонова тава или хартия за печене.   Блата се намазва с домашно сладко и се навива рулото. За финал се поръсва с пудра захар.", "date": "2018.03.12", "title": "Домашно руло със сладко  "}
{"url": "http://epicenter.bg/article/Pivovarna-predlaga-spetsialna-bira-za-svatbata-na-prints-Hari-i-Megan-Markal-/149178/10/100", "text": "Има само един начин, по който британците могат да ознаменуват в типичен за тях стил сватбата на принц Хари и Меган Маркъл през май - вдигайки наздравица с уникална бира, създадена специално за големия ден, пише в. \"Дейли стар\".   Идеята за \"достойното за крале\" питие е на британска компания. От лимитирана серия пиво ще бъдат произведени над 6200 литра. Бирата, кръстена \"Уиндзорският възел на Хари и Меган\", съдържа редица препратки към любовната история на двойката. Дизайнът на розовия етикет включва преплетени златни сърчица, както и преливащите един в друг британски и американски флаг.   Съставките също имат своята символика. За направата на пивото е използван хмел от Западното крайбрежие на САЩ - родината на Меган Маркъл. Бирата съдържа и британски хмел Инвикта - препратка към параолимпийските игри Инвиктус в Торонто, Канада, на които миналата година влюбените за първи път се появиха официално като двойка.   Принц Хари се запозна с бъдещата си съпруга през май 2016 г. по време на посещението си в Торонто, за да промотира игрите. За допълнителен \"блясък\" пивото съдържа ечемик от фермата на кралица Елизабет Втора в Уиндзор и дрожди за шампанско.   Специалната бира ще бъде пусната в продажба в края на месеца. Уил Калвърт от пивоварната компания разкрива, че специалният продукт, създаден в чест на сватбата им, ще бъде изпратен и на принц Хари и Меган Маркъл.   Източник: Новини.бг", "date": "2018.03.12", "title": "Пивоварна предлага специална бира за сватбата на принц Хари и Меган Маркъл  "}
{"url": "http://epicenter.bg/article/Aleksandar-Sidi--Siderov-i-Simeonov-sa-golemi-hora--da-se-razberat-pomezhdu-si/149154/2/0", "text": "Всеки от тримата лидери проявява характер, но в крайна сметка ние така си работим. През последната година показахме, че въпреки медийните конфликти, проблемите се решават.   Така обобщи скандалите в Обединени патриоти и размяната на гневни реплики между лидерите на \"Атака\" и НФСБ Волен Сидеров и Валери Симеонов Александър Сиди, депутат от ВМРО. Той бе гост в сутрешния блок на Нова телевизия. Сидеров и Симеонов са големи хора и могат да се разберат помежду си, аз обаче не смятам, че този конфликт трябваше да мине през медиите, заяви Сиди.   Не би трябвало един чужд патриарх да не се държи на нивото на своето достолепие и да прави подобни изказвания, добави той по повод назидателния тон на руския патриарх Кирил по време на срещата му с президента Румен Радев. Депутатът коментира и темата за жертвите на Холокоста в Македония и предстоящата визита на премиера Бойко Борисов там. От години у нас се насажда вина за депортираните евреи от територията на Македония, но по онова време те не са имали българско гражданство, за да могат да бъдат спасени. Каквото е могла българската държава в тези условия, е успяла да свърши, подчерта Александър Сиди.", "date": "2018.03.12", "title": "Александър Сиди: Сидеров и Симеонов са големи хора, да се разберат помежду си"}
{"url": "http://epicenter.bg/article/Emil-Dimitrov--Zakonat-za-administriraneto-na-gorivata-e-nay-antikoruptsionniyat-za-poslednite-20-g-/149156/2/0", "text": "Законът за администрирането на горивата е най-антикорупционният закон за последните 20 г. Сега когато се провежда европредседателството, държавата показва, че не се огъва. Това каза Емил Димитров-Ревизоро, депутат от ОП и председател на Комисията за борба със сивата икономика, в ефира на БТВ. Той допусна, че натискът върху всеки от вносителите ще бъде огромен. \"Този проект е на седем министерства и 14 институции и шест години никой не смее да го внесе, това е най-антикорупционния закон\", каза Емил Димитров в предаването „Тази сутрин”. По думите му по новите правила право да търгуват с горива ще имат всички, които са го правили до момента. Според депутата от Обединени патриоти единственото ограничение за търговците на едро е, че те ще трябва да имат висше образование и 5 години стаж. През тях все пак минават горива за 5-6 млрд. лева, посочи той.  Димитров обяви, че в момента има в момента има 2800 регистрирани и 7000 нерегистрирани бензиностанции. Нерегистрираните ще имат 6 месеца да го направят по новия закон. Изискванията за стаж и банкови гаранции за собствениците на бензиностанции и на камиони за горива целят да не се прехвърля бизнесът на малограмотни и малоимотни граждани, които не могат да бъдат глобени, уточни депутатът. По негови изчисления гаранцията е две кафета на ден. 6 години седеше този закон и сега е време да се прояви смелост по време на председателството на ЕС. Ясно е, че ще има огромен натиск върху нас, коментира депутатът от ОП.   \"Този закон ще се занимава с транспорта и зареждането на горива и търговците, вписани по смисъла на закона. Едни от специалните условия са търговците на едро да имат поне 5 г. стаж и висше образование. Смятам, че хора, които се грижат над 20 милиона да влязат в хазната трябва да са грамотни. Търговците на дребно имат още шест месеца да се регистрират в ДНСК, за да станат легални\", уточни Димитров.   По думите му сега половината бензиностанции имат фиктивни договори - това е най-големият проблем. Няма да има разпад на малката коалиция, каза още Ревозиро по повод на напрежението в ОП и размяната на гневни реплики между Сидеров и Симеонов.", "date": "2018.03.12", "title": "Емил Димитров: Законът за администрирането на горивата е най-антикорупционният за последните 20 г."}
{"url": "http://epicenter.bg/article/Maya-Manolova--Zapochva-kampaniyata--Velikden-za-vseki--za-vazrastnite-hora/149157/2/0", "text": "„Великден за всеки” е единствената кампания, насочена към възрастните хора. А те имат най-голяма нужда от подкрепа. Тя е свързана с получаване на великденските надбавки. Една част от пенсионерите, които са малко над минималната сума, го приемат болезнено. Тогава се дадох сметка, че има много хора в България, които биха помогнали.”  Това каза в „Денят започва” на БНТ националният омбудсман Мая Манолова.  Кампанията традиционно събира пари и храни. Сметката може да бъде открита на сайта на националния омбудсман и на БЧК. Както и със sms на номер 1255.  „Апелирам към всички българи да помогнат с хранителни продукти. Ние ги събираме, опаковаме и седмица преди Великден ги даваме на хората, които се нуждаят”, призова Манолова.   Тя цитира данни на експерти, според които годишно в България се унищожават и изхвърлят 700 000 тона храни – от домакинства, търговци, производители.  Кампанията „Великден за всеки” има и съпътстваща кампания. „Тази година ще бъде насочена към децата. Ще ги учим да не се пилее храната. Искаме да подсетим децата да покажат уважение и към храната, и към баба и дядо. Те имат нужда от любов и съпричастност. С кампанията всяка година събуждаме доброто у българина.”  Друга кампания на националния омбудсман е свързана с вредните храни и нездравословното хранене. Тя се нарича „Безостатъчно щастливи.” „Имаме амбиция да влезем в българските училища и да покажем колко ценни са храните и да им обясним ползата от здравословното хранене. Тревожни са и данните за здравето на българите. Болести, които сме свикнали да свързваме с възрастни хора, се срещат и при деца заради нездравословното хранене и употребата на вредни храни”, каза Мая Манолова.  Манолова коментира и сделката за ЧЕЗ. „Имам ясна и публично обявена позиция от първия момент. Тревогата ми е през интересите на българските потребители. По начина, по който беше проведена сделката, тя показа всички дефекти на непрозрачното вземане на решения. Има редица неясни въпроси. И на всичко това има пълна липса на държавата да се намеси в тази сделка. Това, което аз твърдя от първия момент, е, че българските институции трябва да си свършат работа и че има нужда от промени в законодателството. КЕВР има най-много правомощия да се намеси в този процес. Тя трябва да прояви активност. Промените в закона също се забави. Ако се констатира, че КЕВР няма достатъчно правомощия, трябва да ги получи”, каза Манолова.  „В основата на този проблем е липсата на доверие – към ЕРП-ата, към КЕВР, има многобройни жалби от потребители. КЕВР бягат от отговорност.  Екип на омбудсмана работи и за изработването на проектозакон за личния фалит. Той ще бъде представен на 27 март в Дома на Европа, където са поканени представители на българските институции. ", "date": "2018.03.12", "title": "Мая Манолова: Започва кампанията „Великден за всеки” за възрастните хора"}
{"url": "http://epicenter.bg/article/S-po-visokite-temperaturi-ni-atakuvat-novi-virusi/149161/2/0", "text": "Времето се затопли, но ни атакуват нови вируси. Не са малко хората, които се оплакват от висока температура, болки в гърлото, хрема и кашлица. Това каза в студиото на „Денят започва” на БНТ проф. Тодор Кантарджиев - директор на Националния център по заразни и паразитни болести „Има слаба циркулация на грипни вируси. Ние сме от страните в Европа, които имаме най-малко грип в момента. Последната седмица, която отчетохме на годината, е свързана с доста намаляване на случаите на грип. Доста по-ниско от епидемичните размери са само две области - Габрово и Ямбол. Не са повече от 5000 до 7000 души болните в момента. Но към момента със сигурност можем да кажем, че грипната епидемия е отминала и засега не очакваме втора грипна вълна.” В студиото бе е Анастасия Стойчева, синоптик в НИМХ-БАН, която коментира високите температури през изминалия уикенд и направи прогноза за следващите дни.  „Температурите ще са по-скоро като за късна пролет. Днес максималните стойности почти в цялата страна ще надхвърлят 20 градуса. 24-25 градуса в Предбалкана и на места в Източна България, където ще се усили южният вятър. През седмицата обаче, температурите, както сутрешните, така и максималните, ще станат близки или обичайни за средата на март. Няма да минем без валежи. Тази нощ и утре през страната ще премине студен атмосферен фронт, който ще понижи тези температури. От запад на изток почти навсякъде ще превали дъжд, само по най-високите части на планините - сняг. През следващите дни към сряда - четвъртък очакваме нови валежи”, каза Анастасия Стойчева. ", "date": "2018.03.12", "title": "С по-високите температури ни атакуват нови вируси"}
{"url": "http://epicenter.bg/article/Inerkom-obyavi--che-e-protiv-darzhavna-namesa-v-sdelkata-s-ChEZ/149162/2/0", "text": "\"Инерком\" не смята, че вземането на дял от нея от страна на държавата е единственият начин България да гарантира обществения интерес.\"   Това се казва в писмени отговори до Ройтерс от Милена Стоева - член на Борда на директорите на компанията на Гинка Върбакова от Пазарджик, придобила бизнеса на ЧЕЗ у нас.   Българският министър на финансите Владислав Горанов, както с други политици и анализатори, смята, че балканската страна има достатъчно инструменти, за да регулира доставката на електричество до потребителите и участието ѝ в сделката не е необходимо, пише още Ройтерс днес, цитирана от \"Офнюз\". \"Съгласни сме с финансовия министър и не смятаме, че държавно придобиване на дял в бизнеса на ЧЕЗ е единственият начин да се гарантира публичният интерес\", пише Стоева.   Стоева отклонява въпроса за стойността на сделката, но казва, че компанията, с активи на обща стойност около 100 млн. лева, е поела твърд ангажимент да приключи транзакцията и ще го спази. По повод притесненията около финансирането на сделката, \"Инерком\" заявяват, че водят преговори с няколко световни банки, много от които нямат представителства в България и че няма участие на офшорни компании. Компанията уверява, че никога не са обсъждали сделката с руски банки, както и че е готова да осигури значителен капитал за сделката. \"От подписването на сделката преговорите с банките текат добре\", казва тя, отказвайки да ги назове. \"Никакви офшорни компании не участват с никакъв дял в тази транзакция. В случай, че искахме да го направим чрез офшорни компании, вече можехме да сме го направили, но ние искахме да направим прозрачна транзакция\", уверява Стоева.  ", "date": "2018.03.12", "title": "Ново 20! Фирмата на Гинка обяви, че е против държавата да влезе в сделката с ЧЕЗ"}
{"url": "http://epicenter.bg/article/Borisov-pristigna-v-Skopie--kadeto-sas-Zaev-shte-pochetat-pametta-na-deportiranite-evrei-ot-Makedoniya/149168/2/48", "text": "Премиерът Бойко Борисов пристигна в Скопие, където заедно с македонския си колега Зоран Заев ще участва във възпоменателна церемония по повод 75-та годишнина от депортирането на евреите от територията на днешна Македония в нацистките концентрационни лагери.   Цялото трасе от летището до Скопие е отцепено и охранявано от жандармерия.   В българската делегация е включен и вицепремиерът Красимир Каракачанов.   В памет на жертвите на Холокоста българският министър-председател и неговият македонски колега ще поднесат венци на паметника на загиналите 7 144-ма евреи. Двамата политици ще направят обръщения.   В програмата на премиера са предвидени и двустранни разговори с ръководителя на кабинета в Скопие Зоран Заев.   Бойко Борисов е първият български министър-председател, който участва в честването на годишнината от депортацията на евреите от днешна Република Македония. В Скопие като част от официалната делегация на София той е придружаван от представители на еврейската общност в България.   В съседна Македония отбелязването на годишнината от събитията започна още в неделя с различни мероприятия в Скопие, Битоля и Щип, в които участваха кметове, министри и дипломати. Централно събитие в македонската столица ще бъде т.нар. Марш на живите, който ще започне в сутрешните часове на деня от Музея на град Скопие и ще приключи пред Тютюневия комбинат-Скопие, бившия Монопол, откъдето през 1943 г. стартира депортацията на евреите от територията на днешна Република Македония.  ", "date": "2018.03.12", "title": "Борисов пристигна в Скопие, където със Заев ще почетат паметта на депортираните евреи от Македония"}
{"url": "http://epicenter.bg/article/Atanas-Atanasov--Boyko-Borisov-i-Rumen-Radev-tryabva-da-pocherpyat-Valeri-Simeonov/149169/2/0", "text": "В някакъв смисъл бих казал, че президентът Румен Радев и премиерът Бойко Борисов трябва да почерпят Валери Симеонов за реакцията му на думите на руския патриарх Кирил. Това коментира председателят на ДСБ ген. Атанас Атанасов  bTV. С поведението си Симеонов „на практика ги остави в сянка и те се свиха като мишки, вместо да защитят суверенитета и честа на българската държава, защото това на нищо не прилича“, каза Атанасов.   „Защо не излезе президентът, както обикновено обича остро да задава разни въпроси, да излезе и да каже какво мисли той по отношение на поведението на този човек. А Борисов от другата страна на другия ден или на същия ден ли беше, се обади на Путин да говори за Белене. Просто е срамно това поведение“, каза гостът. Той посочи, че поведението на Кирил е част от предизборната кампания на Владимир Путин, която се провежда и на българска територия.   По един и същи начин се правят кампаниите на Путин винаги. А патриархът участва, защото там църквата е част от службите, а и Путин и Кирил са били колеги в КГБ, те трябва да си помагат и това го казвам съвсем сериозно. Това е причината за това мероприятие, което беше разиграно тук в класически стил на съветските служби от едно време. Но защо се прави? Защото трябва населението в Русия да бъде надъхвано в мощта на Русия“, каза Атанасов.   Според него и Обединените патриоти, и управляващата коалиция не са преставали „да се клатят“. Очевидно властта не се справя с положението в страната. Определени битови или други случки много бързо разпалват обществените настроения. В обществото има напрежение, защото години наред службите, МВР показват абсолютна неспособност да се противопоставят на случващото се, при условие, че държавата се управлява от хора, на които им сложихме определение, че са най-успешните в полицията, каза гостът.   Той коментира и сделката за активите на ЧЕЗ у нас. Много е грубо това, което се случи с ЧЕЗ, но в същия момент то е резултат на недопустима тактическа грешка на самия премиер Борисов. Отвсякъде изскачат факти, които показват, че купувачът е свързан с него, каза Атанасов.   Важен извод в цялата история е, че в алчността на една група хора да придобиват най-различни хапки от българската икономика, в един момент ще продадат шалтера на електричеството на София на някого, когото не можем да контролираме. Тези, които стоят зад Върбакови, са една плеада близки приятели на Борисов от времето на охранителния му бизнес, смята Атанасов.   Аферата е много грозна и основната ѝ цел е придобиване на предприятие, което ежемесечно дава възможност за придобиване на големи суми кеш – над 100 млн. лв., посочи гостът. Според него държавата няма място в сделката. Тя би трябвало изпреварващо да я контролира и ако има опасност за националната сигурност, да се намеси да не допусне сделката. Атанасов каза още, че съвсем скоро ще има концентрация на десни сили с цел създаване на политическа алтернатива.", "date": "2018.03.12", "title": "Атанас Атанасов: Бойко Борисов и Румен Радев трябва да почерпят Валери Симеонов"}
{"url": "http://epicenter.bg/article/Boyko-Borisov-pochita-zhertvite-na-Holokosta-v-Rumaniya--na-zhivo-/149171/2/48", "text": "Министър-председателят Бойко Борисов участва във възпоменателната церемония в Скопие по повод 75-годишнината от депортирането на евреите от територията на днешна Македония. В памет на жертвите на Холокоста българският министър-председател, заедно с премиера на Република Македония Зоран Заев и премиера на Босна и Херцеговина Денис Звиздич, поднесе венец на паметника на загиналите евреи.   В церемонията участваха и представители на българската еврейска общност, посланици, сред които дипломат №1 на САЩ в България.   Поклонението в Скопие започна с Марш на живите, чрез който беше почетена паметта на загиналите евреи в лагерите на смъртта. Шествието бе оглавено от премиера Зоран Заев, а към него се присъедини и Борисов. Председателката на организацията на евреите в Скопие Берта Романо-Никулич изтъкна в словото си, че 144 хил. от Скопие, Щип и Битоля са били депортирани в лагера на смъртта Треблинка и никой от тях не се е върнал. В памет на загиналите тя бе с жълта еврейска значка.   \"Историята се повтаря само за онези, които са слепи за вината\", заяви в словото си премиера Заев. Той подчерта, че единствената вина на евреите е била \"тяхната култура и идентичност\".   Припомняме, че Бойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония. В официалната българска делегация за церемонията бяха и представители на еврейската общност.   В рамките на посещението се проведоха и двустранни разговори между премиерите Борисов и Заев, по време на които акцент бе поставен върху инфраструктурните проекти, които ще донесат повече свързаност на региона и на Западните Балкани.", "date": "2018.03.12", "title": "Бойко Борисов почита жертвите на Холокоста в Македония (видео)"}
{"url": "http://epicenter.bg/article/Temenuzhka-Petkova--Otkazat-da-bade-prieta-moyata-ostavka-priemam-kato-mnogo-seriozna-otgovornost/149176/2/0", "text": "Доверието на премиера Борисов, доверието на нашите коалиционни партньори и подкрепата, която получих от страшно много колеги ме задължава страшно много. Това каза пред журналисти министърът на енергетиката Теменужка Петкова във връзка с отказа на премиера да приеме оставката ѝ, предаде репортер на Агенция \"Фокус\".   \"Приемам този отказ да бъде приета моята оставка като една много сериозна отговорност. Благодаря за подкрепата, която ми беше оказана и доверието, което ми беше дадено\", каза Петкова.   Европейската инвестиционна банка направи заявка да участва за осигуряване на финансирането на АЕЦ „Белене“. „Приоритет на правителството е да намерим най-доброто решение за България. Знаете, че проектът АЕЦ „Белене“ води своето начало от 80-те години. Фактът, че до ден днешен не е намерено решение на този проект, означава, че има някакви детайли през годините, които не са могли да бъдат уточнени. Мисля, че е дошло време наистина да мобилизираме сили, експертен потенциал, всички ние като нация, народ, така че да намерим най-доброто решение“, посочи Петкова.   По отношение на идеята на премиера Бойко Борисов АЕЦ „Белене“ да се превърне в балкански проект, министър Петкова я определи като много добра.   „Европейската инвестиционна банка направи заявка да участва за осигуряване на финансирането на този проект. Оттук нататък предстои да проведем комуникации с тази банкова институция. Всички предпоставки този проект да бъде реализиран са налице. Имаме лицензирана площадка, оборудване, което сме платили, което отговаря на всички изисквания. Имаме необходимите кадри, които могат прекрасно да се справят с тази задача. Оттук нататък остава сериозната крачка напред да се помисли за финансирането, структурирането на проекта, така че да може да се гарантира неговата експлоатация, реализация на пазарен принцип. Мисля, че има голям шанс това да се случи“, коментира Петкова. Попитана дали има друг инвеститорски интерес, тя уточни, че има такъв от най-голямата държавна китайска ядрена компания. „Може да се провери доколко той е реален в рамките на една процедура, която по всяка вероятност ще бъде стартирана, ако се вземе това решение да се върви към реализация“, коментира Петкова.   Във връзка с доклада на БАН за АЕЦ „Белене“ Петкова заяви, че Академията е направила много обстоен анализ. „Това, което БАН казва, категорично и това е теза, която аз също смятам, че е много достоверна и това е истината – най-лошият вариант е, ако не се прави нищо“, посочи министърът на енергетиката. Петкова обърна внимание, че на заседанието на Народното събрание от 137 народни представители, 137 са подкрепили предложението на ПГ на ГЕРБ, свързано с възможността за реализацията на оборудването на проекта АЕЦ „Белене“. Петкова подчерта, че рядко в парламента има такъв консенсус. По думите ѝ в Министерство на енергетиката вече има работна група, която прави анализ, разработва различните варианти. „Към тази група ще бъдат включени колеги от НЕК, БЕХ, АЕЦ „Козлодуй“ и държавно предприятие „Радиоактивни отпадъци“. Имаме шанс и трябва да опитаме да реализираме този проект. Смятам, че ще имаме успех“, коментира Петкова. Тя допълни, че БАН казва, че не само в България, но в целия регион ще има дефицит на мощности още към 2035 г. По думите ѝ това е съвсем логичен извод, на база на анализите, които БАН прави и на база на визията на ЕС по отношение на въглищните централи не само в България, а и в цяла Европа. Министърът заяви, че България ще се бори да получи дерогация за тези централи.   На въпрос дали кабинетът „Борисов“ 3 би ускорил процеса, Петкова обърна внимание, че той не е толкова лесен. „Той трябва да следва своята хронология и своя естествен път. Решението на българския парламент до 30 юни министърът на енергетиката да изготви такива предложения, които да бъдат обсъдени и да бъдат взети решения от парламента, е първата и много важна крачка напред към възможността за реализация на проекта“, допълни Петкова.   Във връзка с притесненията на бившия министър на енергетиката Румен Овчаров за съхранението на оборудването на АЕЦ „Белене“, Петкова посочи, че подобни изказвания вече не трябва да впечатляват никого. „Те целят да всеят определен смут, да се заблуди общественото мнение, че едва ли не нищо не се прави“, каза Петкова. Тя подчерта, че тази част на оборудването, която по инструкции на заводите-производители трябва да е на закрито, се намира именно на закрито в складовете.  ", "date": "2018.03.12", "title": "Теменужка Петкова: Отказът да бъде приета моята оставка приемам като много сериозна отговорност"}
{"url": "http://epicenter.bg/article/Stefan-Danailov--Shte-bada-v-BSP--koyto-i-da-e-lider--Korneliya-nay-mi-dopada-/149183/2/0", "text": "Актьорът политик Стефан Данаилов заяви, че е \"бесепар кръвно\" и ще бъде в БСП, който и да е лидер, но управлението на Корнелия Нинова най-много му допада. Ламбо даде интервю на водещата \"България сутрин\" Лора Инджова по Bulgaria ON AIR, която го посети в дома му. \"Имам много положително отношение към Корнелия Нинова, защото виждам какъв човек е. Тя е активен борец, темпераментна, много устойчив човек е. Критикувам я за фризурата и емоционалността ѝ. Ние сме силна опозиция, колкото и другарят Цветан Цветанов да ни упреква\", посочи Данаилов пред Bulgaria ON AIR. Стефан Данаилов подчерта, че по същия начин се е отнасял и към предишните лидери на партията - \"и към Сергей, и към Георги\", не е имал конфликти и с Мишо Миков. Но Нинова много му допаднала, защото винаги смятал, че жената е по-борбената и по неконюнктурната, защото в политиката има много игри и ако се закачиш, \"потъва и опозиция, и всичко\". \"Затова ние сме силна опозиция, колкото и другарят Цветан Цветанов да омаловажава нашата работа. Няма да скрия, че ние се готвим и за избори\", заяви още Данаилов, който е зам.-председател на партията. \"Няма да скрия, че ние се готвим за избори, освен европейските. Активно доработваме програмата си\", посочи Ламбо. И добави, че \"управляващите винаги ще пускат такива неща - не са готови, ние нямаме алтернатива\". Стефан Данаилов обаче подчерта, че социалистите трябва да убедят обществото, че това, което се случва сега, няма да се случва при тяхно управление. \"Това, че непрекъснато има някой, който протестира, колкото и да го омаловажават, има го. Всеки ден има някакъв бунт някъде. Ако изоставаш от такива събития и си управляваш, не е добре. На хората не им се стои вече в къщи. Хората стават все по-бедни\", смята Стефан Данаилов. Голяма част от хората си харесват Борисов - това е ясно, не скри Ламбо. Но според него \"тяхното управленско поведение не е това, което би трябвало да бъде\".   \"След 90-та година се навъртяха предателите, които много ме изненадаха. Това се преодоля. Днес разбирам, че съм бил много прав, тъй като не съм се опитвал да им върна предателството\", сподели артистът. Ламбо обясни, че след смъртта на съпругата си Мери е започнал да се замисля за евентуалните грехове, които може да е допуснал през живота си. Стефан Данаилов разказа, че се чува с бившите лидери на БСП Сергей Станишев и Георги Първанов, след като водещата му припомни неуспешната помирителна вечеря, която преди години дава за двамата в дома си. \"По-често ми се обажда Сергей. На Георги аз се обаждам, да споделя нещо с него, но не е това, което беше\", каза той. \"Тогава Мери им каза накрая - \"Следващата среща я направете на Бонсови поляни\". Когато двама приятели се срещат и не се разбират, е много болно. Опитах се нещо да направя, но не стана\", каза Стефан Данаилов.   Запитан колко време си дава в политиката, Ламбо отговори: \"Този парламент и стига вече!\"   Стефан Данаилов отговори и на въпроси, свързани с визитата на руския патриарх Кирил. \"Аз съм известен русофил. И много се огорчих, когато чух - аз съм обиден от това, че не признаваме руските освободители. Това е много странно\", каза Ламбо. Той обаче се замислил защо е казал тези думи патриарх Кирил. Върнал се назад във времето при визитата на президента Путин за 130-годишнината от Освобождението, когато бил един от организаторите на честванията. \"Тогава се изговори същото - отдаде се почит, освен на руските войни, и на латиши, фини... Тогава реакция нямаше\", спомня си Стефан Данаилов. А по повод на искането от страна на ГЕРБ за разсекретяване на стенограмата от срещата на патриарх Кирил и патриарх Неофит с президента Румен Радев, посочи: \"Каква стенограма?! Това са двама духовници!\" Но пък аз знам какво е отговорил президентът Радев, продължи актьжрът. \"Той е отговорил следното - че България, освен, че признава и почита загиналите руски войници, опълченците, ние винаги сме отдавали почит към загиналите войници, които са се сражавали на фронта, от други народности. Това винаги е било. Това, което ми направи впечатление е, че когато патриархът е поискал да благослови българският президент, Радев е отвърнал - благодаря, но мен ме е благословил българският патриарх!\", каза Стефан Данаилов. \"И тогава идва фразата - дайте да затворим страницата. Разговорът приключва крокто - самият Кирил предлага да затворим страницата. Сега защо я отвори, защо започнаха да лаят така в това студио \"Време\"... Аз често гледам руска телевизия, те плюят всичко, което е около Русия. Те не плюят само Путин. Но бяха много отвратителни по отношение на президента Радев. Аз не мога да остана равнодушен към това\", заключи Ламбо.   Запитан защо според него е станало така, Стефан Данаилов посочи, че за него е важно поведението на българския президент, а Радев се е държал достойно. \"А това че негово светейщество, говоря за Кирил, си е повярвал толкова много, е друг въпрос. Не е добре да си разваляме отношенията с Русия - те висят на косъм\", смята Стефан Данаилов. \"Може да съм много наивен, но мисля че това не е повелята на Путин. Не смятам, че самият Кирил не е усетил, образно казано, че е нагазил малко по-дълбоко във водата\", каза още той. \"Толкова ли съм греховен, за да изпитвам такива физически ужаси? Ако имам грях, то той е минимален. Не съм отнел права на човек, нито съм обиждал някого. Безгреховен едва ли има\", откровено разказа за болежките си той.  ", "date": "2018.03.12", "title": "Стефан Данаилов: Ще бъда в БСП, който и да е лидер. Корнелия най-ми допада!"}
{"url": "http://epicenter.bg/article/Sv--Sinod--Prezidentat-Radev-s-takt-i-dostoynstvo-uveri-patriarh-Kiril--che-pochitame-osvoboditelite/149187/2/0", "text": "Президентът Румен Радев с такт и достойнство е уверил патриарха на Руската православна църква, че българският народ никога не е преставал да отдава почит и заслужена благодарност на руския народ, на руската църква и на воините от армията-освободителка на император Александър II. Това се казва в прессъобщение на Светия синод на Българската православна църква.   Църквата излезе с позиция за срещата между руския патриарх Кирил с президента Румен Радев на 3 март, на която бе и патриарх Неофит. На летището, преди за замине, патриарх Кирил изрази огорчението си, че наред с руските войни, в церемониите са били споменати и други държави. А след като се върна в Москва, пусна видео от разговора си на \"Дондуков\" 2. \"Искам ясно още веднъж да ви кажа, че България е била освободена от Русия. Нито Полша, нито Литва, нито други страни. От Русия\", заявява във видеото от срещата патриарх Кирил. И се обръща към президента Радев: \"Искам откровено да ви кажа, че ми беше трудно да чуя тези неща. Нито полският сейм, нито литовският са взимали решение за освобождаването на България\". Поведението на духовника предизвика политически скандал.", "date": "2018.03.12", "title": "Синодът: Президентът Радев с такт и достойнство увери патриарх Кирил, че почитаме освободителите"}
{"url": "http://epicenter.bg/article/Premierat-prati-dvama-ministri-da-inspektirat-yazovir--Rogozen-1-/149189/2/0", "text": "  Двама министри – на регионалното развитие Николай Нанков, и на транспорта Ивайло Московски, ще инспектират възстановителните дейности по язовир „Рогозен 1“ в община Хайредин.   Изпратил ги е премиерът Бойко Борисов, съобщиха от правителството.   В събота Борисов свика извънредно заседание на кабинета заради опасността от наводнения след топенето на снеговете и очакваните валежи.   Беше решено, че правителството ще отпусне 3 млн. лв. на община Хайредин за проблемните язовири.   Междувременно аварийно обезопасителните работи по язовир „Рогозен 1” продължават, а през преливника вече не изтича вода. Нивото на язовира чувствително спада.   Едната помпа на пожарната, която изтегляше вода през стената, вече си тръгна, другата е в процес на изчакване. Единият от четирите сифона, които предстои да бъдат монтирани, вече работи.   В момента багери и камиони засипват съществуващия път до преливника, за да може да се гарантира ремонта му през следващите дни.   Жителите на село Бързина, което се намира под язовира и чиито жители бяха евакуирани, настояват и местната река да се почисти.  ", "date": "2018.03.12", "title": "Премиерът прати двама министри да инспектират язовир „Рогозен 1”"}
{"url": "http://epicenter.bg/article/Premierat-obsadi-balkanskite-infrastrukturni-proekti-sas-Zaev-i-Zvizdich/149190/2/0", "text": "Правителствените ръководители на България, Република Македония и Босна и Херцеговина Бойко Борисов, Зоран Заев и Денис Звиздич обсъдиха конкретните инфраструктурни проекти в региона на Западните Балкани.   В срещата, която се състоя след възпоменателната церемония в Скопие по повод 75-годишнината от депортирането на евреите от територията на Република Македония, участваха още вицепремиерът на Румъния Ана Бирчал и министърът на външните работи на Полша Яцек Чапутович, съобщават от правителствената пресслужба.   В разговорите беше подчертана изключителната важност на инфраструктурната свързаност на страните от региона, както и че изграждането на проектите ще допринесе за общото европейско икономическо развитие.   \"Всеки един проект обслужва всяка една балканска, както и всяка европейска държава\", посочи българският премиер. Премиерът Зоран Заев благодари специално на българския министър-председател за присъствието му на днешната възпоменателна церемония в Скопие, както и за активната политика на българското правителство по приоритетната тема за приобщаването на страните от Западните Балкани.", "date": "2018.03.12", "title": "Борисов обсъди балканските инфраструктурни проекти със Заев и Звиздич"}
{"url": "http://epicenter.bg/article/Gorna-Oryahovitsa-i-Sredets-se-vklyuchvat-v-podpiskata-na-BSP-za-razvalyane-na-sdelkata-za-ChEZ/149192/2/0", "text": "„     Огнян Стоянов подчерта, че за да защити националния интерес, държавата трябва да стане собственик на ЕРП-то. Според него държавата трябва да си върне ключовите позиции в енергетиката, здравеопазването и образованието и БСП е единствената партия, която може да го направи. „Нека да покажем, че народът повече няма да търпи подобни своеволия!“, призова Стоянов.   Всеки гражданин, който желае да подкрепи инициативата, може да намери информация в Общинският съвет на партията на адрес Горна Оряховица, пл. „Г. Измирлиев” 4, ет.2.     “", "date": "2018.03.12", "title": "Горна Оряховица и Средец се включват в подписката на БСП за разваляне на сделката за ЧЕЗ"}
{"url": "http://epicenter.bg/article/Dragomir-Stoynev--Pravitelstvoto-tryabva-da-prieme-Energiyna-strategiya-za-sledvashtite-20-godini/149194/2/0", "text": "Правителството да приеме Енергийна стратегия за следващите 20 години. Това предложи на пресконференция в пресклуба на БТА зам.-председателят на парламентарната група на \"БСП за България\" Драгомир Стойнев. Документът трябва да бъде обсъден сериозно от специалисти и приет с консенсус от всички политически сили, изтъкна Стойнев, цитиран от БТА. Като бивш енергиен министър той подчерта, че по време на кабинета на Пламен Орешарски не е имало предложение за продажба на \"ЧЕЗ България\". Депутатът Георги Гьоков изрази съжаление, че продажбата на енергоразпределителното дружество е заглушило проблемите свързани с бедността и демографската криза. \"Да се отмени учебната програма по история за 10 клас и да се изработи отново\", поиска депутатът Донка Симеонова. По-рано тримата депутати поставиха началото на подписка за разваляне на сделката за \"ЧЕЗ България\".", "date": "2018.03.12", "title": "Драгомир Стойнев: Правителството трябва да приеме Енергийна стратегия за следващите 20 години"}
{"url": "http://epicenter.bg/article/Zapochva-zapisvaneto-za-Varnenskiya-karnaval/149202/2/0", "text": "  От днес – 12-ти март, до 17-ти април граждани и организации могат да подават документи за участие в четвъртото издание на възродения \"Празник на маската, маскарадния и сценичния костюм и народната носия - Варненския карнавал\", който тази година ще се проведе на 28-ми април. Организатори на събитието са дирекциите „Култура и духовно развитие“ и „Образование и младежки дейности“ към Община Варна.   Събитието ще започне в 13:00 ч. на пл. „Независимост”, с представяне на маски и костюми от състави и индивидуални изпълнители. Около 15:00 ч. карнавалното шествие, водено от представителния духов оркестър на ВМС, ще премине по пешеходната зона на бул. „Княз Борис I” до входа на Морската градина. Там, около 16:00 ч., гостуващи кукерски групи от цялата страна ще изпълнят характерни ритуали от празничната маскарадна обредност. От 17:00 ч. ще започне концерт, с участието на група „Обратен ефект”. Фолклорен ансамбъл „Варна” по традиция ще поведе празничното маскарадно хоро. След това ще бъдат наградени победителите във всичките 10 категории от конкурсната програма. Изложба-базар на майстори-занаятчии от цяла България ще бъде част от съпътстващата програма на Варненския карнавал от 10:00 ч. до 19:00 ч. на пл. „Антон Новак”.   В събитието могат да участват деца и възрастни- като индивидуални участници или групи, сборни формации от детски градини, училища, университети, читалища, НПО-та, кукерски и сурвакарски групи и др., от страната и чужбина. В конкурсната програма и в карнавалното шествие са допустими маски, маскарадни костюми, карнавални облекла, униформи, народни носии, кукерски костюми и т.н. Желаещите да се включат граждани и организации могат да подават документи за участие на електронен адрес: varnacarnival@abv.bg   Заявки и условия за участие в конкурсната програма могат да бъдат намерени в прикачения файл, както и да бъдат изтеглени от сайтовете на дирекция „Култура и духовно развитие”: www.varnaculture.bg, и на дирекция „Образование и младежки дейности”: www.varnanamladite.com при Община Варна, или от фейсбук групата: \"Варненски карнавал\".  ", "date": "2018.03.12", "title": "Започва записването за Варненския карнавал"}
{"url": "http://epicenter.bg/article/Nayden-Zelenogorski--Pravitelstvoto-se-prevrashta-s-natsionalpopolisticheski-usiliya/149148/2/0", "text": "В Реформаторския блок се появи ясна разделителна линия. Драстично се разминаваме. Така Найден Зеленогорски от ръководството на ДБГ обясни в ефра на Нова защо движението иска оставка на правителството на ГЕРБ и нови избори. „Има разделение поравно в Реформаторския блок за това каква логика ще следваме. Ако част от колегите са за по-меко отношение, макар да имаме общо решение за опозиция, ние смятаме, че дойде моментът, в който трябва да се върви към предсрочни избори“, заяви пред \"Здравей, България\" Найден Зеленогорски.   По-рано Движението заплаши, че ще напусне Реформаторския блок, ако не бъде поискана незабавна оставка на премиера Бойко Борисов. От партията искат нови избори и анти ГЕРБ коалиция. Зеленогорски посочи, че в мненията на Реформаторите за по-нататъшния им курс има ясна разделителна линия и \"драматично разминаване\".  Според него предишният кабинет няма нищо общо с настоящия: \"Сегашното така наречено дясно-патриотично правителство се превръща в национал-популистически усилия\".   \"В този парламент няма никакъв политически дебат. Това, което успяхме да прокараме в миналия парламент, беше спряно. Нека Ви подсетя за машинното гласуване, за електронно-дистанционно гласуване, всички наши усилия за превъоръжаване на армията, стартиране на реформи в образование и здравеопазване - на всичко това беше казано \"стоп!\", посочи той. Правителството се превръща в такова с национал-популистически усилия, смята той. И даде пример с призивите за одържавяване на ЧЕЗ и дружества от ВПК.  Реформите, които прокарахме в миналия парламент, бяха спрени, каза още Зеленогорски. И посочи електронното гласуване и промените в армията. Според него другата част от Реформаторския блок имала по-меко отношение към управляващите. Зеленогорски даде пример със срещата на д-р Петър Москов с вицепремиера Валери Симеонов. \"Ние сме за оставка на това правителство и за предсрочни парламентарни избори. Не само защото 600 000 млади и образовани българи българи са извън парламента, а защото този парламент няма никаква визия. Реформите, които ние предложихме, бяха стопирани\", каза Зеленогорски. Според него в момента у нас няма ефективна демокрация. Той даде пример с местните избори през 2011 г., когато бе кмет на Плевен и се бореше за следващ мандат. Направиха коалиция срещу мен с моето име, фалшифизираха вота, каза той за ГЕРБ. Според Зеленогорски съдът е установил нарушенията, но не се е съобразил с тях. Дори наредил веществените доказателства да бъдат унищожени. \"Правителството се превръща в националпопулистично. И Оруел не би могъл да напише сделката за ЧЕЗ. Очевидно е, че зад тази дама стои някой, но никой не иска да каже какво се случва. Но когато започне да спира токът, тогава ще разберем какво се е случило\", заяви още Найден Зеленогорски.", "date": "2018.03.12", "title": "Найден Зеленогорски: Кой е зад Гинка?! Сега не казват, но като започне да спира токът, ще разберем!"}
{"url": "http://epicenter.bg/article/Bedstveno-polozhenie-v-Bregovo--Podgotvya-se-evakuatsiya/149149/2/0", "text": "Бедствено положение в Община Брегово остава. Това каза в пряко включване по телефона по БНТ кметът на Брегово Милчо Лалов. Река Тимок е заляла близо 7000 декара земеделска земя. Продължават да прииждат води от Сърбия.   Започват да избиват подпочвените води и заливат дворовете на хората. Ако тази обстановка се задържи до няколко часа, ще предприемем евакуация на хората. Става въпрос за цял квартал, около стотина души, заяви Лалов. С пожарната започваме изпомпване на водата, уточни той.   Това се случва за втори път на територията на Брегово след 2010 г. Според мен това не са само дъждовни води, а води, които се изпускат от територията на Република Сърбия, каза още градоначалникът. Има и голяма вероятност от екологична катастрофа. Във водите на Тимок има стари замърсявания от тежки метали от мината в сръбския град Бор. Опасенията са, че те може да замърсят питейната вода. За момента обаче няма проблеми с водата.", "date": "2018.03.12", "title": "Бедствено положение в Брегово! Подготвя се евакуация"}
{"url": "http://epicenter.bg/article/Borisov-i-Zaev-pochitat-v-Skopie-pametta-na-deportiranite-evrei-ot-Makedoniya/149151/2/0", "text": "Премиерът Бойко Борисов ще участва във възпоменателната церемония на 12 март в Скопие по повод 75-годишнината от депортирането на евреите от територията на днешна Република Македония, съобщи правителственият пресцентър.   В памет на жертвите на Холокоста българският министър-председател, заедно с премиера на Република Македония Зоран Заев, ще поднесе венец на паметника на загиналите евреи.   Бойко Борисов е първият български министър-председател, който участва в отбелязването на годишнина от депортирането на евреите от територията на днешна Република Македония. В официалната българска делегация за церемонията са включени и представители на еврейската общност.   В рамките на посещението са планирани и двустранни разговори между премиерите Борисов и Заев.   \"Това нещо се случва за първи път - официален представител, при това премиер на Република България, да присъства на възпоменателна церемония по повод депортирането на евреите. И това ще стане на мястото, откъдето е започнала депортацията - Монопола. Това е историческо събитие и поздравяваме храбростта и куража на Борисов да дойде в този ден в Република Македония\", заяви пред БГНЕС в навечерието на визитата Горан Садикарийо, главен и изпълнителен директор на Фонда на Холокоста и Мемориалния център на Холокоста в Скопие.   \"Ветровете в България се променят. И вече не се говори само за спасяването на българските евреи, но и за депортацията на тези от Тракия, Македония и Пирот. Става въпрос за над 11 000 евреи\", добави той.", "date": "2018.03.12", "title": "Борисов и Заев почитат в Скопие паметта на депортираните евреи от Македония"}
{"url": "http://epicenter.bg/article/Spetsializiraniyat-sad-shte-zasedava-po-deloto-sreshtu-Daniel-Mitov-i-Hristo-Angelichin/149152/2/0", "text": "От 09.00 часа Специализираният наказателен съд ще заседава по делото срещу бившия министър на външните работи и неговият заместник Христо Ангеличин. Даниел Митов е обвинен за престъпление по служба, а Ангеличин - в безстопанственост.   По данни на прокуратурата на Даниел Митов е повдигнато обвинение за това, че в периода 15 януари 2016 г. до 22 юли 2016 г., като министър на външните работи не е изпълнил служебните си задължение с цел да набави облага за търговско дружество, а от това на настъпили значителни вредни последици за ръководенето от него министерство в размер на 494 458,03 лв. От държавното обвинение посочват, че в нарушение на Закона за публичните финанси и Закона за обществените поръчки, сключвайки споразумения към договор с Министерство на земеделието и храните (МЗХ), Митов задължил МВнР да преведе чрез МЗХ на търговското дружество инкриминираната сума и не предвидил контрол по изпълнението на ценовото предложение по така сключените споразумения. Бившият външен министър е с наложена мярка за неотклонение „Подписка“. Христо Ангеличин е обвинен в това, че в същия период, като длъжностно лице - заместник-министър на външните работи, в нарушение на задълженията си да наблюдава и контролира дейността на дирекция „Управление на собствеността и материално-техническо осигуряване” в МВнР, не е упражнил достатъчен контрол върху работата на директора на тази дирекция. Според прокуратурата в резултат на това са последвали значителни щети за Министерство на външните работи в размер на 494 458,03 лева, изплатени по силата на две споразумения сключени между МВнР и МЗХ, на търговско дружество, като сумата е недължимо платена, поради неспазване от страна на търговското дружество на ценовото му предложение. От прокуратурата посочват, че вместо да се спази закона, тъй като са налице основания за провеждане на процедура за възлагане на обществена поръчка по реда на ЗОП, МВнР сключило две споразумения (от 15.01.2016 г. и от 22.04.2016 г.) с МЗХ, по силата на които са ползвали услугите на търговско дружество чрез Министерството. С това търговско дружество МЗХ е в договорни отношения след проведена обществена поръчка за осигуряване на въздушен транспорт, хотелски настанявания и медицински застраховки при служебни пътувания за служителите на МЗХ.", "date": "2018.03.12", "title": "Специализираният съд ще заседава по делото срещу Даниел Митов и Христо Ангеличин"}
{"url": "http://epicenter.bg/article/Temenuzhka-Petkova-shte-inspektira-rabotata-po-proekta--quot-Belene-quot-/149153/2/0", "text": "Енергийният министър Теменужка Петкова ще направи посещение на площадката, изградена за реализация на проекта АЕЦ \"Белене\". Ще бъде инспектирано изграждането на необходимите навеси за съхранение на част от оборудването, съобщава Нова телевизия. В предаване по БТВ миналата седмица бившият енергиен министър Румен Овчаров предупреди, че оборудването за втората атомна централа не се съхранява както трябва и това може да го направи негодно.   В края на февруари премиерът Бойко Борисов анонсира предложение за изграждането на атомната централа като общ балкански проект с европейско финансиране. Идеята беше съобщена на форум за Западните Балкани в Лондон, организиран от ЕБВР. Премиерът Борисов припомни, че реакторите за атомната централа са у нас, но не се използват.   Години наред държавата търсеше стратегически инвеститор за проекта, който така и не започна да се реализира.", "date": "2018.03.12", "title": "Теменужка Петкова ще инспектира работата по проекта \"Белене\""}
{"url": "http://epicenter.bg/article/Nikolay-Nankov--Nyama-opasnost-ot-skasvane-na-stenata-na-yaz---Barzina--sastoyanieto-mu-ne-e-avariyno/149205/2/0", "text": "Стената на язовира е компрометирана. Хубаво е, че преливникът функционира, добре оразмерен е, с циментова обшивка, така че с него няма проблем. Това каза министърът на регионалното развитие и благоустройството Николай Нанков след инспекция на състоянието на яз. „Бързина“, съобщи „Фокус“. „Проблемът е със стената и към момента да се извършват аварийни дейности тук, е безсмислено. Когато падне водата през летните месеци, тогава да са съответно проектиранията и да се прави ремонт. Със сифони ще работим, докато не намалее водата през летните месеци. Нямаме опасност от скъсване, не е аварийно състоянието. Въпросът е наистина да се реши цялостно проблемът с отремонтиране по проект при ниски води в летните месеци. Хубаво е, че имаме преливник“, коментира Нанков. По думите му на яз. „Рогозен“ 1 ще решават проблема тепърва с преливника, като намалеят и там обемите на водата.   „Може би в следващите няколко месеца – от два до три, с актуализация на проектите и вече не аварийни, а планови ремонти по двата язовира – преливника на „Рогозен“ 1 и стената на „Бързина“. Областният управител на Враца Малина Николова е изключително активна и като организация на дейности, и като превантивна подготовка, но без инструментариум, най-вече финансов, докъде ще я докараме, ако прехвърлим язовирите на областните управители да представляват държавата“, допълни той и уточни, че ще докладва и на премиера Бойко Борисов, за да видят как ще осигурят финансовия ресурс, тъй като не е малък.   „Колегите от ДАМТН ще излязат с одит в рамките на следващите няколко седмици. Подготвят се нормативни промени за категоризация на язовирите. Проблемите язовири са точно малките. Темата е комплексна, не е само за двата, които към момента ще решим. Кметът не може да не е доволен. Решаваме конкретния казус и ще го решим качествено. Ще трябва да се вместим в отпуснатите 3 млн. лв. за двата язовира. Мисля, че няма да има проблеми. Предвижда се довечера валежите да започнат и мисля, че към момента с около 2 метра падна нивото на яз. „Рогозен“ 1“, обясни още регионалният министър.", "date": "2018.03.12", "title": "Николай Нанков: Няма опасност от скъсване на стената на яз. „Бързина“, състоянието му не е аварийно"}
{"url": "http://epicenter.bg/article/Temenuzhka-Petkova---Inerkom--izrazi-saglasie-darzhavata-da-uchastva-po-sdelkata-s-ChEZ/149206/2/0", "text": "„Инерком“ изрази съгласие държавата да участва по сделката с ЧЕЗ - оттук нататък продавачът е този, който трябва да каже своята дума.   Това каза пред журналисти министърът на енергетиката Теменужка Петкова във връзка със сделката между „ЧЕЗ Груп“ и „Инерком“, предаде репортер на Агенция „Фокус“.   Във връзка с преговорите между „Инерком“ и „ЧЕЗ Груп“ нищо повече не мога да кажа от това, което беше публично оповестено от страна и на „ЧЕЗ Груп“ и на българската компания, която води тези разговори с „ЧЕЗ Груп“ и обсъждането на възможността българската държава да влезе в сделката по съответен начин. Според мен тази истерия, която изкуствено беше създадена, целеше съвсем други неща. Много се надявам тези всички цели, които си бяха поставили някои хора, да не се реализират. Трябва да се прояви разум, хладнокръвие. Всички ние трябва да бъдем много отговорни, когато се говорят всякакви неща, свързани и с арбитражите“, коментира Петкова.   „Още през 2003 г. тези електроразпределителните предприятия са преминали в частни ръце. Държавата няма как да стои зад тази сделка. Зад тази сделка стои чешката държава. Чешкото законодателство, разписва правилата, процедурите, по които тази сделка е проведена, финализирана и е достигнала до определен етап. Българската държава няма възможност да влияе на тази сделка. Всичко, което се опитва да се наложи към публичното пространство, са едни инсинуации“, поясни министърът.   На въпрос дали може да бъде прехвърлен дял на страната ни, Петкова коментира, че българското дружество е изразило съгласие държавата да влезе в сделката. „Българската компания даде своето съгласие. Оттук нататък продавачът е този, който трябва да каже своята дума. Чакаме анализите на чешката страна. Междувременно ние също правим такива анализи“, коментира министърът. По думите ѝ трябва да се направи много обстоен правен анализ, за да може да се защитят в максимална степен интересите на българската държава.  На въпрос какви са целите, които са поставили тези хора, Петкова коментира, че е настанала истерия как няма да се даде ЧЕЗ на Гинка и че няма да се допусне някой да влезе в дружеството. „Сами разбирате, че това се е случило преди още 15 години, през 2003 г., когато електроразпределителните предприятия – всички електроразпределителни предприятия, които са били 7 на брой са приватизирани, 67% от тях са продадени, със специална стратегия, която е стратегия на тогавашното правителство, на тогавашния парламент - приета, одобрена, приоритет на правителството. Тези неща са се случили много назад във времето и изведнъж някой се опита да прехвърли върху настоящото правителство и ПП ГЕРБ някаква вина за приватизации в миналото. Нещо, за което ние нямаме никакво отношение. През далечната 2003 г. ПП ГЕРБ не е съществувала“, посочи министърът.", "date": "2018.03.12", "title": "Теменужка Петкова: „Инерком“ се съгласи държавата да участва в сделката с ЧЕЗ"}
{"url": "http://epicenter.bg/article/Sharan-Stoun-praznuva-60-godishen-yubiley-tsyala-sedmitsa/149182/10/100", "text": "В събота една от най-ярките звезди на Холивуд - Шарън Стоун, навърши 60 години. Екранната изкусителка празнува рождения си ден цяла седмица, споделяйки снимки в Инстаграм. Тя започна с реклама на новия си филм \"All I Wish\". Шарън сподели и кадър с множеството балони, които е получила от синовете си. Но най-забележителното беше, че Стоун отново не спести на феновете си елегантната еротика, която можем да видим само от звездата на \"Първичен инстинкт\". Шарън позира естествена, с панталон и сексапилен сутиен. Тя показа перфектно стегнато тяло, но без да крие белезите на времето - многото лунички и леко отпуснатата кожа по деколтето, корема и ръцете. Това е Шарън на 60! Актрисата има четири номинации за \"Златен глобус\" и една за \"Оскар\" (\"Актриса в главна роля\" - \"Казино\"). Стоун е щастлива майка на три осиновени момчета.   Източник: Дир.бг", "date": "2018.03.12", "title": "Шарън Стоун празнува 60-годишен юбилей цяла седмица"}
{"url": "http://epicenter.bg/article/Komikat-Ken-Dod-pochina-den--sled-kato-se-ozheni/149184/10/100", "text": "Британският комик  , добре познат на телевизионните  с  си  и издадени предни зъби, почина на 90-годишна възраст, предадоха световните информационни агенции. държеше рекорд на \" \" за разказването на 1500 смешки за 3,5 часа.   По думите на агента му  , комикът се е оженил за партньорката си от 40 години Ан Джоунс ден преди да почине в родния си дом в Ливърпул, където е прекарал целия си живот. Неотдавна той беше изписан от болница, след няколко седмици лечение от белодробна инфекция.  \r\n \r\n беше известен със своите комедийни изпълнения с кукла на име \" \" и музикални номера. Песента му \"Tears\" оглави британските класации през 1965 г. и беше продадена в над един милион копия.   Източник: Дарик", "date": "2018.03.12", "title": "Комикът Кен Дод почина ден, след като се ожени"}
{"url": "http://epicenter.bg/article/Tova-e-paraklisat--v-koyto-shte-se-venchayat-prints-Hari-i-Megan-/149188/10/0", "text": "След като Меган Маркъл и принц Хари изпратиха сватбените си покани, в които е посочено мястото на провеждане на тяхната брачна церемония, е време ние да ви покажем параклиса, в който те ще обменят клетвите си, пише Profit.bg.   Разбира се, той не може да бъде по-емблематичен, романтичен или кралски, тъй като се намира на историческата територия на замъка Уиндзор, посочва T+L. Параклисът, известен като \"Свети Георги\", е основан преди повече от 500 години.   Това е мястото, приютило редица важни кралски събития, включително няколко сватби, кръщенета и погребения. Според списание People, първата кралска сватба, която се провежда в параклиса \"Св. Георги\", се е състояла през 1863 г., когато крал Едуард VII се жени за кралица Александра.   Други значими кралски венчавки, които се провеждат там, включват втората сватба на бащата на Хари - принц Чарлз, с Камила Паркър Боулс през 2005 г., както и сватбата на принц Едуард, граф на Уесекс, по-малкия брат на Чарлс, през 1999 г. Изборът на параклиса \"Свети Георги\" - като място за сватбената церемония, казва много за двойката, като той е сравнително ниско в стълбицата на провеждане на кралски събития.   \"Уиндзор е много специално място за принц Хари, а той и Меган Маркъл редовно прекарват времето си там през последната година\", каза говорител на британското кралско семейство пред репортери по-рано тази година. \"Те са доволни, че красивата територия на замъка Уиндзор ще бъде мястото, на което ще започнат живота си като семейна двойка\".    ", "date": "2018.03.12", "title": "Това е параклисът, в който ще се венчаят принц Хари и Меган  "}
{"url": "http://epicenter.bg/article/Kameran-Dias-se-otkazva-ot-aktyorstvoto-/149196/10/100", "text": "Камерън Диас е една от най-високоплатените звезди в Холивуд, но според колежката й Селма Блеър се е отказала от актьорството, съобщи Контактмюзик.   Камерън Диас предпочита да прекарва времето си със съпруга си Бенджи Мадън и няма планове да се завръща в киното. Селма Блеър разказа, че би искала да заснеме продължение на филма \"Най-сладкото нещо\", в който си партнираха с Камерън Диас, но тя не иска да участва.   \"Тя няма нужда да се снима повече. Животът и е прекрасен. Не знам какво трябва да се случи, за да я накара да се върне. Тя е щастлива\" - каза Селма Блеър.   Камерън Диас е в светлината на прожекторите от 21-годишна, когато се снима в \"Маската\". Последният й филм е \"Ани\" от 2014 г. Откакто се омъжи за Бенджи Мадън, тя отхвърли много изгодни предложения.   \"Камерън Диас непрекъснато получава сценарии от хора, опитващи се да я изкушат да се завърне, но тя не се интересува. Тя е щастлива, влюбена и иска да използва максимално свободата и свободното си време\" - каза човек от обкръжението й пред в. \"Дейли стар\". В началото на годината отново неин близък каза, че тя мечтае за бебе, но на 45 години се радва да бъде и \"домакиня\". Източник: novini.bg", "date": "2018.03.12", "title": "Камерън Диас се отказва от актьорството  "}
{"url": "http://epicenter.bg/article/Spetsialen-gost-na-tseremoniyata--Zlatna-igla--shte-bade-prochutiyat-italianski-dizayner-Alberto-Vedelago-/149198/10/0", "text": "След броени дни Академията за мода ще отличи най-изявените дизайнери и модни творци и ще присъди най-авторитетната награда за мода у нас „Златна игла“.   Гала-спектакълът и официалната церемония по повод Годишните награди на Академията за мода ще се състоят на 14 март в „Рамада София Хотел“. Призът ще бъде връчен в категориите: „Дизайнер на годината”, „Модна къща на годината”, „Булчинска мода“, „Най-добър млад дизайнер”, „Моден гримьор” и „Моден фотограф”.   Красивата статуетка „Златна игла”, както всяка година, е дело на най-добрия български бижутер Анжело Красини. По традиция наградите на Академията за мода се определят от експертно жури, включващо най-компетентните модни и лайфстайл журналисти у нас от печатните и електронните медии с председател проф. Любомир Стойков.   „Най-стойностната награда за българските модни творци – „Златна игла“, бе учредена в далечната 1994 година в Париж. Респектиращ е фактът, че през всичките тези години чрез своя приз Академията за мода съумя да отличи и стимулира най-добрите в българската мода и по този начин да допринесе за развитието и просперитета на българския моден дизайн, на българската модна индустрия. Кои ще бъдат тазгодишните победители ще стане ясно на гала-вечерта и церемонията по награждаването, но в навечерието на това мащабно събитие аз съм радостен от факта, че тази година особено активни са най-младите ни дизайнери и, че трима от тях избраха да покажат премиерните си колекции тъкмо на сцената на „Златната игла“. Благодаря сърдечно на журито, респ. на колегите лайфстайл журналисти, които направиха своите номинации за бъдещите фаворити!“ - сподели проф. Любомир Стойков, председател на Академията за мода.   Специално за церемонията по повод Годишните награди „Златна игла 2018“ в България ще пристигнеиталианският дизайнер и стилист Алберто Веделаго – Мaestrodieleganzaв света на мъжкия стил.   Водеща на гала-вечерта ще бъде чаровната Гери Дончева.   Ревю-спектакълът преди официалната церемония за връчване на „Златна игла 2018“ ще бъде открит с официална колекция вечерни облекла на „Мезон Сант-Ерем“ и нейният създател и стилист – Габриела Колева. Специален гост на откриващото ревю ще бъде актрисата Саня Борисова-Илиева, която наскоро беше отличена с приза „Знаменитост на годината“. На подиума на „Златна игла“ тя ще дефилира с тоалет на модна къща „Мезон Сант-Ерем“, направен специално за нея.   По време на ревю-спектакъла свои актуални колекции ще покажат също дизайнерите Мерлин Арно и Есил Дюран, модна къща „Бандерол“ с дизайнери Десислава Дамянова и Никола Карадамянов, „Аксел Харди“, „Ла фоа“ с дизайнерски екип Вяра Станчева и дъщерите ѝ Деница и Мария Станчеви, „Златарна Целье“, както и младите дизайнерки, които ще направят своя дебют на „Златна игла 2018“ –Християна Мутафчиева, Таня Ян и Елена Христова.   Подготовката на ревю-спектакъла по повод годишните награди на Академията за мода е поверена на Боян Караиванов. За грима на манекените ще се погрижат гримьорите – Марина Чанева, Веселина Спирова и асистент гримьорите Росина Георгиева и Ася Даскалова.Прическите ще бъдат дело на Надежда Радева и салон за красота„Бюти клуб“. Всеки от победителите ще получи и красив букет от „Жарден Флорист“. За финала на събитието е предвиден изискан коктейл, по време на който гостите ще могат се насладят на изкушаващите десерти от сладкарници „Неделя”. Пред централния вход на хотел „Рамада София” гостите ще имат възможност да разгледат и Ситроен C3 Aircross – автомобил с уникален  дизайн и дръзка индивидуалност.   „Златна игла 2018“ се реализира с любезното съдействие на: Кафе „Кимбо\", „Мартини“, „Банка ДСК“, „Мтел“, „Ситроен“, „Мезон Сант-Ерем“, „Агресия“, „Рамада София Хотел“, хотел „Самоков“, сладкарници „Неделя\", „Бюти клуб\", и „Жарден Флорист“.", "date": "2018.03.12", "title": "Специален гост на церемонията „Златна игла“ ще бъде прочутият италиански дизайнер Алберто Веделаго "}
{"url": "http://epicenter.bg/article/VTU-posreshtna-d-r-Milen-Vrabevski-s-prepalnena-zala-i-ogromen-interes-ot-strana-na-studentite-/149199/10/0", "text": "Пред препълнена зала със студенти на Великотърновския университет „Св. св. Кирил и Методий“   изнесе интерактивна лекция на тема „МЛАДИТЕ ХОРА В ЕВРОПЕЙСКА БЪЛГАРИЯ“. Той пристигна по покана на  и сподели със студентите за възможностите, които предоставя България за професионална и личностна реализация, както и неговата лична формула на успеха. \r\n \r\n \r\n \r\n \r\n \r\n \r\n  ", "date": "2018.03.12", "title": "ВТУ посрещна д-р Милен Врабевски с препълнена зала и огромен интерес от страна на студентите "}
{"url": "http://epicenter.bg/article/Klaudiya-Shifar-i-Naomi-Kembal-se-sablyakoha-goli/149201/10/100", "text": "Клаудия Шифър сподели необичаен кадър в Инстаграм. На снимката са събрани част от топмоделите на 90-те години. На кадъра Клаудия Шифър е гола, като е показала и задните си части, но краката ѝ с покрити с парче сатен в пепел от рози. Тя обаче не е единствената. Колежката ѝ Наоми Кембъл също гола, като тя не е прикрила нищо. На кадъра, с който дамите са отбелязали деня на еманципацията и свободния избор за жените от цял свят, са и Стефани Сиймор, Кристи Търлингтън, Линда Еванджелиста и Синди Крауфорд. Снимката явно е символична, защото красивите дами са облечени в различна степен, което е препратка към това, че всяка жена има право да избира как да се покаже пред обществото. Фотографията е дело на големия моден фотограф Марио Тестино, чието име обаче също бе замесено в скандал с обвинения в сексуален тормоз.   Източник: Дир.бг", "date": "2018.03.12", "title": "Клаудия Шифър и Синди Крауфорд се съблякоха голи (Снимки)"}
{"url": "http://epicenter.bg/article/Frenskata-modna-ikona-Zhivanshi-pochina-na-91-g-/149208/10/100", "text": "Легендата на френската висша мода, дизайнерът  , който основа едноименната световноизвестна модна къща, почина на 91-годишна възраст, предаде Франс прес, цитиран от Дарик.   Модният свят ще го запомни с това, че обличаше  , холивудската прима, превърнала се в негова муза.   За кончината на  съобщи неговият приятел, модният дизайнер Филип Вене.   \"Господин Живанши почина в съня си в събота, 10 март 2018 година. Неговите племенници и племеннички, както и децата им, споделят болката от загубата\", написа Вене.", "date": "2018.03.12", "title": "Френската модна икона Живанши почина на 91 г."}
{"url": "http://epicenter.bg/article/Shvedskiyat-kral-razkri-imeto-i-titlata-na-novorodenata-si-vnuchka--Snimka-/149215/10/99", "text": "Шведският крал разкри името и титлата на новородената си внучка - малката принцеса се казва  , предаде ДПА.     , която се роди в петък, е третото дете на  и на съпруга ѝ Кристофър О'Нийл. Кралската двойка вече има две деца - 4-годишната  и 2-годишния принц  .   Тридесет и пет годишната  е най-малкото дете на шведския крал. Новородената принцеса е седмото внуче на   и на  и е десета по линия на наследяването на престола.   Името   е популярно в  още от 16 век, но не и в кралското семейство.  е името на майката на кралица  , а  е едно от имената на  .   Източник: дарик", "date": "2018.03.12", "title": "Шведският крал разкри името и титлата на новородената си внучка (Снимка)"}
{"url": "http://epicenter.bg/article/Veneta-Raykova--Ako-iskash-idealniya-mazh--rodi-si-go/149217/10/100", "text": "Венета Райкова публикува кадър със сина си Патрик на събитие, свързано с изявата ѝ като писател. Гордата майка е прегърнала сина си, а към кадъра е написала:  . Посланието е придружено и от емотикони сърца. Водещата на \"Папараци\" не крие сина си за разлика от други наши знаменитости. Тя се гордее с Патрик и иска да го покаже на всички. Наскоро момченцето навърши 9 години, а на празника му до него бяха и Венета, и баща му Тишо, с когото в началото на годината водещата обяви, че се разделят.   Източник: дир.бг", "date": "2018.03.12", "title": "Венета Райкова: Ако искаш идеалния мъж, роди си го"}
{"url": "http://epicenter.bg/article/Katrin-Vacheva-pusna-seksi-snimki-ot-Maldivite--Galeriya-/149221/10/0", "text": "Моделката Катрин Вачева си подари екзотична почивка за ЧРД.   Известната красавица избяга чак на Малдивите, за да отпразнува остаряването си с още една година, пише HotArena.   Там тя разпуска в компанията на своята майка, с която по цял ден се забавляват. Двете дами не пропуснаха да изпият и по няколко чаши шампанско за здравето на Катрин.   Моделката не пропусна да се покатери на палма, а накрая дори се щракна.   „След 10 опита и 10 падания, лазене, викане, и пазене на равновесие — инатът си е инат. А и тази палма доста ме амбицира. За слизането не ме питайте, но всичко е точно, няма поражения, само леки охлузвания”, сподели Катрин, след като си направи паметното селфи.", "date": "2018.03.12", "title": "Катрин Вачева пусна секси снимки от Малдивите (Галерия)"}
{"url": "http://epicenter.bg/article/Afera-na-saprugata-na-Kolin-Fart-izleze-nayave-sled-politseysko-razsledvane/149225/10/100", "text": "Британският актьор и носител на \"Оскар\" Колин Фърт и съпругата му Ливия Джуджоли са били разделени за кратко през 2015 г.   Тогава италианската продуцентка и режисьорка е имала връзка с мъж, когото впоследствие е обвинила в тормоз и преследване. Фърт и Джуджоли са се видели принудени да признаят този епизод от семейния си живот, след като е станало обществено достояние, че са замесени в полицейско разследване.   за в. \"Таймс\", че преди няколко години Колин Фърт и съпругата му са взели решението да се разделят, след което отново са се събрали.  , се посочва в изявлението, цитирано от БТА.  Марко Бранкача - бивш дългогодишен семеен приятел на двойката, обаче отрича  на Джуджоли, че я е преследвал. По думите на журналиста по време на 11-месечната им връзка, започнала през 2015 г. в дома на семейство Фърт в Умбрия, Италия, помежду им е имало  и Ливия дори е възнамерявала да се разведе, за да бъде с него.  , казва Бранкача.  57-годишният Колин Фърт и 48-годишната Ливия Джуджоли са женени от 1997 г. и имат две деца - Лука (16) и Матео (14). Актьорът има и по-голям син, Уил, от предишна връзка с актрисата Мег Тили.   Източник: Дир.бг", "date": "2018.03.12", "title": "Афера на съпругата на Колин Фърт излезе наяве след полицейско разследване"}
{"url": "http://epicenter.bg/article/Nikoy-ot-zhurito-na--quot-Glasat-na-Balgariya-quot--ne-haresa-glasa-na-Dara-Ekimova--Video-/149227/10/88", "text": "Дъщерята на покойния музикант Дими от Сленг и пиарката Ива Екимова се яви на кастингите \"на тъмно\" в \"Гласът на България\".   Дара Екимова се появи на сцената с модерна визия и чудесно изпълнение на арендби баладата на Ариана Гранде \"One Last Time\". Тя сподели, че иска да достигне постиженията на своя баща.  Дара обаче не направи впечатление на нито един от журито. Твърде възможно е членовете му да са разпознали гласа й. След като момичето слезе от сцената, Поли Генова изненадващо обяви, че иска да види изпълнителката. Двете се срещнаха зад сцената и се прегърнаха, а Дара си поплака. Междувременно Иван Лечев стана най-предпочитаният треньор в „Гласът на България“. Трима от най-талантливите и интересни претенденти в неделя вечер предпочетоха да продължат към вокалните двубои с него. Сред тях бе 22-годишната Ния Петрова от София, чието изпълнение на „Take Me To Church” впечатли всички. Лечев привлече и софиянеца Андрей Генчев, когото феновете нарекоха „българския Елвис Пресли”, заради гласовите и визуалните му прилики с Краля на рока, както и заради лекотата, с която свири на китара. Иван Лечев успя да се пребори с Камелия и за Вера Бурмова от Кърджали, която сбъдна мечтата си да пее на сцената на „Гласът на България“. Камелия и Графа попълниха още по две места в отборите си. Певицата спечели талантливата и чаровна Ягода Тренева, чийто чувствен глас бе подкрепен с драматична лична история за загубата на родителите й, както и атрактивния лозар от Франция Антъни Морено, който изпълни \"Je t’aime\".   При Графа вече са младите таланти Иван Христов и Гергана Любенова, която разтърси жури и публика с изпълнение на „Mercy Оn Мe”.  Единствено Поли Генова не успя да спечели нито един талант. Стана и напусна стола си с думите, че отива да си почине малко.    Източник: Дир.бг", "date": "2018.03.12", "title": "Никой от журито на \"Гласът на България\" не хареса изпълнението на Дара Екимова (Видео)"}
{"url": "http://epicenter.bg/article/Vav-Viena-ubiha-napadatel-ranil-voynik--ohranyavasht-sgrada-na-iranskoto-posolstvo/149160/7/0", "text": "  Въоръжен с нож мъж е нападнал през тази нощ австрийски войник, който е охранявал резиденцията на иранския посланик във Виена, предаде Дойче веле, цитирани от    Според информация на агенция dpa, нападателят е 26-годишен австрийски гражданин. Той се е приближил до охранителя без предупреждение и го е пробол в лявото рамо.   Войникът е действал според инструкциите и първоначално е употребил сълзотворен газ. След като това не е дало очаквания ефект върху нападателя, охранителят е стрелял четири пъти и го е ранил смъртоносно.   Мъжът е починал на място.   Засега не е ясно какви са мотивите за действията му.   Войникът е отведен в болница.   По разпореждане на полицията е засилена охраната на дипломатическите сгради в австрийската столица.  ", "date": "2018.03.12", "title": "Във Виена убиха нападател ранил войник, охраняващ сграда на иранското посолство"}
{"url": "http://epicenter.bg/article/SASht-natiskat-Sarbiya-da-dade-zelena-svetlina-za-priemaneto-na-Kosovo-v-svetovnite-organizatsii/149163/7/0", "text": "  САЩ са подготвили специален документ от 4 точки във връзка с Косово, който ще бъде представен на сръбския президент Александър Вучич през тази седмица, съобщават сръбски медии, цитирани от    В сряда в Белград пристига американският помощник държавен секретар за Европа и Евразия Уес Мичъл, който най-вероятно ще носи въпросния документ.   Твърди се, че Вашингтон ще настоява Сърбия да даде възможност за приемане на Косово в международните организации. В замяна Съюзът на сръбските общини в Косово ще получи по-широки изпълнителни правомощия и повече компетенции в областта на здравеопазването, просветата и културата.   Също така вицепремиер в косовското правителство, който ще е сърбин, ще има правомощията да контролира функционирането на Съюза на сръбските общини. Сърбия пък ще получи и подкрепа за присъединяване към Европейския съюз и американски икономически стимули.  ", "date": "2018.03.12", "title": "САЩ натискат Сърбия да даде зелена светлина за приемането на Косово в световните организации"}
{"url": "http://epicenter.bg/article/Frenskite-natsionalisti-smenyat-imeto-si--Marin-lyo-Pen-otnovo-e-nachelo/149165/7/0", "text": "  Френската партия \"Национален фронт\" на Марин льо Пен ще се преименува на \"Национален сбор\", предаде Дойче веле, цитирани от news.bg.   Решението беше взето в неделния ден на партиен конгрес в Лил, по предложение на председателката на политическата формация.   Льо Пен беше преизбрана начело на партията с почти пълно единодушие.   Според нея, промяната в името ще даде сигнал за обновление и за стремеж към \"национално единство и солидарност\". Освен това, то е в съзвучие с претенциите на националистите да станат управляваща сила. Те смятат, че промяната ще подобри имиджа им и ще им помогне да привлекат нови избиратели.   За новото име гласуваха 52% от делегатите. Предстои решението да бъде подложено на гласуване и сред редовите членове на партията, които ще дадат своя вот по пощата.   Участниците в конгреса приеха и нов устав. В него се предвижда премахване на поста почетен председател, който се заемаше от бащата на сегашната председателка - основателя на партията Жан-Мари льо Пен.  ", "date": "2018.03.12", "title": "Френските националисти сменят името си, Марин льо Пен отново е начело"}
{"url": "http://epicenter.bg/article/Noviyat-vatreshen-ministar-na-Germaniya-shte-uskori-repatriatsiite-na-migrantite/149167/7/0", "text": "  Вътрешният министър в новото правителство на канцлера Ангела Меркел в Германия Хорст Зеехофер обеща да заеме твърда линия срещу мигрантите, извършващи престъпления в страната и да ускори репатриацията на тези, които не са получили одобрение на молбите си за убежище, пише The Local.   Хорст Зеехофер, който е от баварската партия „Християнсоциален съюз“ от дълго време е критик на Меркел заради решението ѝ да отвори границите за мигрантите и да приеме големия им приток в страната. Той заяви, че като нов министър на вътрешните работи ще „създаде план за ускоряване на процедурата на предоставяне на убежище и депортирането на тези, на които е отказано“. „Репатрациите и депортациите трябва да се увеличат значително“, допълни той, обещавайки да стане „особено твърд“ срещу тези, които нарушават германското законодателство или представляват заплаха за сигурността.   „Искаме да останем страна, която да е открита към света и либерална. Но имаме нужда от силна страна, за да защитим гражданите си. Ще се заема с това“, допълни баварският политик.  ", "date": "2018.03.12", "title": "Новият вътрешен министър на Германия ще ускори репатриациите на мигрантите"}
{"url": "http://epicenter.bg/article/Emanyuel-i-Bridzhit-Makron--otnesoha--lyubovta-si-v-Tadzh-Mahal--Snimki-/149172/7/0", "text": "Президентът на Франция . Емблематичният монумент е известен в цял свят като символ на вечната любов. Държавният глава на Франция е на държавна визита в Индия. \r\n \r\n Делегацията му бе  в президентския дворец, където ги очакваше и премиерът на Индия Нарендра Моди. Това е  . Целта й е да \"се сключи за десетилетие напред силен пакт между двете демокрации\", обясни френският президент при посрещането си в президентския дворец в Делхи. \"Това ще бъде пакт около колективната сигурност, по-специално в региона, около икономическите, културните, образователните и академичните отношения и около връзките между нашите народи, по-специално младежите\", допълни той.   Програмата на Макрон в Индия включваше подписване на договор, който дава на индийски кораби достъп до френските военни бази в Индийския океан, както и редица срещи. Едната от тях касае стимулирането на използването на  в страните в процес на развитие. Френският президент приключи официалното си посещение в Индия с  , предаде Франс прес. До Варанаси, свято място за хиндуизма, Макрон пътува заедно с индийския премиер Нарендра Моди.   Тази сутрин двамата лидери откриха  , на 50 километра западно от Варанаси, построена от френската група Анжи. След откриването на фотоволтаичната централа Макрон и Моди отидоха на стълбите  , където милиони поклонници идват всяка година да изпълнят ритуал за пречистване.   Според хиндуистката вяра,   и ще сложи край на адския цикъл на преражданията - най-висшата цел за всички вярващи, припомня Франс прес, цитиран от БГНЕС.", "date": "2018.03.12", "title": "Еманюел и Бриджит Макрон „отнесоха“ любовта си в Тадж Махал (Снимки)"}
{"url": "http://epicenter.bg/article/SASht-i-Rusiya-ostavat-nay-golemite-iznositeli-na-orazhie-v-sveta/149177/7/0", "text": "  САЩ и Русия остават най-големите износители на оръжие в света. Това става ясно от доклад на Стокхолмския международен институт за проучване на проблемите на мира (СИПРИ), цитиран от ДПА, АФП и други световни агенции, цитирани от    САЩ запазват челната си позиция с 34% от продажбите на оръжие в света през последните пет години, показва новото проучване. Русия е вторият най-голям износител с около 20% от доставките.   Американците са увеличи дела си от 30% за периода 2008-2012 г.   Според данните доставките на САЩ през 2013-2017 г. са достигнали най-високото си ниво от края на 90-те г. на XX век.   От СИПРИ поясняват, че сключените през 2017 г. договори ще затвърдят позицията на САЩ като най-голям износител на оръжиe през следващите години. Най-малко 98 държави са закупили американско оръжие, като голяма част са бойни и транспортни самолети.   Русия е изнесла оръжия в 47 държави, включително и за сепаратистите в Източна Украйна. Продажбите на руско оръжие са паднали със 7% в сравнение с предишния 5-годишен период.   Франция е третият най-голям износител с дял 6,7%, следвана от Германия и Китай.   Оръжейният поток към раздирания от конфликт Близък изток се е удвоил през последните 5 г. Основните доставчици са САЩ и европейски държави, включително Германия. Вносът на оръжие в държавите от Близкия изток се е увеличил с 103% в периода 2013-2017 г. в сравнение с предишните 5 г.   Саудитска Арабия е увеличила вноса си с потресаващите 225% за 2013-2017 г. в сравнение с 2008-2012 г.   Най-големият вносител на оръжие е Индия със своите 12% от световните продажби.  ", "date": "2018.03.12", "title": "САЩ и Русия остават най-големите износители на оръжие в света"}
{"url": "http://epicenter.bg/article/Vladimir-Putin-razkazva-kak-e-otselyal-v-dva-atentata-v-Checheniya-i-zashto-e-potanala-podvodnitsata--quot-Kursk-quot-/149179/7/0", "text": "Срещу Владимир Путин е имало два опита за покушение. Това се разбира от документалния филм на режисьора Андрей Кондрашов, озаглавен \"Путин\". Кондрашов качи филма си в социалните мрежи. Във филма руският президент обяснява и защо е потънала подводницата \"Курск\".   Първият опит за покушение бил още когато Владимир Владимирович е изпълнявал длъжността президент, след като пое управлението на Русия от Борис Елцин. \"Тогава пътувах с хеликоптер към Чечения, за да видя нашите момчетата в базата в град Гудермес с хеликоптер. Докато летяхме над Кавказ, чух гърмежи. Аз казах на спътниците си, че това е салют по случай празника. \"Не, това не е заря, а обстрел\", каза единият от пилотите\", разказва Путин във филма.Путин пътува за Гудермес, за да поздрави руските военни там за Нова година. Предаването на властта от Елцин стана на Нова година 1999 срещу 2000 г.   Затова антуражът му на връщане решил да използва по-безопасен маршрут. \"Ние пътувахме с коли. Един от автомобилите се натъкна на крайпътна бомба. Никой не пострада. А аз лично наричам двата инцидента \"атентати\"\", казва днес държавният глава.   В същия филм Владимир Путин обяснява и защо е потънала подводницата \"Курск\". Според него това е станало заради занемареното състояние на руските военни сили след разпада на Съветския съюз. Общата ситуация в страната не може да не повлияе и на руската армия, анализира днес Путин. Президентът обаче смята, че инцидентът е \"колосална трагедия\". Атомната подводница \"Курск\" катастрофира на 12 август 2008 г. в Баренцово море. При инцидента загина целият екипаж - 118 души.", "date": "2018.03.12", "title": "Владимир Путин разказа как е оцелял в два атентата в Чечения и защо е потънала подводницата \"Курск\""}
{"url": "http://epicenter.bg/article/Skandal-trese-Evrokomisiyata-zaradi-protezhe-na-Yunker/149180/7/0", "text": "\"През последните дни в Брюксел се вихри голям скандал около изненадващото назначаване на Мартин Зелмайер, досегашният началник на кабинета на Юнкер, за генерален секретар на Еврокомисията. Досегашният генерален секретар Александер Италианер е пенсиониран две години по-рано. Зелмайер се смята за \"сивият кардинал\" на Юнкер и решението е на самия Юнкер без консултации с останалите членове на ЕК според сведения на някои от комисарите. Всичко може да доведе до оставката не само на Зелмайер, а и на самия Юнкер\". Мнението е на Стефан Тафров, бивш посланик в Ню Йорк и дългогодишен български дипломат.   Ето какво пише в статията си в \"Спектейтър\" Жан Катремер, френският журналист, чиито разкрития за корупция от страна в комисията Сантер преди време доведоха до оставката й.   \"Мартин Зелмайер винаги е искал да бъде познат извън пределите на брюкселската бюрокрация. Дойде моментът, в който това ще стане, защото благодарение на преврата, който направи 47-годишният високопоставен чиновник придобива пълен контрол над евромашината.   Превратът започна на 21 февруари, когато 1000 журналисти получиха мейл, че председателят на Комисията Жан Клод-Юнкер свиква пресконференция. На нея бе направено изненадващото съобщение, че Зелмайер преминава на нова позиция - генерален секретар на Комисията, който ще отговаря за 33 000-те й служители. Никой не знаеше, че позицията е свободна, още по-малко, че Италианер смята да освободи поста си предсрочно, при това без никаква причина.   Големият въпрос е, защо комисарите не се противопоставят на решението на Юнкер да промотира еднолично за високата позиция своето протеже и да му осигури пълен контрол над Комисията. Вероятно отговорът се крие в обещанието на Зелмайер да увеличи екстрите за комисарите, които вече са в края на мандата си и мислят за своето пенсиониране. А според обещанието на Зелмайер то ще изглежда повече от безметежно.   Ако в момента в продължение на две години те взимат по две трети от заплатите си - около 13 500 евро на месец, то германецът планира да удължи този срок на три, дори пет години. Така вместо досегашните 324 000 евро, те ще приберат от 486 000 до 810 000 евро за вярната си служба към Европа.   Зелмайер има и още един подарък за тях. Бившите комисари ще имат индивидуален офис в Комисията, кола с шофьор и двама асистенти. Това означава, че пенсионирането на комисарите ще излиза двойно и тройно повече на европейските данъкоплатци занапред. В схемата на Зелмайер участва и шефът на човешките ресурси в Комисията - Ирене Сука. Въпреки че е в пенсионна възраст, миналият месец нейният договор бе удължен. Както и на съпруга й Доминик Ристори, генерален директор на \"Енергетика\".    Големият въпрос е защо Зелмайер не изчака края на мандата на Юнкер, който изтича през октомври 2019. Бързането е свързано с амбицията на германците да управляват на практика цялата комисия. В момента те държат три от четирите големи институции, пише още \"Спектейтър\".", "date": "2018.03.12", "title": "Скандал тресе Еврокомисията заради протеже на Юнкер"}
{"url": "http://epicenter.bg/article/Redzhep-Erdogan--Kardzhali-e-chast-ot-nashite-dushevni-granitsi--video-/149181/7/51", "text": "Президентът на Република Турция Редждеб Тайип Ердоган в своята реч се обърна към българските турци като им приветства ''Кърджали е част от нашите душевни граници'', съобщи сайтът    .   Вчера, по време на местния конгрес на партията му в град Сакария още на първата си реч спомена за българските турци. В Сакария живеят много изселници както от България, така и от балканските страни.   Ето част от речта на президента Ердоган изнесена в град Сакария на 11 март: ''От този великолепен салон искам лично от моето име и от името на народа да поздравя братята ни в Босна и Херцеговина, Косово, Албания, Македония, Сърбия, Западна Тракия, Крим, България и Румъния.   Братът на Сакария, Сараево, Скопие, Ксанти, Комотини, Кърджали и на Мостар споделяме нашата сърдечност. На тези братя, които носим в сърцата си и в очите си, за тези молещи се за успеха на Турция, пращаме наши поздрави на всички жертви и потиснати наши братя.   Всеки път го казвам: Тези градове физически са разположени в границите на други страни, но те са част от нашите душевни граници. Значението на Турция е треска от два пъти от площта 780 хил. квадратни километра. Половината от сърцетo ни е в Истанбул, Диарбекир, Трабзон, Анталия, Измир, а другата половина е Алепо, Киркук, Ерусалим, Санджак и Бухара'' каза Ердоган.", "date": "2018.03.12", "title": "Реджеп Ердоган: Кърджали е част от нашите душевни граници (видео)"}
{"url": "http://epicenter.bg/article/Patnicheski-samolet-sas-71-dushi-se-razbi-v-Nepal--ima-17-otseleli/149185/7/0", "text": "Най-малко 40 души са загинали, а 23 са ранени при катастрофата на бангладешкия пътнически самолет на летището в Катманду, предава  „31 души са загинали на място, а девет умират в болницата в Катманду“, съобщава полицейският говорител Манодж Неупан. Той допълни, че ранените са 23.    На борда на машината е имало 71 души - 67 пътници и 4-ма членове на екипажа, цитирани от        \"Състоянието на останалите хора на полета не е ясна. Опитваме се да потушим пожара. Чакаме детайли“, съобщи говорителят на летището Биренда Прасад Шреща.   Самолетът, който е паднал на поле край летището, се е запалил и от него излиза гъст дим, каза представител на летищната управа, цитиран от АП.   Летателният апарат е собственост на частната американско-бангладешка авиокомпания \"Ю Ес Бангла еърлайнс\". Той е пристигал столицата на Бангладеш Дака.   Полетите на летището са отклонени, а то е изцяло затворено.   Повече подробности не са известни за момента.  ", "date": "2018.03.12", "title": "Пътнически самолет със 71 души се разби в Непал, загина ли са 40 пътници, а 23 са оцелели"}
{"url": "http://epicenter.bg/article/Uvolnen-srabski-programist-otkri-ogan-v-ofis-i-ubi-bivshiya-si-shef/149193/7/0", "text": "  Стрелба огласи тази сутрин центъра на Белград, съобщи местното радио Б92, цитирани от   Програмист влезе в офиса на бившата си фирма и откри огън по намиращите се в помещението хора.   При инцидента бяха простреляни двама души, а един човек скочи през прозореца. Тримата пострадали бяха настанени в болница, където единият от ранените почина заради травмите.   Сръбската медия разпространи информация, че жертвата е бившият шеф на стрелеца.    Виновникът за драмата бе арестуван малко по-късно в южния квартал на Белград \"Звездара\" след сигнал за пожар. Роденият през 1987 г. мъж запали апартамента, обитаван от него.   От местната полиция заявиха, че компютърният специалист наскоро е бил уволнен.   Освобождаването от длъжност на експерта е основната версия на разследването.        ", "date": "2018.03.12", "title": "Уволнен сръбски програмист откри огън в офис и уби бившия си шеф"}
{"url": "http://epicenter.bg/article/Kray-na-golite-snimki-vav-vestnik--Bild-/149195/7/0", "text": "Германският вестник с най-голям тираж - \" \", съобщи, че преустановява публикуването на снимки на топлес модели, предаде Асошиейтед прес, цитиран от Дарик.    Вестникът поясни, че много жени в редакцията му и сред читателките му намират тези снимки за  .   \"Билд\" вече преустанови публикуването на снимки на  от първата до средните си страници през 2012 г.   Новата обява се появи на 9-та страница заедно със снимки на  \"в нов по-съвременен стил на фотографията\".    Вестникът уточнява, че макар да спира публикуването на свои топлес снимки,  .", "date": "2018.03.12", "title": "Край на голите снимки във вестник „Билд“"}
{"url": "http://epicenter.bg/article/Ofitsialno--Bryuksel-udalzhi-sanktsiite-sreshtu-Rusiya/149200/7/0", "text": "Европейският съюз удължи действието на санкциите срещу 150 физически лица и 38 компании от Русия с още 6 месеца. Това стана ясно от официално съобщение на Съвета на Европа, публикувано в Брюксел. Посочената причина за удължаването до 15 септември 2018 година е събитията в Украйна. Изрично се посочва, че санкциите ще продължат да действат, \"докато не бъде ликвидирана опасността за териториалната цялост на Украйна и не спрат бойните действия в част от украинските региони\". Санкциите предвиждат замразяване на активите и ограничения за водене на икономическа дейност с посочените в списъка физически лица и компании от Русия.", "date": "2018.03.12", "title": "Официално: Брюксел удължи санкциите срещу Русия"}
{"url": "http://epicenter.bg/article/Rakat-tragva-broeni-minuti-sled-parvata-tsigara/149203/7/0", "text": "Тютюнопушенето нанася вреди на организма само няколко минути след първата цигара, а не след години, твърдят американски учени, цитирани от БТА. Според доклад, публикуван в сп. Chemical Research in Toxicology, почти веднага след първите дръпвания от цигарата се образуват вещества, предизвикващи ракови заболявания. Резултатите от малкото по мащабите си изследване представляват недвусмислено предупреждение за пушачите. Дълготрайните вреди, нанесени от пушенето – от сърдечносъдови болести до различни видове рак – са добре известни. Новото изследване доказва, че вредите върху организма се нанасят още с първата цигара. Изследователите са проверили съдържанието в кръвта на 12 пациенти на химически вещества, свързани с рака – на полицикличните ароматни въглеводороди. Полицикличните ароматни въглеводороди, добавени в цигарите, са били преработени от организма и са се превърнали в друго вещество, което уврежда ДНК и води до развиване на рак. В експеримента целият този процес е отнел от 15 до 30 минути. Проф. Стивън Хехт от Университета на Минесота предполага, чеекспериментът на учените е уникален, тъй като за първи път е изследван метаболизмът на полицикличните ароматни въглеводороди, вдишвани с цигарения дим, без влиянието на други фактори като замърсяване на околната среда или храна. Изследването е финансирано от Националния институт по изследване на раковите болести на САЩ. ", "date": "2018.03.12", "title": "Ракът тръгва броени минути след първата цигара"}
{"url": "http://epicenter.bg/article/Evropeyskata-komisiya-sazdava-tsentar-sreshtu-dvoyniya-standart-pri-hranite/149226/7/0", "text": "Новата институция ще бъде открита от комисаря по въпросите на образованието, културата, младежта и спорт Тибор Наврачич В отговор на загрижеността на потребителите относно качеството на храните и измамните практики по отношение на храните Европейската комисия открива Център за знания за измамите с храни и качеството на храните, управляван от Съвместния изследователски център (JRC), съобщиха от институцията. Центърът за знания за измамите с храни и качеството на храните ще координира дейностите по надзор на пазара; ще управлява система за ранно предупреждение и информация за измамите с храни; ще свързва информационните системи на държавите членки и Комисията и ще генерира специфични за всяка страна знания, например чрез картографиране на компетентностите и лабораторната инфраструктура в държавите членки. Последните случаи на измами с храни включват маслиново масло, вино, мед, риба, млечни продукти, месо и птици, съобщават от ЕК. Освен това потребителите може да са изложени на нелоялни търговски практики, по-специално във връзка с хранителни продукти със значителни разлики в състава, които обаче се предлагат на различни пазари с подобна опаковка. Тибор Наврачич, комисар по въпросите на образованието, културата, младежта и спорта, който отговаря за Съвместния изследователски център, ще открие новия Център за знания за измамите с храни и качеството на храните в Страсбург в присъствието на заместник-председателя, отговарящ за енергийния съюз, Марош Шефчович и комисаря по въпросите на правосъдието, потребителите и равнопоставеността между половете Вера Йоурова. ", "date": "2018.03.12", "title": "Европейската комисия създава център срещу двойния стандарт при храните"}
{"url": "http://epicenter.bg/article/Stolichna-biblioteka-otkriva-izlozhba-po-sluchay-125-godini-ot-rozhdenieto-na-Rayko-Aleksiev/149213/6/0", "text": "На  . в галерия „София“ на Столична библиотека ще бъде открита документалната изложба „Непознатият Райко Алексиев“, посветена на 125-годишнината от неговото рождение.   Изложбата ще бъде открита от главния редактор на в. „Стършел“ Михаил Вешим в присъствието на сина на хумориста Алекс Алексиев.   Гражданите и гостите на София ще могат да видят рисунки, карикатури и текстове, публикувани в основаният от него сатиричен вестник „Щурец“, а от фонда на библиотеката ще бъдат показани броеве на  1938-1939, книги, посветени на живота и творчеството му, сред които   1937 г. Интерес ще предизвикат  1937и 1913-1914 и портретът на Димитър Пешев, рисуван от Р. Алексиев, който ни е предоставен за изложбата от неговия син Алекс Алексиев.   Райко Алексиев е изключителен български хуморист, журналист, издател, карикатурист, публицист, фейлетонист. Той е дългогодишен председател на Съюза на дружествата на художниците в България, сътрудничи на периодичните издания „Македония“, „Барабан“, „Смях“, „Людокос“, „Българан“, „Маска“, „Зора“. През 1932 г. основава седмичния вестник „Щурец“. Райко Алексиев е автор на карикатурите, сам пише статиите, фейлетоните и хумористичните миниатюри, а сам се грижи и за разпространяването му.   се списва в дома на художника до последния брой от 8 септември 1944 г. Тиражът му от 50 000 през всичките 12 години го държи на челно място сред родните печатни издания.   Автор е на няколко сборника с хумористични разкази и фейлетони. Участва в няколко художествени изложби.   Книгите му са забранени в годините на социализма. След отмяната на комунистическия режим в страната през 1989 година Райко Алексиев  е реабилитиран.   Изложбата ще бъде отворена за посетители до 30 март 2018 г.", "date": "2018.03.12", "title": "Столична библиотека открива изложба по случай 125 години от рождението на Райко Алексиев"}
{"url": "http://epicenter.bg/article/Pochina-Oleg-Tabakov/149233/6/0", "text": "Известният руски актьор Олег Табаков, известен с култовите си роли в съветското кино, почина в Москва на 82-годишна възраст, предадоха ТАСС и Франс прес. \"Олег Павлович почина след дълго и тежко боледуване в болница\", съобщи ръководството на московския театър МХАТ. Табаков беше негов художествен ръководител. В продължение на няколко месеца Табаков беше в болницата. Роден през 1935 година в град Саратов в югозападната част на Русия, той постъпва през 1956 година в московската театрална трупа \"Съвременник\" още от основаването й. Тя става една от най-известните в страната. Актьорът е забелязан от основателя на колектива, известният режисьор Олег Ефремов. През 1967 година Табаков играе ролята на Николай Ростов във филма \"Война и мир\" под режисурата на Сергей Бондарчук. Това е първата съветска лента, удостоена през 1969 година с \"Оскар\" за чуждоезичен филм. Табаков играе и в други съветски култови продукции като \"Седемнадесет мига от пролетта\" /1973/ и \"Москва не вярва на сълзи\" /1979/. Втората лента също е удостоена с \"Оскар\" за най-добър чуждоезичен филм за 1981 година. Олег Табаков участва още в култовите филми: \"Дванадесетте стола\", \"Д'Артанян и тримата мускетари\", \"Няколко дни от живота на Обломов\", \"Човекът от булеварда на Капуцините\" и много други.  ", "date": "2018.03.12", "title": "Почина Олег Табаков"}
{"url": "http://epicenter.bg/article/Samuil-Arditi-kam-prezidenta-na-Izrael--Koy-Vi-dade-pravo-da-zavarzhete-balgarskiya-narod-za-stalba-na/149158/11/0", "text": "      Това ми се случи много отдавна, на 07.03.1943 г., в София, на ъгъла на улиците „Нишка” и „Братя Миладинови”. Майка ми викна мен и брат ми и ни обясни, че ще ни вземат в Полша, за да ни убият. Тя ни опакова в по една раничка, няколко бучки захар, фланели, бельо и чорапи. Легнах да спя и горещо прегърнах раничката. Бях на 7 и половина години, не бях още започнал живота си, още не бях даже целунал момиче, искаше ми се страхотно да живея. Чакахме злодеите, които идваха обикновено в два часа сутринта. Но… една „невидима ръка“ спря полицаите. Те останаха долу, не се качиха на втория етаж. По-късно, когато пораснах, разбрах, че дължа живота си на българския народ и на царя на българите – Борис Трети. Прочетох Вашата реч, в която обвинихте българския народ за смъртта на евреите от Тракия и Македония. Поставихте българския народ на подсъдимата скамейка, завързахте го за стълба на позора, затегнахте въжето около гърлото му. Вашите изказвания причиниха на мен и на много български евреи гняв и дълбоко съжаление. По мое мнение нямахте никакво право да обвините българския народ, който спаси мен и още 49 000 български евреи от сигурна смърт, и това стана точно в ден, в който трябваше да празнуваме приятелството, обичта и радостта между спасените и спасителите. Накрая този ден приключи като ден на обида, скръб и тъга…   Въпросът за депортацията на евреите от „новите земи” отдавна се намира под дискусия. За мое голямо съжаление Вие приехте мнението на „домашните си историци“ от лявото пространство, които действат по съветския метод. Вие пренебрегнахте компетентните исторически мнения на личности като проф. Михаел бар-Зоар, на общественика и мой баща Бенямин Ардити, на философа Хана Аренд, на прокурора по делото срещу Айхман – Яков бар-Ор, и още много други.   Вие казахте в речта си: „…и които помогнаха за спасението на болшинството от българските евреи от лапите на нацистката машина за унищожение”. Първо на първо, кой беше български евреин по това време, се определяше от злодея Адолф Айхман. Той записа в протокола от Ванзее, че в България трябва да бъдат унищожени 48 000 евреи, това беше точно числото на евреите в оригинална България, Тракия и Македония бяха превзети от германската армия.   Българската войска не участва в сраженията и това беше причината, поради която позицията на нацистите бе решаваща в тези земи. Евреите от териториите не бяха български поданици, а поданици на Югославия и Гърция – страни, окупирани от Третия райх, който гледаше на тези евреи като на военна плячка. Затова България не можеше нито да се намеси, нито да се застъпи, за да спаси евреите от „новите земи”. Ние, българските евреи, бяхме организирани в рамките на еврейската Консистория и нямахме никаква връзка с евреите от Тракия и Македония (това ни беше наложено от властите). В пределите на Царство България, признати от международния закон, нито един евреин, български поданик, не беше изпратен в лагерите на смъртта. Значи всички български евреи бяха спасени от българския народ.   През септември 1940 г. България придоби Южна Добруджа – област, която преди войната принадлежеше на Румъния. Анексът беше направен според международните закони. България беше тогава по-самостоятелна, защото германската войска още не стануваше в нейните граници. Всички евреи в Южна Добруджа получиха българско поданство и не бяха депортирани през 1943 г.   Действията на България относно евреите в Южна Добруджа доказаха, че когато можеше, тя спасяваше евреи. Вие отбелязахте във Вашата реч: „Правителството на Царство България сключи съюз с Третия райх, но народът се пребори с всичка сила да попречи на унищожението на евреите”.   Ваше Превъзходителство, между нас казано, Вашето мнение е много наивно и това Ваше предположение е нереално, фантастично. Живеех тогава в България и много добре познавам действителността. Бяха времена на жестока война на живот и смърт. Режимът беше тоталитарен и владееше със силна ръка. Народът симпатизираше на евреите, но освен това не можеше да направи нищо, за да спре депортацията. Войската и явната и тайната полиция се подчиняваха на царя и всичко се вършеше по негова заповед. Вярно е, че правителството подписа съюз с Третия райх, но относно българските евреи то беше на съвсем противоположно становище от нацистите.   Ние бяхме спасени не от тези, които искаха да ни спасят, а от тези, коитоможеха да ни спасят. Само царят можеше да се противопостави срещу Вермахта с 500 хиляди щика. За мое голямо съжаление историята на спасяването на българските евреи е политизирана. Мненията на института „Яд Вашем” и Музея на Холокоста във Вашингтон са политически, а не исторически – те са много далече от истината. Моето мнение е, че в тези институти изследователите по история са само от крайната левица.   Да минем към ролята на Димитър Пешев в спасението на българските евреи. Отбелязахте в речта си: „На 9 март 1943 г. трябваше да започне депортацията на 8000 евреи от България към лагерите на смъртта”. Напоследък изследвах автобиографията на Аврам Юда Алфаса, председател на еврейската консистория по това време. Той написа в своите спомени, че депортацията е била отложена рано сутринта в двореца под натиска на Митрополит Стефан. Пешев се съгласи да действа през късните часове следобед и едва само след като един член на делегацията от Кюстендил – Асен Сюйчмезов, започна да плаче пред него.   Пешев беше член на фракцията на мнозинството. Той водеше заседанията на Парламента, на които беше разгледан законопроектът ЗЗН. Наистина Пешев беше бламиран от поста си на подпредседател на Народното събрание, но животът не му беше в опасност. След 9.9.1944 той беше изправен като подсъдим пред така наречения „народен съд”. Той помоли двама адвокати евреи комунисти да го защитят. Те отказаха и само третият евреин – ционист – Йосиф Яшаров го изкара „евтино” – само на 15 години строг тъмничен затвор. След като Пешев получи амнистия, властите му реквизираха апартамента и му отнеха правото да работи като адвокат.   Димитър Пешев стигна до просешка тояга. Негови лични приятели евреи, които живееха вече в Израел, му пращаха всеки месец по 40 щ. д. да си купи самун хляб и буца сирене и да не умре от глад. От „Яд Вашем” изчакаха „да хвърли топа“ и го „възнаградиха“ посмъртно с титлата „Праведник” четири месеца след неговата смърт. Изследователите по история от лявото пространство силно преувеличиха ролята на Пешев в спасяването на българските евреи.   Всеки нормален човек разбира много добре, че народът не можеше да бъде юридическо тяло и освен да помага и във всекидневния живот на евреите, не можеше да стори нещо по-оперативно. Цар Борис Трети беше сам по себе си изпълнителната власт в България. За да се фалшифицира историята, трябваше да се измисли някоя друга личност, която да е спасила евреите – и за тази личност бе избран Димитър Пешев. Но той беше представител на законодателната власт и не можеше да помръдне нито един войник, нито един полицай или агент. Крайното ми заключение е, че Пешев протестира – но царят извърши спасяването.   „… През месец май беше анулирана депортацията на българските евреи“. Наистина през този месец в София пристигна пратеникът на Айхман, полковникът от СС Теодор Данекер. Неговата мисия беше да доведе българските евреи до „окончателното решение”. На 20 май 1943 г. министърът на вътрешните работи Петър Габровски бе пратен от нациста в двореца да представи на царя плана за унищожаването на българските евреи. Цар Борис Трети решително отхвърли предложението на Габровски. Въпреки това, за да задоволи лудия Хитлер, царят се съгласи с плана за изселването на софийските евреи в провинцията. Аз бях едно от децата, които бяха изселени от София. Баща ми уреди да бъдем изселени в Русе – при моя дядо – и там се настанихме да живеем четири семейства в една къща.   „… Жени и мъже от Македония, които живееха под българска власт през времето на Втората световна война…” Както вече писах, Тракия и Македония бяха превзети от германската войска. Тези области временно бяха предадени под българска гражданска администрация, след като нацистите решиха, че окончателната съдба на тези територии ще бъде решена след края на войната. Междувременно Тракия и Македония бяха под двойна юрисдикция – германска и българска. Германците поеха върху себе си външните и военните въпроси, а на българите оставиха гражданските въпроси. Официално Тракия и Македония никога не бяха анексирани към България и германците никога не се изказаха, че те са съгласни на подобно действие от страна на българите. Евреите в тези територии не бяха под българска власт, а напротив, под германска власт, защото съответно бяха поданици на Гърция и Югославия, държави, окупирани от Германия.   Ваше Превъзходителство, Вие сте били вероятно заблуден от лъжливата пропаганда на Богдан Филов – тогавашния премиер на България, който твърдеше: „Ние се присъединихме към Тристранния пакт и затова германците ни дадоха Тракия и Македония (!?!)“.   „… Това бяха в живота и в смъртта си сираците на Балкана.” Аз съм също син на Балкана и никога не съм чул този израз. През тази мрачна епоха обичайното беше евреи да бъдат унищожени, а не евреи да бъдат спасени! Ние наричаме спасяването на българските евреи „българското чудо”. Българският народ беше един „магьосник“, който успя само един път да изпълни „този номер“. Несправедливо е да обвиним „магьосника“ и да го наречем „престъпник“, защото не успя втория път да изиграе своя трик, въпреки че много желаеше да стори това.   Ако всеки народ в Европа беше спасил „своите евреи”, мащабът на Холокоста можеше да бъде много по малък. Нито един не се пребори и нито един цял народ не се застъпи за загиналите 6 милиона. И тогава защо поискахте от българите, които живееха през Втората световна война, да се преборят и застъпят за евреи, които живееха в тези земи, както те сториха за „своите” евреи – граждани на България? Това беше невъзможно и неприемливо в тогавашната обстановка.   „Невъзможно и забранено е да не се поеме отговорността за тяхната смърт” – казвате Вие. Аз, Самуил Ардити, не един път съм заявявал и писал, че Израел и България трябва да направят една двустранна декларация: „Израел ще признае факта, че българските евреи са спасени от цар Борис Трети, българският народ и България ще се извинят за това, че български младежи са участвали във вдигането на евреите от Македония и Беломорието“. Главната и генералната отговорност за Холокоста в Европа пада само, повтарям – само над Германия. Уважаеми г-н Президент , ако вие хвърлихте вината за смъртта на евреите от Македония и Тракия върху България, това значи, че Вие оневинявате „тримата „адолфовци“ – Адолф Хитлер , Адолф Айхман и Адолф Бекерле (германският пълномощен министър в София).   През 2005 г. Върховният съд на Израел в състав от седемте най-добри съдии, начело с Михаел Хешин, се занима с проблемите на българските евреи в Израел. Решението беше при резултат 6:1, че българското правителство през Втората световна война е действало под натиск, влияние и внушение на нацисткото правителство на Германия. И това бе причината съдът да признае българските евреи като жертви на гоненията на нацизма и да реши, че българските евреи могат да получат лични компенсации, както получават други евреи от други страни като засегнати от Холокоста.   Уважаеми г-н Президент на държавата Израел, къде във Вашия обвинителен акт се намира жестокото военно присъствие на Германия на Балканите?   Скоро след Вашата реч при откриването на паметника в София, след като прочете обидния за българския народ текст на плочата, един приятел българин ми писа: „Поредният паметник, уж благодарност на днешните евреи от името но спасените някога евреи, ни кара да се прекръстваме! Боже, спаси България от такива благодарности. Те отново и отново ни поставят на подсъдимата скамейка и затягат обвинителната примка на невинните ни вратове! Във втория параграф от надписа, касаещ трагичната съдба на 11 343 евреи от Не-България (Вардарско и Беломорието), нацистите изчезват от историческата сцена и виновните оставаме ние българите – и нашата държава”.   Точно това е явлението на изкълчената памет. Ето защо заставаме на страната на България заедно с нашите истински приятели и твърдим, че обвинението е несправедливо и даже подло! Нека назовем нещата, такива, каквито са – в една салфетка, на която пише „Благодарност“, е завита черната неблагодарност, която ни сервират под формата на паметници, наукообразни изследвания, семинари за обучения и т.под.      ", "date": "2018.03.12", "title": "Самуил Ардити към президента на Израел: Защо завързахте българския народ за стълба на позора?!"}
{"url": "http://epicenter.bg/article/-quot-Di-Velt-quot--Rano-e-za-evro-v-Balgariya/149214/11/0", "text": "Две големи статии, свързани с желанието на българското правителство за присъединяване на страната към еврозоната, се появиха тези дни в германския вестник „Ди Велт\".   Изданието публикува интервю с българския финансов министър Владислав Горанов, а в неделния си брой помести обширен репортаж от България. „Ако гледаме числата, ще останем с впечатлението, че България е готова за еврото. Да, тя е най-бедната членка на ЕС, но във финансово-политическо отношение България е направо отличник, а политици и финансисти от емисионната банка се самоопределят като горещи привърженици на германската линия. Ако обаче се взрем по-внимателно, ще забележим и проблемите, които говорят против бързото приемане на страната в еврозоната. Отвъд тържествените политически речи дори някои високопоставени представители на държавата и на бизнеса признават, че на страната ѝ трябва още време\", пише авторът на статията Франк Щокер. Пречка пред въвеждането на еврото няма да бъдат толкова строгите условия на общата валута, колкото други фактори, пише по-нататък авторът и цитира Теодор Седларски, декан на Икономическия факултет на Софийския университет: „В макроикономическо отношение България изпълнява критериите дори по-добре от повечето страни в еврозоната\".   В разговора с журналиста от германския вестник Седларски казва още, че към дълговете българите имат същото отношение като германците: „През последните десетилетия както левите, така и десните правителства водеха много консервативна финансова политика\". „И наистина\", пише по-нататък авторът, \"дългът на страната възлиза едва на 25% от БВП. А горната граница за присъединяване към еврото е 60% - условие, което повечето държави не изпълняват, включително и Германия. Финансовият министър приключи миналата бюджетна година с плюс - също както и колегата му в Берлин. В еврозоната е допустим дефицит до три процента спрямо БВП - и това условие много държави от зоната на общата валута нарушават вече от години\", припомня авторът и продължава: \"Финансово-политическата стабилност в България се дължи не на последно място на икономическия подем след присъединяването на страната към ЕС през 2007 година. Преди това София приличаше по-скоро на заспало балканско село. Сиви улици, мрачни магазини с евтини стоки, задушни ресторанти с нелюбезни келнери, чиито познания по чужди езици се изчерпваха с руския. Днес е съвсем друго. През последните три години икономиката нарастваше с повече от 3 процента годишно. По софийския булевард „Витоша\", който води от Двореца на култура към градския център, се редят магазините на големи световни вериги като H&M, „Zara\" и „Adidas\", а кафенетата и шикозните ресторанти са пълни с туристи от цяла Европа, които пристигат в България с полетите на нискотарифни компании. Навсякъде се говори английски, София е станала европейски град. Променила се е всъщност цялата страна. Когато се качиш на влака, първоначално се чувстваш като в машина на времето: вагоните са от 1980-години, а влакът се движи със скоростта на охлюв през градските покрайнини. После спира на разни омърлушени и сякаш напълно изоставени гари, след което се задрусва към Родопите. В един момент обаче кривите релси се превръщат в скоростна жп-отсечка, влакът набира скорост, а гарите по трасето стават модерни. Редят се имена като Септември, Пазарджик и Стамболийски, докато накрая пристигаме в Пловдив, втория по големина град в страната. През 2019 година Пловдив ще бъде европейска столица на културата. Градът постепенно се превръща и в икономически фактор. Индустриалният му район прилича на германска промишлена зона: лъскави фабрични халета, пометени дворове, добре поддържан автопарк. Тук са се настанили различни европейски фирми. „Либхер\" произвежда хладилници, „Шнайдер Електрик\" - електрически шалтери. В съседство пък се е нанесла фирмата „ДБ Шенкер\".\" Ниският плосък данък привлича чуждестранните фирми, обяснява пред репортера на „Ди Велт\" Тим Курт, председател на Германо-българската промишлено-търговска камара. Според едно допитване на камарата, 90% от фирмите отново биха инвестирали в България, пише авторът и задава закономерния въпрос: „Значи всичко е прекрасно, така ли? Съвсем не. Една тема се появява във всеки разговор: избуяващата корупция. „Това определено е проблем\", казва Курт и уточнява, че чуждестранните фирми все пак не са съвсем безпомощни: „За това винаги са нужни две страни и тук все пак може да се работи, без да се включваш в тази система\". Но това не е толкова лесно. Ако една фирма иска да построи ново фабрично хале, изведнъж може да се появи гражданска инициатива срещу проекта, която заплашва със съд - освен ако не се плати определена сума. По-големите фирми навярно могат да издържат на дълъг процес, малките обаче по-лесно се поддават на изкушението да платят и така да ликвидират проблема. Още повече, че тъкмо правосъдието се смята за особено корумпирано\", пише авторът и цитира разговора си с Руслан Стефанов, директор на Центъра за изследване на демокрацията. Пред вестника Стефанов обяснява, че съдебната система в България се използва не за прилагане на правото, а като инструмент за политически натиск срещу опозицията и срещу дразнещи критици.   По-нататък в обширната статия става дума и за новия антикорупционен закон. По този повод Стефанов призовава българските власти най-после да започнат да съдят и високопоставени личности и по този начин да дадат ясен сигнал срещу корупцията. Според автора на статията, българското правителство може да бъде тласнато в тази посока във връзка с кандидатурата за еврозоната. Тоест, ако иска да въведе еврото, България трябва да подобри съдебната си система.   „Но ЕС може и да махне с ръка. Защото България изобщо не е най-корумпираната страна. „Та погледнете само Гърция или Италия, които вече са в еврозоната\", казва Стефанов. За въвеждането на еврото има и един политически аргумент. Част от българските елити са ориентирани по-скоро към Русия, отколкото към Запада. А и както твърди Стефанов, пряко или косвено Русия контролира една четвърт от българската икономика. Но една държава от еврозоната практически няма как да се прехвърли в лагера на Путин\", коментира изданието. Най-сериозни противници на еврото обаче не са проруски настроените части от българското общество, пише авторът на статията и цитира разговора си със Стоян Панчев, шеф на неолибералния мозъчен тръст ЕКИП. Панчев смята, че твърдата обвързаност на лева към германската марка и впоследствие към еврото е по-добрата опция за страната, тъй като принуждава политиците да ограничават разходите. Тъкмо от тези окови ще се освободи правителството, ако България влезе в еврозоната, смята Панчев. Тогава вносът в страната може да нарасне, без преки отрицателни последствия. Напротив: икономическият растеж може да се ускори, твърди експертът, но предупреждава, че негативните последствия ще се усетят само няколко години по-късно. Сходно мнение защитава и заместник- шефът на Централната банка Калин Христов. Той припомня, че българската икономика все още е на равнище от 46% спрямо средното в еврозоната, а това е недостатъчно.   „Правителството сякаш също е наясно, че засега страната не може да се присъедини към еврото. Финансовият министър казва, че отрицателният отговор ще бъде разбираем. Важно било обаче да се посочат обективните причини, за да може страната да работи по тях. А тези реформи ще продължат дълго\", пише авторът в края на статията си.   Вестник „Ди Велт\" публикува и обширно интервю с българския финансов министър Владислав Горанов, в което министърът аргументира желанието на страната да влезе в еврозоната. Няколко австрийски медии пък цитират Горанов с изявлението, че България е готова да увеличи с 10% вноската си в бюджета на ЕС.  ", "date": "2018.03.12", "title": "\"Ди Велт\": Рано е за евро в България"}
{"url": "http://epicenter.bg/article/rumen-radev/149222/11/0", "text": "Епицентър.бг публикува текста на интервю на президента Румен Радев за Агенция ТАСС, което е излъчено на 11 март в предаването \"Формула власти\" по телевизия \"Россия 24\". -Господин президент, благодаря за тази възможност. Ние се срещаме с Вас в исторически дни – целият славянски свят и България отбелязва 140 години от освобождението от османско иго. Това е голям празник и аз бих искал да Ви попитам как днес оценявате значението на Санстефанския договор и какво днес за Вас означава този празник, как България се готви да отбележи тази дата? -Първо, добре дошли, и то в навечерието на нашия национален празник. Санстефанският мирен договор възкреси България в границите, за които мечтаеха нашите възрожденци. Впоследствие обаче Берлинският договор, изобщо целият 20-и век разместваха границите на Балканите и днес много хора с българско самосъзнание живеят извън пределите на родината. Затова 3 март е една от най-тачените дати в нашата история и наш национален празник. В тези 140 години сме имали немалко опити за ревизиране на историята, включително и от последните десетилетия, но има безспорни факти в тази история и най-големият, това е нашето Освобождение, което още повече засилва връзките между нашите два народа. А иначе отбелязваме 140-ата годишнина с множество събития в страната – тържества, концерти, изложби, научни конференции, конкурси. Хубавото според мен е, че в тях се включват все повече млади хора, които поемат щафетата на нашата историческа памет. Очакваме Н. Св. патриарх Кирил да бъде на връх Шипка точно на 3 март. Очакваме до края на годината посещение от руския президент, защото тези събития заслужават да ги почетем съвместно. -Освобождението на България от османско робство постави новите основи на отношенията между България и Русия. Буквално година след подписването на договора двете страни установяват дипломатически отношения. Днес как Вие оценявате днешното състояние на руско-българските отношения? -Първо, връзките между нашите народи са живи, особено на чисто човешко, емоционално, културно ако щете, религиозно ниво. Но в политически и икономически план нашите връзки бяха накърнени по време на прехода. Мисля, че нашите отношения трябва да се развиват и да вървят напред. В хода на своята предизборна кампания нееднократно заявявах, че \"еврофилията\" не означава \"русофобия\". Напротив, Русия винаги е имала силни икономически, исторически, културни връзки с Европа. И ето на този капитал ние трябва да залагаме. Мисля, че всякакви опити за политическа изолация на Русия не работят в изгода и на двете страни. -При наличието на трудности в политическите взаимоотношения между нашите две страни, икономическите отношения се развиват, както и сътрудничеството в други области. Какви перспективи виждате в развитието на икономическите връзки между нашите страни, особено в много важните отрасли като ядрена и газова енергетика? -Има сектори, в които нашите отношения са налице и се развиват добре. Да вземем да речем туризма, да вземем търговията с недвижими имоти, но имаме огромен неизползван потенциал. Близостта на езика, нашите традиционни връзки между хората са огромна възможност, която ние все още не сме използвали. Ще ми се да видя нашите селскостопански продукти да се върнат на руския пазар, където те са добре познати със своето качество. Знаете също така, че нашите строителни компании имат голям капацитет. Имаме перспектива в много други области. България се утвърждава като IT център в Европа и това смело мога да Ви го заявя. Тук също можем да развиваме съвместно сътрудничество. Що се отнася до енергетиката – България има стратегически интерес да получава руски газ директно по тръба по дъното на Черно море с директен излаз към България. Между другото, при последното посещение на президента на Сърбия Александър Вучич обсъдихме тази тема и той също подкрепя идеята да получава руски газ през България. Разбираме напълно и желанието на руската страна за железобетонни гаранции, понеже българската позиция, така или иначе, се сменяше през годините. Но според мен стратегическата необходимост от директна доставка на руски газ към България е налице и в това отношение моята позиция е еднозначна. -Аз искам да се върна към Вашата мисъл за това, че „еврофилията“ не означава „русофобия“. България е уважаван и пълноценен член на Европейския съюз. България е член на НАТО и за Вас не е тайна, че Русия е достатъчно скептична към действията на този блок и в тази връзка как Вие виждате ролята на България в европейския дом именно в концепцията на взаимоотношенията с Русия? -Нашите позиции трябва да бъдат абсолютно ясни и откровени. Нашето членство в тези два съюза – НАТО и Европейския съюз, е суверенен и закономерен избор на България. Защото България винаги е била неразделна част от Европа, погледнато и исторически, и географски, и културно. И от север, и от юг България граничи с членки на двата съюза. Другите държави, с които ние граничим, също се стремят към членство и в двата съюза. Но от друга страна, самото членство не решава важни въпроси като просперитета, като законността, като сигурността. Те искат голяма вътрешна мобилизация. Те искат широк политически хоризонт и особено когато говорим за сигурност, те искат взаимодействие с много други държави. -Държавите от Източното партньорство - Украйна, Молдова, Азербайджан, Армения и т. н. в рамките на групата на тези страни и отношенията им с Европейския съюз, как Вие виждате проблемите и перспективите вътре в тези взаимоотношения? -Тези държави са изключително важни за сигурността не само в регионален, но и в глобален аспект. Вие виждате каква криза произлезе в Украйна. Затова е много важно да уважаваме техния избор, да уважаваме избрания от тях път на демократично развитие и те трябва да бъдат в това отношение оставени сами, без да се притискат нито от Изток, нито от Запад. Що се отнася до моите ангажименти, мой дълг е да съблюдавам правата на българските малцинства, там където ги има в тези държави, и да търся разбира се различни форми за разширяване на нашето сътрудничество. -България винаги е била привлекателна страна за туризъм. В тази връзка какво мислите, че е необходимо да се направи, за да се увеличи броят на туристите от Русия, този сегмент постоянно да се развива. -Първо, много се радвам да чуя такава ласкава оценка за България като туристическа дестинация, а зад нея се крият много други предимства на България. Първо, руските туристи са сред най-предпочитаните в нашата страна по много причини – близост на езика, духовните връзки между нашите народи, както казах, да не забравяме също, че те са и добри платци. Така че, българското правителство полага усилия за развитие специално на този сектор. Той носи един голям дял от нашата икономика – вече отиваме над 10 % твърдо, и това е стратегически сектор. Правим всичко възможно, за да имаме по-облекчен визов режим, за да могат вашите туристи много по-лесно да идват в България, когато решат. България сама по себе си е много атрактивна туристическа страна. Тук имаме съчетани много неща. Имаме и морски туризъм, имаме и зимен туризъм, и селски туризъм, чудесна храна, имаме древни тракийски, древногръцки разкопки, на римски руини, така че туристите могат да се наслаждават на един широк спектър, бих казал, от културни занимания, от атракции и разбира се пълноценна почивка. -Руснаците купуват недвижими имоти в България – апартаменти, квартири, вили. Как оценявате този фактор – руското присъствие в България, и какви могат да бъдат преференциите за тази категория руснаци? -Това се отразява положително на нашата икономика. Много руснаци купуват недвижима собственост, прекарват голяма част от времето си тук, между другото, по нашето Черноморие има не само руски туристи, а има много местни руснаци, които са закупили такава собственост и голяма част от годината те живеят там. Мисля, че тези хора се интегрират добре в българското общество. Както Ви казах, няма проблем с езика, няма проблем никакъв в духовното общуване. Надявам се, че и те се интегрират без проблем. И пак, като говорим за нашето Черноморие, ще видите, че по много магазини надписите са на руски език. Да не говорим за менютата в ресторантите, също са на руски език. А персоналът, който обслужва, и в магазини, и в хотели, и в ресторанти също се обръща към туристите на руски език. Това означава, че България наистина предлага едни много добри условия за всички ваши граждани, които купуват българска недвижима собственост. - Главното, което свързва нашите народи и нашите страни, това е духовната близост. България, както и Русия, е православна страна и междуцърковните връзки датират от векове. Преди дни на българския пазар беше пусната книга на патриарх Кирил на български език, което се превърна в знаково събитие. Каква е вашата оценка за духовните връзки и колко са важни те за българския народ? -Мога да кажа, че нашите духовни връзки са се формирали в течение на много векове, в много тежки периоди и за двете страни. Затова те са толкова силни. Да не забравяме все пак, че България даде писменост на славянските народи. Това е наше достижение, гордост и наследство, с което ние наистина се гордеем и което ревностно пазим. Знам, че акад. Лихачов изследва в корените българския произход на славянската писменост. От друга страна, руските класици са преведени отдавна на български и са достъпни за българската интелигенция. Руското кино, и нещо интересно, в годините на социализма то беше задължително и точно заради тази задължителност не беше в такава степен може би оценявано. Сега, когато имаме абсолютно свободен пазар, руското кино се завръща на българския пазар заради своите достойнства. Също така имаме много училища, в които се изучава руски език. Така че, духовните връзки са всъщност най-силните връзки между нашите два народа и аз съм убеден, че те са надживели и ще надживеят всяка политическа зима. - Между България и Русия има много общо, два славянски народа, два православни народа. Българските празници, обичаи, традиции имат нещо особено в себе си и в тази връзка от всички тях кой, според вас е най-важен? -Имаме много празници по най-различни поводи. Вече говорихме за националния празник, но аз мисля, че особено близък до сърцето на всеки българин това е Празникът на славянската писменост и култура – 24 май. Българинът по природа е ученолюбив. Дори в най-тежките, най-тъмните години на робството българинът е заделял от своя залък, за да обучава децата си, да търси повече информация за света, да научава нещо ново. Затова това е един светъл празник в нашите души. Аз съм сигурен, че и в душата на руския народ особено тачен е този празник. -Знаете ли, господин президент, аз изучавах Вашата биография преди срещата ми с Вас и бях възхитен от пътя, който сте изминал в качеството Ви на военен летец, пилот първи клас, блестящ пилот. Вие сте генерал-майор от авиацията, доктор на военните науки. Имате блестяща военна кариера и навярно тя би се развивала и по-нататък успешно. Защо влязохте в политиката? Какво Ви подсказа сърцето да оставите любимото си небе и да слезете на земята. - Искам да Ви кажа, че професията на военния летец, на изтребителя е невероятна професия. Тя иска пълна физическа, интелектуална и психическа мобилизация. -Вие даже сега, когато заговорихте, Вашите очи блеснаха. -Как да Ви кажа, авиацията е любов. Не може да я забравиш цял живот. И това е наистина уникална професия. До голяма степен, разбира се, същите качества се изискват и в политиката. Но ще направя една уговорка. Въздушният бой е рицарско занимание. Този код на поведение невинаги е обвързващ в политиката. И затова тя е наистина голямо предизвикателство и не трябва да се оставя в ръцете на непочтени хора. -Знаете ли, аз си помислих за това, че именно в това време Вашият военен живот се отнася във време, когато Вие така добре сте изучили руския език, защото аз задавам въпросите на руски, а Вие не се нуждаете от превод. А полетните инструкции за МиГ бяха на руски език? - Такива бяха времената. И мога да Ви кажа, че всичките ръководства „летной експлоатации“, всичките „курс боевой подготовки“ никога не сме ги превеждали. Четяха се директно в оригинал, защото всяка думичка е от особено значение. Думата там значи живот и това е доказано. И наистина това беше резултат, че по-рано руският език се изучаваше задължително в училищата. Но както Ви казвам, много млади българи  в момента сами избират да изучават руски език.-Действително аз знам, че руският език става все повече и повече популярен в България. Беше време, когато интересът към него спадаше, а сега пак се развива и се появява в училища, висши учебни заведения. -Аз мисля, че светът се отваря. Държавите се отварят все повече една към друга и ние проумяваме, че идеологическите бариери само могат да ни вредят. Както виждате, ние имаме чудесни отношения в областта на туризма, в недвижимата собственост. Ние имаме огромен потенциал в много други сфери – на икономиката, на науката, и затова свободното общуване е от изключително голямо значение. -Като военен вие сте се подчинявали на заповеди. А имате ли някакви девизи в живота? Кои са Вашите герои? -По принцип не се водя от девизи, не обичам девизите. Но от времето ми в авиацията все пак ми е останал един много важен девиз и това е – поемай отговорността, споделяй успеха. Много е важен. Имам и още един девиз. Той ми е наследство от моята академия във Военновъздушните сили на СЩ – да водиш с личен пример. Това е много важно и в живота, и в политиката. Това означава посветеност, това означава отговорност. - Сериозен девиз. Нашата програма, господин Президент, се казва „Формула на властта“ и аз винаги, завършвайки програмата, моля своите събеседници да кажат какво за тях представлява властта. Вие сте имали някаква власт като военен командир. Сега сте президент. Какво за Вас е властта във Вашето разбиране като президент на България? - За мен преди всичко властта е изпитание. За различните хора тя се проявява по различен начин, изявява различни черти на характера. Но преди всичко това е огромно изпитание и за мен властта означава определена отговорност, усърден труд и най-вече осъзната отговорност, която се старая да нося с достойнство. - Благодаря Ви, господин Президент. И преди да завършим нашата беседа, мога ли да Ви помоля да си спомните руския език и да кажете някакви думи за Руската телевизия. - Не знаю что точно сказать, но могу Вас уверить, что между нашими народами есть очень глубокие связи. Я надеюсь, что наше поколение -Благодаря Ви, господин Президент. ", "date": "2018.03.12", "title": "Радев пред ТАСС: Връзките между народите на България и Русия ще надживеят \"всяка политическа зима\""}
{"url": "http://epicenter.bg/article/Za-sdelkata-na-ChEZ-i-dobrite-nravi-/149230/11/0", "text": " Досега той протича като политически скандал. Тепърва ще се развива като огромен проблем и за българското правосъдие. Българският законодател е определил като нищожни договорите, които противоречат на закона или го заобикалят, както и договорите, които накърняват добрите нрави.  Чрез чешки медии станаха известни частички от неговото съдържание. Но дори и тези малки частички смятам, че са достатъчно основание за намеса от страна на българската държава. Пред очите на всички ни се поднася информация от договора за продажба на ЧЕЗ, според която купувачът на ЧЕЗ се задължава да окаже съдействие на продавача във връзка с арбитражно дело водено срещу българската държава. Българската фирма купувач се опита да опровергае наличието на подобни клаузи. Но едва ли има някой в България, който да не вярва на чешките медии, а да приема за истина изнесеното от нашето правителство или въпросната фирма.    И според него това е достатъчно основание прокуратурата да се самосезира. Да очакваме прокуратурата да се самосезира поне към настоящия момент е загуба на време.  Смятам, че  , ако се случи.   Няма как   Та нали нормалният въпрос е как ще бъде оказано подобно съдействие от страна на купувача? Това може да се случи само ако някой уговори представителите на българската държава да извършат действия или бездействия, които да подпомогнат загубата на арбитражното дело. А това няма как да бъде прието като проява на добрите нрави. Но да се случи е повече от възможно. И сега отново трябва да си припомним за онези писъмца, които Българската банка за развитие давала на всеки, който иска да прави бизнес. Ако информацията от чешките медии е вярна, то    Редно е да си спомним и за банките, които искат да подкрепят въпросната сделка. Чехите изнесоха информация за две банки, които оперират в България. Нека само си представим, че това е сделка в САЩ. Дали тези банки ще работят и два часа в тази страна, ако излезе информация, че подкрепят сделка, в която има договорна клауза насочена срещу САЩ? А защо и България да не бъде като САЩ?  Ето защо смятам, че като трето лице, което е заинтересовано от сделката поради сочените клаузи, които нарушават добрите нрави, . Разбира се, ако тя се сключи и изпълни.  Скандалът не е затихнал, дори бих казал, че той не е стигнал апогея си. Т  Да не се окаже, че някой предварително е обещавал, че може да осигури подобна помощ? Това е въпрос на въпросите пред българската държава.   И докато не бъде намерен неговият отговор скандалът няма да затихне.   С други думи дали става въпрос за продажба на ЧЕЗ България или купуване на арбитражното решение. Сега е ред и на въпроса кои са собственици на 33% от капитала на ЧЕЗ Електро България АД и ЧЕЗ Разпределение България АД. Поне в официалната страница на ЧЕЗ България информацията говори, че чехите притежават 67% от двете дружества. Защо трябва да знаем кои са тези собственици?  Въпросите май стават повече и повече, а отговори няма. . Един бегъл анализ в поведението на чехите показва, че именно информацията, която ние научаваме чрез тях е силата, която върти водовъртежа. Да, информацията идваща от чешка страна е уличаваща за Борисов. Така ние разбрахме за участието на ББР, за подкрепата на другите две банки опериращи в България, за договарящата се помощ по отношение на арбитражното дело, за предложението отправено от ЧЕЗ към българската държава.   Междувременно в медиите се появява информация за индиректни връзки между Борисов и собствениците на фирмата купувач. И проблемът е в това, че Борисов не ги опровергава. Опровержения от типа „Аз суджуци не ям“ не могат да му помогнат. Мълчанието му в този случай също не е негов съюзник.  Струва ми се, че този скандал унищожи политическата имунна система на Борисов. Политическият му живот вече ще е чрез подържащи системи.  И накрая за това, че сделката се извършва в Чехия, съгласно чешкото законодателство. Не съм специалист по търговско право и ми е трудно да коментирам този въпрос. Но смятам, че не е логично дружество, което е регистрирано в България, по българските закони, да се продава по чужди закони.  . Акциите на ЧЕЗ обект на продажба все пак касаят дружество регистрирано в България. В този смисъл въпросите стават наистина повече и те май достигат критична маса за верижна реакция.", "date": "2018.03.12", "title": "Вместо държавата да развали сделката с ЧЕЗ, тя иска да става съдружник на Гинка. Това е абсурд!"}
{"url": "http://epicenter.bg/article/Kevorkyan--Ostavete-Kiril--chuyte-Erdogan-/149239/11/0", "text": "ОСТАВЕТЕ КИРИЛ - ЧУЙТЕ ЕРДОГАН Кеворк Кеворкян Вчера турският президент пак притегли Кърджали към Турция. „Кърджали е част от душевните ни граници“ – казал той. И пратил поздрави на всички жертви и потиснати негови братя, включително и от България, които се молили за успеха на Турция. Ха сега, пак го прегръщайте. Хубаво е да му правите достлук с Меркел - обаче не е лошо да се сетите, че Кърджали все още е в България. Ердоган не за първи път се държи безцеремонно с Историята - нас пък изобщо не ни брои. И защо да го прави. Той добре знае, че нашите ще мълчат като пукали. Да не би Захариева да каже нещо?  Той и София да поиска, тя пак ще мълчи. Пред явната наглост мълчат, обаче не се уморяват да съчиняват конспирации около руския патриарх. Радев не го мислете – Кирил му направи чудесна услуга, може би случайно, а може би - съвсем съзнателно. Не ги мислете и русофилите. От задочната разправия с Кирил стана ясно, че имаме министри, които и за ратаи няма да ги вземат в руската патриаршия, толкова са прости. Прости, прости, обаче сега само се облизват след нахалството на Ердоган. Имало признаци, че Падишахът се е раздвижил – наредил на своите да обясняват постиженията на ГЕРБ. Пак е грешка – ако повечето от тях можеха да говорят умно, нямаше сега да са в кръгова отбрана. Падишахът/нашият отново е пренебрегнал единствено разумната заповед: да си затворят устите. За нищо не ги бива: лакеите му непрекъснато твърдяха, че не само руснаците са ни освободили от турско. Но когато Радев го каза, останаха като препарирани. А един от гробокопачите на Падишаха каза, че Радев „ястребеел“, бил ястреб. Копай, умнико, копай: ако Радев е ястреб, какъв е в хербария на ГЕРБ Плевнелиев – гургулица, гугутка, кокошинка, врабец или… И тоя прави услуга на Радев.", "date": "2018.03.12", "title": "Кеворкян: Оставете Кирил, чуйте Ердоган!"}
{"url": "http://epicenter.bg/article/Bezhaberie--Nayloni-pazyat-oborudvaneto-za--quot-Belene-quot-/149237/4/0", "text": "Найлони пазят доставеното от Русия оборудване за АЕЦ \"Белене\". Това се видя при проверка на площадката, която направи вчера енергийният министър Теменужка Петкова. Дни след като бившият енергиен министър Румен Овчаров заяви, че оборудването за \"Белене\" е завито с найлони и така стои на дъжда, снега и вятъра и по тази причина може да се окаже негодно, Петкова се сети да направи проверка, коментира „Дума“. Тя казва, че за съхранението НЕК е провела обществена поръчка, но преди подписването на договор, избраната компания се отказала. Така почти година след като \"Атомстройекспорт\" изпрати в България голяма част от произведеното оборудване, навесите за съоръжението най-после сe изграждат от НЕК.   НЕК със собствен ресурс е изградил навесите и те вече са готови, констатира при проверката енергийният министър. Петкова припомня, че през миналата седмица от Ижорските заводи са били доставени материалите, свързани с пресконсервацията на оборудването, така че процесът се изпълнява според инструкциите на производителите. Според официалното съобщение от Министерството на енергетиката доставеното оборудване за АЕЦ \"Белене\"се съхранява на площадката съгласно всички изисквания на производителя, което е установила и проверката на място на министъра.   Петкова за пореден път каза, че приоритет на българското правителство е да намери най-доброто решение, свързано с реализация на оборудването на АЕЦ \"Белене\". Тя припомни взетото от НС решение след искането на \"БСП за България\" до края на юни трябва да бъдат предложени варианти за реализация на оборудването. За изпълнение на тази задача в министерството вече е създадена работна група, към която ще бъдат включени и експерти от всички компании с отношение към процеса - НЕК, БЕХ, АЕЦ \"Козлодуй\", ДП РАО. По думите на Петкова сериозната задача, която стои за разрешаване, е финансирането на проекта така, че да бъде гарантирана неговата реализация на пазарен принцип без държавни гаранции. От МЕ съобщават още, че тя е припомнила, че преди дни Европейската инвестиционна банка проявила интерес да участва във финансирането на проекта. Като част от търсенето на решение за използване на оборудването правителство ще проведе разговори с ЕИБ за възможностите й да предостави финансиране за реализацията на проекта, е станало ясно от думите на Петкова. Преди дни от ЕИБ заявиха, че биха обмислили участие в този проект, ако получат официално запитване. Досега обаче институцията не е финансирала изграждането на ядрена централа.", "date": "2018.03.12", "title": "Безхаберие! Найлони пазят оборудването за \"Белене\""}
{"url": "http://epicenter.bg/article/Pozhar-gori-v-tseh-za-trabi-na--Tsarigradsko-shose-/149164/3/0", "text": "  Пожар избухна в цех за производство на пластмасови тръби в квартал „Горубляне” в София, предаде репортер на БГНЕС.   Няма пострадали.   Сигналът за инцидента е подаден в 8.30 ч. Днес.   Цехът се намира на бул. „Цариградско шосе”. Към мястото на инцидента са насочени четири специализирани автомобила на столичната пожарна. На този етап няма данни за опасност на съседни сгради. По първоначални данни огънят е тръгнал от машина за шприц.   След приключване на гасенето, ще се извърши оглед, с цел установяване на причините за възникналия пожар, уточниха от МВР.        ", "date": "2018.03.12", "title": "Пожар гори в цех за тръби на „Цариградско шосе“"}
{"url": "http://epicenter.bg/article/KAT-zapochva-spetsaktsiya-za-izpolzvane-na-kolani--kaski-i-detski-stolcheta/149166/3/0", "text": "  От днес до 18 март е в ход специализирана полицейска операция у нас, организирана от TISPOL. Това съобщиха от пресцентъра на МВР.   Целта е контрол за използването на обезопасителни средства от водачите и пътниците в моторните превозни средства. Операцията се провежда едновременно на територията на всички страни, членки на Европейската мрежа на службите на Пътна полиция.   В рамките на операцията пътните полицаи ще следят за използването на обезопасителни колани от пътниците и водачите на МПС, на каски от водачите и пътниците на мотоциклети и на обезопасителни столчета в колите при превозването на деца.   По данни на TISPOL неизползването на обезопасителни средства значително увеличава риска от смърт или траен травматизъм при настъпването на пътен инцидент.   По време на проверките пътните полицаи ще следят и за наличието на валидна застраховка „Гражданска отговорност“.  ", "date": "2018.03.12", "title": "КАТ започва спецакция за използване на колани, каски и детски столчета"}
{"url": "http://epicenter.bg/article/Tsatsarov-s-iskane-do-KS-da-obyavi-za-protivokonstitutsionni-razporedbi-ot-Zakona-za-chastnite-ohraniteli/149170/3/0", "text": "  Днес главният прокурор Сотир Цацаров отправи искане до Конституционния съд за обявяване за противоконституционни на разпоредбите на чл. 5 ал. 1 т. 6, чл. 27, чл. 28 и чл. 29 от Закона за частната охранителна дейност /обн., ДВ, бр.10 от 30.01.2018 г./ поради противоречието им с принципите на правовата държава /Преамбюл, чл. 4 ал. 1/ и с чл. 105 ал. 2 от Конституцията на Република България. Това съобщиха от пресцентъра на Прокуратурата.   С този закон за пръв път в чл. 5 ал. 1 т. 6, като нов вид охранителна дейност е предвидена охраната на урбанизирана територия. Съгласно § 1 т. 5 от Допълнителната разпоредба на ЗЧОД, тя представлява селищната територия, обхваната от границите на населеното място или селищното образувание /строителните му граници/, определени с устройствен план, без да се включва землището. Уредбата, свързана с охраната на урбанизирани територии, се съдържа в раздел VI от ЗЧОД - чл. 27, чл. 28 и чл. 29 и регламентира същността и начина на осъществяване, сключването на договори за охрана и обособяване на екипи за реализирането на тази охрана.    Главният прокурор счита, че с въвеждане на частна дейност за охрана на урбанизирани територии се нарушава конституционно предвидената компетентност на Министерския съвет, уредена в чл. 105 ал. 2 от Конституцията – да осигурява обществения ред. Наред с това недопустимо се засягат /прехвърлят се/ правомощия на държавата, реализирани от МС и конкретно от Министерството на вътрешните работи по опазване на обществения ред и националната сигурност, като тези правомощия се възлагат на търговци. Предвидената в чл. 28 ЗЧОД възможност за сключване на договор за охрана на урбанизирана територия от страна на кмета на общината ще постави гражданите в положение на зависимост от неговата воля дали, доколко и чрез кого да се осъществява частна охранителна дейност в съответното населено място. Това на практика обективно ограничава възможността на държавните органи по Конституция, съобразно техните законови задължения, да гарантират обществения ред. Допълнителни усложнения биха могли да се очакват, ако гражданите реализират правото си сами да договарят извършването на различни видове частна охранителна дейност, свързани с личната им неприкосновеност и неприкосновеността на тяхното имущество, намиращи се в обхвата на същата урбанизирана територия. Още повече и сега съществува възможност по ЗМВР да се изграждат звена „Общинска полиция“ за опазване на обществения ред, охраната на обекти и т.н. /чл. 94 ЗМВР/, които функционират при ясна законова уредба. В искането се сочи още, че с атакуваните разпоредби на законово ниво се позволява неограничено въздействие от страна на частни охранители върху живота в населените места, независимо дали се касае за извършване на действия, засягащи личния живот и имущество, упражняването на политически права, икономически дейности или други. Създава се непропорционална /и затова недопустима/ зависимост на поддържането на обществения ред в населените места от преценката и активността на частно правни субекти, а не от предвидените по Конституция и съответните закони държавни органи.   Основният аргумент на главния прокурор е че опазването на обществения ред, който включва и защитата от престъпни посегателства спрямо гражданите и техните имущества, е конституционен и законов ангажимент на МС и МВР.  ", "date": "2018.03.12", "title": "Цацаров с искане до КС да обяви за незаконни разпоредби от Закона за частните охранители"}
{"url": "http://epicenter.bg/article/Zheleznichar-zagina-po-vreme-na-rabota/149186/3/0", "text": "  Загина служител на Национална компания железопътна инфраструктура. Загиналият е извършвал текущ ремонт на стрелки.   Инцидентът е станал около 10.30 часа днес, в междугарието Пловдив разпределителна изток – Крумово, когато подбивна машина, преминаваща транзит по път 2 в посока Димитровград, удря служителя, съобщиха от пресцентъра на ДП Национална компания железопътна инфраструктура /НКЖИ/.   Извършва се разследване от специализираните органи и ДП НКЖИ.   Движението на влаковете в междугарието е преустановено. По тази причина престояват два бързи и един пътнически влак. Това са бързият влак № 1621 София - Свиленград, който престоява в Пловдив, бързият влак № 8610 Бургас - София, който престоява в Катуница и пътническият влак № 10142 Свиленград - Пловдив, който престоява в гара Крумово. Отменени са пътническите влакове № 19213/19214 Пловдив - Асеновград - Пловдив и № 18204/19205 Пловдив - Пещера - Пловдив. За пътниците от тези влакове е осигурен превоз с автобуси.  ", "date": "2018.03.12", "title": "Железничар загина по време на работа"}
{"url": "http://epicenter.bg/article/Nova-versiya--Schupena-strelka-prichinila-tragediyata-v-Hitrino/149191/3/0", "text": "Нова версия за трагедията в Хитрино. Счупена стрелка била причина за дерайлирането на цистерната, съобщава \"България Он ер\". Това става ясно от международните технически експертизи, които представиха собствениците на цистерната, посочва медията. Изчисленията на експертите сочат, че за да се преобърне влакът, скоростта трябва да е била почти 112 км./ч. И твърдят - локомотивите и първите пет вагона са преминали безпрепятствено. Едва шестият вагон тръгва по двата коловоза, което води и до преобръщането. По данни на фирма \"Булмаркет\"- собственик на композицията, след изтичане на пропилена, дежурните енергодиспечери са подали електричество, което е породило волтовата дъга. А последната най-вероятно е причинила и взрива. Засега на подсъдимата скамейка за трагедията, при която загинаха седем души, са изправени машинистите на влака, а делото срещу тях вече е в ход. Като причина за инцидента прокуратурата сочи високата скорост, с която влакът е влязъл в гарата.", "date": "2018.03.12", "title": "Нова версия! Счупена стрелка причинила трагедията в Хитрино"}
{"url": "http://epicenter.bg/article/Petar-Moskov-otiva-na-sad-za-turskite-vaksini--Grozi-go-zatvor-ot-3-do-10-godini/149211/3/0", "text": "Д  неговия заместник Адам Персенски и още три лица от „Бул Био НЦЗПБ“ ЕООД във връзка с ваксините „Пентаксим“, „Еувакс Б“ и „Тетадиф“. Това съобщиха от СГП.   П.М. е обвинен за това, че на 9 юли 2015 г., в качеството си министър на здравеопазването не е изпълнил служебните си задължения, като е приел дарение от Министерство на здравеопазването на Р Турция  - 100 000 дози  ваксина за деца „Пентаксим -0.5 мл.“ и 100 000 дози ваксина за „Хепатит Б“ – „Еувакс Б“, които не са разрешени за употреба на територията на България. Поради това не  биха могли да отговорят на нуждите на имунизационния календар в страната.    за осъществяване на ефективен контрол относно упражняваната лекарствена политика и недоверие у гражданите за дейността по ваксиниране на деца.   Деянието на Петър Москов съставлява престъпление по чл. 282, ал. 3, вр.ал.2, вр. ал.1от НК, и з    срещу Петър Москов е за това, че на 27 ноември 2015 г., в качеството си на министър на здравеопазването, в съучастие, като помагач, умишлено е улеснил сключване на неизгодна сделка с „Бул Био НЦЗПБ“ ЕООД за дарение на 5 000 000 дози ваксини „БЦЖ“.   От това са произтекли значителни вреди за „Бул Био“ ЕООД в размер на 427 788,31 лв. с ДДС, 2097, 96 лв. застраховки и 12 221,22 лв. транспортни разходи. Престъплението е квалифицирано по чл.220, ал.1, вр. чл. 20, ал. 4, вр. ал. 1 от НК,    Третото обвинение на Петър Москов е за това, че в периода 20 юни 2016 г. – 1 юли 2016 г., като министър на здравеопазването и принципал на „Бул Био НЦЗПБ“ ЕООД,     В резултат на престъпното бездействие на Петър Москов е допуснато в база на „Бул Био“ в кв. Суходол, гр. София, да бъде произведена и съхранявана ваксина „Тетадиф“, без Изпълнителната агенция по лекарствата да е била уведомена и без да е дала разрешение за нейното производство конкретно в тази база на „Бул Био“ ЕООД. Така са осъществени значителни разходи за производството на ваксината, без да са спазени нормативните изисквания.  Така описаното деяние съставлява  престъпление по чл. 219, ал. 4, вр. с ал. 2 от НК и ако бъде признат за виновен,    На съд е предаден и бившият заместник-министър А.П. по обвинение, че на 9 юли 2015 г., като длъжностно лице, в съучастие като помагач на Петър Москов, умишлено е улеснил министъра да наруши и да не изпълни служебните си задължения при получаване на дарението от 100 хил. дози „Еувакс Б“, като от действията му са настъпили имуществени вреди в размер на 325 233, 87 лв. ДДС и е нарушен авторитетът на Министерство на здравеопазването за осъществяване на ефективен контрол по изпълнение на лекарствената политика на държавата - престъпление по чл. чл. 282, ал. 3, вр. ал. 2, вр.ал.1, вр.чл. 20, ал. 4, вр. ал. 1 от НК. За това деяние се предвижда наказание „лишаване от свобода“ от 3 до 10 г.    Престъпните действия на Адам Персенски се изразявали в осъществяване на среща в резиденцията на Р Турция през месец март 2015 г. и среща с представители на турското посолство в Република България. На тези срещи е било предварително договорено изготвянето на двустранно споразумение между българското и турското Министерство на здравеопазването за размяна на ваксини. А.П. е участвал в работна група за изготвяне на същото Споразумение. На 19 юли 2015 г. А.П. е изготвил доклад пред министъра на здравеопазването за организиране на приемане на дарението от Република Турция, включително издаване на разрешителни за ползване, проверка на наличности и съответствие на продуктите с националните регламенти, както и организиране на вноса на ваксините на територията на Република България.    Второто обвинение на Адам Персенски е за това, че в качеството си на длъжностно лице е подбудил и подпомогнал на Л.Д. (управител на „Бул Био“ ЕООД) да сключат неизгодна сделка с Министерство на здравеопазването, от която е настъпила значителна вреда за „Бул Био“ ЕООД в размер на 427 788, 31 лв. с ДДС. Деянието е съставлява престъпление по чл.  220, ал.1, вр. чл. 201 ал.3 и ал. 4, вр. ал.1 от НК, и за него се предвижда наказание „лишаване от свобода“ от 1 до 6 г. Управителят на „Бул Био“ АД Л.Д. е предаден на съд по две обвинения за безстопанственост по смисъла на чл. по чл. 219, ал. 4, вр. с ал. 1 от НК във връзка с производство на ваксина „Тетадиф“, без нужните разрешения в периода 20 юни 2016 – 1 юли 2016 г. Второто престъпление е осъществено в периода 9 ноември 2015 – 27 ноември 2015 г., когато Л.Д. е допуснал разпиляване на имуществото на „Бул Био“ ЕООД в общ размер на 44 685, 55 лв.- престъпление по чл. по чл. 219, ал. 4, вр. с ал. 1 от НК.   Щетата е формирана от направените производствени разходи във връзка с  производство на ваксина „Тетадиф“ , предназначена за Р Турция, без да е наличен изричен договор и разрешение от страна на Изпълнителната агенция по лекарствата. За това престъпление законът предвижда наказание „лишаване от свобода“ от 3 до 10 г.  Третото обвинение на Л.Д. е за това, че на 27 ноември 2015 г., като длъжностно лице, съзнателно е сключил неизгодна сделка – дарение на ваксини „БЦЖ“ (250 000 ампули по 20 дози) в полза на Министерството на здравеопазването.  От това е произлязла значителна вреда за „Бул Био“ ЕООД в размер на 427 788, 31 лв. с ДДС –престъпление по чл. 220, ал. 1, вр. чл. 20, ал.2 , вр. ал. 1 от НК, за което се предвижда наказание „лишаване от свобода“ от 1 до 6 г.   На съд е предаден и Р.А. - завеждащ отдел в „Бул Био НЦЗПБ“ ЕООД, за осъществени от него престъпления по чл. 219, ал. 4, вр. с ал. 1 НК, и по чл. престъпление по чл.219, ал.3, вр.ал.1, вр.чл.20, ал.2, вр.ал.1, вр.чл.26, ал.1 от НК /безстопанственост/. Деянията са осъществени във връзка с незаконно производството на ваксината „Тетадиф“ и безплатния й износ за Р Турция. На съд е предадена и Ю. Ц. - завеждащ отдел „Качествен контрол“ в „Бул Био НЦЗПБ“ ЕООД. Тя е обвинена за четири отделни документи престъпления, свързани с изготвянето на официални документи с невярно съдържание – сертификати за износ на ваксина и сертификати за хранителни среди, и ползването на неистински официални документи.   В една част от тях е отразявано, че партидите с ваксина „БЦЖ“ отговарят на съответните спецификации в разрешението за употреба и на разпоредбите за освобождаване на биологични продукти. В други е посочено, че определена хранителна среда, използвана при ин витро процедури, е отговаряла на изискванията за качество.    Тези документи са се използвали пред клинични микробиологични лаборатории в страната.  Престъпните деяния са осъществени в периода 8 януари 2014 – 25.11.2015 г. и са съставомерни по чл. 311 от НК, според който се предвижда наказание „лишаване от свобода“ до 5 г.  ", "date": "2018.03.12", "title": "Петър Москов отива на съд за турските ваксини. Грози го затвор от 3 до 10 години"}
{"url": "http://epicenter.bg/article/Makedonskite-medii-za-poseshtenieto-na-premiera--Boyko-Borisov-e-kato-Vili-Brand/149219/2/0", "text": "„         „     „", "date": "2018.03.12", "title": "Македонските медии за посещението на премиера: Бойко Борисов е като Вили Бранд"}
{"url": "http://epicenter.bg/article/Rumen-Radev-inspektira-68-ma-plovdivska-brigada--quot-Spetsialni-sili-quot-/149220/2/0", "text": "Румен Радев пристига утре в Пловдив броени дни след скандала с руския патриарх Кирил. Президентът ще гостува на пловдивската 68-ма бригада \"Специални сили\" Визитата на главнокомандващия ще започне точно в 10 часа в учебния център на най-елитната ни бойна част. Тя е по инициатива на Президенството.   Президентът Радев ще бъде посрещнат с военен ритуал и ще приеме строя на почетния караул, след което на полигона по въздушно-десантна подготовка ще наблюдава демонстрация на способности от формирования на бригадата.   По-късно през деня държавният глава ще се срещне с личния състав на 68-а бригада „Специални сили“.   Очаква се бойците от бригадата да демонстрират скатаване на новите си американски парашути от куполен тип, както и бойните техники, които владеят.  При такива визити, се разиграва и показен сценарий за обезвреждане на терористи. Тогава на специални екрани гостите наблюдават действията на командосите.  Очаква се да бъдат демонстрирани и бойни действия с патрони „Симонишън”.  Марица.бг припомня, че за първи път от 10 години насам, в края на миналата година личният състав на бригадата бе попълнен от 30 нови войници. В началото на 2017 с решение на шефа на отбраната пловдивската бригада бе изведена от състава на Сухопътни войски и бе обособена като отделна бойна еденица със собствен бюджет.", "date": "2018.03.12", "title": "Румен Радев инспектира 68-ма пловдивска бригада \"Специални сили\""}
{"url": "http://epicenter.bg/article/Slavcho-Atanasov-pita-Tsatsarov-zashto-malchi-po-sluchaya-sas-zala--quot-Kolodrum-quot--v-Plovdiv/149223/2/0", "text": "В доклада на АДФИ за проверката на зала „Колодрума“ са отбелязани 22 броя нарушения и то груби нарушения, от които е нанесена щета за близо 7 милиона и 800 хиляди лева.  Това са доказани щети, според този доклад. По тази причина  на 7 февруари 2017-а година народният представител Борис Ячев внесе сигнал до главна прокуратура за тези нарушения.  До момента, 13 месеца вече, Главна прокуратура мълчи по случая. Това заяви на пресконференция народният представител от ОП Славчо Атанасов.   „Веднага ние правим аналогия със случая в Перник, когато преди десетина дни, въз основа на подобен доклад, бяха арестувани двама бивши кметове, и то за сума около милион и двеста хиляди, доста по-малка от случая с „Колодрума“.  Утре с Борис Ячев внасяме писмо до главния прокурор и най-учтиво го питаме какво става с проверката на прокуратурата. Тази зала излезе златна на пловдивчани. По оценка, зала „Арена Армеец“ струва 6500 лева на седалка. В Пловдив, зала „Колодрума“ струва 9500 лева, при положение, че нашата зала е доста по-елементарна като изпълнение. Надяваме се прокуратурата да реагира и да отговори, има ли нарушения, какви са те и какво ще предприеме. Ако няма нарушения, нека излезе със становище и да се аргументира”, коментира народният представител Славчо Атанасов.   „Призоваваме прокуратурата да отговори има ли нарушения.  Разчитаме, че ще се произнесат по този случай, както стана със случая в Перник. И там имаше ревизионен акт на АДФИ, прокуратурата реагира светкавично, влизат качулките и правят арести. В Пловдив нещата са сходни, но вече 13 месеца нямаме становище. Затова внасяме писмото и очакваме становището на органите”, каза още депутатът.", "date": "2018.03.12", "title": "Славчо Атанасов пита Цацаров защо мълчи по случая със зала \"Колодрум\" в Пловдив"}
{"url": "http://epicenter.bg/article/Petar-Moskov--Ne-razbiram-obvinenieto-sreshtu-men/149224/2/0", "text": "          „  ", "date": "2018.03.12", "title": "Петър Москов: Не разбирам обвинението срещу мен"}
{"url": "http://epicenter.bg/article/Nikolay-Mihaylov--Izkazvaneto-na-patriarh-be-tezhak-udar-po-rusofilstvoto-v-Balgariya/149228/2/0", "text": "„     „   Това, което се случи, около посещението на руския патриарх Кирил е важно и навява тъга, защото не трябваше да се случва така.   каза още д-р Михайлов. „   Той отчете, че през последните години се наблюдава, че България се стреми да разтвори и омаловажи ролята на Русия и  да откаже благодарност.  . В стила на руския патриарх имаше нещо във висша степен неприемливо и контрапродуктивно, от гледна точка на руския интерес.    Сега по друг начин мнозина преживяват паметника на царя Освободител пред парламента и куполите на Александър Невски.   обясни д-р Михайлов, визирайки Путин.   Според него България е европейска страна, член на ЕС, а този идентитет е необратим.   Нелепо е обаче, че някои среди искат да поставят руската заслуга за тази война и освобождение наравно с някакви  финландци и др. войни, допълни Михайлов.   „      ", "date": "2018.03.12", "title": "Николай Михайлов: Изказването на руския патриарх бе тежък удар по русофилството в България"}
{"url": "http://epicenter.bg/article/Volen-Siderov-skochi-sreshtu-Goran-Blagoev--Dokoga-tozi-manipulator--sorosoid-shte-e-v-BNT-/149231/2/0", "text": " който преди него коментираше скандала около визитата на руския патриарх у нас. Благоев остро разкритикува поведението на главата на руската православна църква и мълчанието на президента по време на срещата им.   \"Този все още ли е водещ на „Вяра и общество?”, изригна Сидеров демонстрирайки, че мястото на Благоев не е в това предаване. . Горанблагоевци, какви са били те, когато аз съм бил критик на съветската система? Никакви!, обяви тържествено Сидеров.     Кой си ти, че да коментираш думите на един патриарх?  . Те са били част от руската армия. Патриархът реагира човешки. Той е един голям ум. Последните дни по темата се упражняват много хора. Защо никой не казва подобни думи за израелския равин? Ако каже нещо такова, с журналистическата му кариера е приключено, но за Русия може да се говори всичко. Руският патриарх не каза нищо чак толкова лошо и страшно. Според мен зад всичко това стоят определени интереси при възобновяването на някои енергийни проекти\", разкри гневно лидерът на \"Атака\".   \"  и твърдят, че всичко руско е лошо и трябва да бъде унищожено. Те се кланят на новия си господар от Запада. Аз защитавам днешна Русия, защото Владимир Путин върна държавата на руснаците\", каза още в предаването \"Още от деня\" лидерът на \"Атака\" и председател на парламентарната група на Обединени патриоти Волен Сидеров.   \"  Не мога да дам отчет за една година управление, защото не съм в изпълнителната власт.   Затова съм аз - да им напомням за какво сме влезли във властта.     ", "date": "2018.03.12", "title": "Волен Сидеров скочи срещу Горан Благоев: Докога този манипулатор, соросоид ще е в БНТ?"}
{"url": "http://epicenter.bg/article/Po-Velikden-pochivame-4-dni/149232/2/0", "text": "Следващата порция почивни дни са за Великден!   Ето кога ще почиваме тази година:   Великден 2018 г. – Великден е на 8 април, почива се от 6 до 9 април – общо 4 почивни дни (петък – понеделник)   1 май 2018 г. – 1 май – 1 почивен ден – (вторник) 6 май 2018 г. – 5 – 7 май – общо 3 почивни дни (събота – понеделник)   24 май 2018 г. – 24 май – един почивен ден -четвъртък   Има два варианта за удължаване на първата пролетна ваканция - да си пуснете по 4 дни отпуска преди или след Великденските празници - от 2 до 5 април или от 10 до 13 април. ", "date": "2018.03.12", "title": "По Великден почиваме 4 дни"}
{"url": "http://epicenter.bg/article/Goran-Blagoev--Vazmutitelno-e-da-ne-znaem-kakvo-e-otgovoril-prezidenta-Radev-na-patriarh-Kiril/149234/2/0", "text": "Визитата на руския патриарх, която разбуни духовете в обществото, отново стана повод за прехвърчане на искри. Думите на духовника предизвикаха остри спорове по темата, а реакцията на държавния глава Румен Радев събуди много въпроси.   В студиото на „Още от деня“ по БНТ по темата спориха Светлана Шаренкова и журналистът Горан Благоев. „Правилно постъпиха и правителството, и вътрешното министерство“, посочи г-жа Шаренкова. Според организатора на тържествените чествания идването на патриарх Кирил беше историческо посещение в България. „Още с кацането си каза много важни думи:„Ако я нямаше българската православна църква, нямаше да я има и руската“, коментира тя. По думите й изказването на духовника е израз на натрупване през годините. А нашият президент води много умерена политика - точно каквато отива на България.   Събеседникът й в студиото журналистът Горан Благоев обаче посочи, че е възмутително да не знаем какво българският президент е отговорил. „Защо точно това от цялото експозе на руския патриарх е качено на сайта“, опита водещият. Според Светлана Шаренкова единодушно Светият синод дава много висока оценка за посещението. А зад думите на патриарха се крият огорчение и разочарование. „Когато вършиш добро не е християнско да кажеш „Благодарен бъди“. Предполага се, че твоето посещение е църковно и не трябва да се намесва политиката“, отговори журналистът. Според него чрез създадената ситуация паралелно се показа много точно как ни третират от чужбина.   „Българският държавен глава не говореше за държави, а за народи. А руският патриарх си позволи да изопачи думите му и заговори за страни. Руският патриарх говореше не само на българите, но и на Русия“, посочи Горан Благоев. Според Шаренкова не трябва да има нито русофили, нито русофоби, а трябва да има българофили. „Време е да се замислим как да си подредим къщичката и как да честваме националния празник“, допълни Благоев.", "date": "2018.03.12", "title": "Горан Благоев: Възмутително е да не знаем какво е отговорил президента Радев на патриарх Кирил"}
{"url": "http://epicenter.bg/article/Kiril-Dobrev--Baba-Mara-Pushkata-e-ogledalo-na-impotentnoto-rakovodstvo-na-MVR/149235/2/0", "text": "Зам.-шефът на БСП Кирил Добрев изригна срещу ръководството на МВР заради престъпността по селата. Добрев бил провокиран от репортаж за 86-годишната баба Мара-Пушката, която живее на село и се пази от бандитите с боен цял арсенал. По този повод заместникът на Корнелия Нинова зове във „Фейсбук“ за оставката на вътрешния министър Валентин Радев, от когото нямало нужда, защото скоро щяло да ни остане само тананикането на \"родната полиция ни пази\". \"Въоръжена до зъби. Пистолет, пушка, две аларми, бодлива тел за ограда и три граничарски кучета... Жената е вдовица и живее сама, а крадци и айдуци много. 86-годишна жена въоръжена до зъби! Щеше да е смешно, ако не беше много, много тъжно. Няма къща в селото, която да не е обирана поне по няколко пъти. Двама нейни комшии са вече на \"оня свят\". Пребити като кучета. Единият, за да му вземат 5 лв., а другата жена - заради парите от продажбата на нивичка\", разказва впечатленията си социалистът.   И прави обобщението: \"Баба Мара-Пушката е огледалото на безпомощната държава и импотентното ръководство на МВР. Селата са оставени на произвола, нищо, че предизборно обещаваха да има повече полицаи именно там. \"Сега айдуците знаят, че нема никой\". Така е, \"нема никой\", заключава Кирил Добрев.   И изброява, че заради ниски заплати, липса на оборудване и облекло, неадекватно отношение на поредния министър към проблемите на служителите в системата, няма кой да дойде да става полицай. \"Всичко това става причина за липсата на доверие у хората към полицията. Но затова пък прокараха лобисткия Закон за частната охранителна дейност, където дадоха възможност на частни фирми да охраняват населените места. Ще остане жив само този, който може да плаща. Реформите в МВР много ми приличат на онези реформи, които минахме вече в здравеопазването. Резултатът го знаем - безплатно е, ама ако не платиш, умираш. Общинските болници фалираха, а МВР и полицията скоро ще са само текст в песен на Веселин Маринов.   На хората не им остава нищо друго, освен да се въоръжават до зъби и да си тананикат “родната полиция ни пази “, предрича зам.-председателят на БСП. \"Жива и здрава да си, бабо Маро!   А ти, Радев, иди си! Няма нужда от теб\", завършва емоционалният коментар на Кирил Добрев.", "date": "2018.03.12", "title": "Кирил Добрев: Баба Мара-Пушката е огледало на импотентното ръководство на МВР"}
{"url": "http://epicenter.bg/article/Dragomir-Stoynev--Pravitelstvoto-da-prieme-Energiyna-strategiya-za-sledvashtite-30-godini/149236/2/0", "text": "„Правителството да приеме Енергийна стратегия за следващите 20-30 години и около нея  да се обединим всички политически сили и да я следваме”. Това заяви зам.-председателят на ПГ на \"БСП за България\" Драгомир Стойнев на пресконференция в Стара Загора. Според него в сектор „Енергетика” не трябва да се действа „на парче”, хората са изключително притеснени заради неяснотите и липсата на секторна политика.   „Нужна е стратегия в дългосрочен план, с оглед бъдещите инвестиционни намерения в „Мини Марица-изток”, хората настояват да знаят за цената на въглищата, какво се случва с новите багери. Вижда се, че управляващите са доста активни единствено  в назначенията, хубаво е да се чуе отчет- колко хора са назначени за една година в „Мини Марица-изток”, за да се знае, че този комплекс не се ползва  само от социална гледна точка, преди избори.”- подчерта бившият енергиен министър. По думите му комплексът трябва  да е в изключително добро здраве, да има добра рентабилност, хората да получават редовно своите заплати, да не се притесняват, да имат нужните пари за  ремонтни и инвестиционни дейности.    \"По време на кабинета на Пламен Орешарски не е имало предложение за продажба на \"ЧЕЗ България\", каза в отговор на журналистически въпрос Стойнев.   На срещата с журналисти бяха и депутатите Георги Гьоков и Донка Симеонова, те не  пропуснаха  да коментират скандала със сделката ЧЕЗ. „Ние  призоваваме обществеността да се подпише под една национална подписка. Защото това е национален  проблем. С  подписката търсим  подкрепата на българските граждани, за да покажем на правителството, че българският народ е от  хора-мислещи, знаещи и че не приемат подобно задкулисие, каквото е тази сделка\", коментираха народните представители на БСП.", "date": "2018.03.12", "title": "Драгомир Стойнев: Правителството да приеме Енергийна стратегия за следващите 30 години"}
