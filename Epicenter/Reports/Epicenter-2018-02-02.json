{"url": "http://epicenter.bg/article/Prof--Daniel-Valchev--/146471/2/0", "text": "Обхватът на Истанбулската конвенция е крайно неясен, заяви в предаването \"Още от деня\" по БНТ проф. Даниел Вълчев, бивш вицепремиер и министър на образованието, сега - преподавател в СУ \"Св. Климент Охридски\".   „Аз бих започнал въпроса с периода след 1944 г. в учебниците. Това за мен е измислен дебат. Няма спор, че всичко това, което българският народ е преживял, трябва да бъде в учебниците. Вярно, че историята, освен факти и причинно-следствени връзки, е и идеология. Но пък от друга страна това не е непременно, лошо“, започна проф. Вълчев. И обърна внимание, че учебниците още не са написани.   Проблемът в училище е, че част от децата не различават Борис  Едната страна твърди, че ако ние не ратифицираме Истанбулската конвенция, всеки ден стотици жени ще бъдат бити. Като, че ли ако я ратифицираме и нещо ще се промени. Ние като ратифицирахме Конвенцията за защита на детето - какво се промени...? Тук въпросът е коренно различен. Никой не спори, че трябва да възпитаваме децата в такъв дух. Това, което съществува като проблем в самата конвенция, то е че нейния обхват е крайно неясен. Това е конвенция не по принцип за защита на жените, а за защита на жените на основание пол. По друг начин казано, ако някой упражни насилие над жена, то тя е защитена. Но ако някой упражни насилие над жена, просто защото не харесва хората, то тя не е защитена по тази конвенция. Логиката на правния ред е да защитава по-слабия\", казва той.   В обществото има няколко много силно говорещи групи, които стоят в публичния живот благодарение на това, че имат крайни тези. За съжаление, след 30 години нещо като демокрация, ние не умеем да водим цивилизован разговор, посочи той във връзка със споровете по темата за Конвенцията.   Защо никъде в конвенцията не е защитена бременната жена или жената - майка, попита риторично преподавателят по право. И даде отговор - защото целите на документа са други. \"Няма защо да се правим, че това не е идеологически документ. Това е идеологически документ. Не казвам - лош или добър\", продължи той.   Според Даниел Вълчев големият проблем не е в това дали някой мъж може да се чувства като жена и да иска да бъде уважаван за това. Или обратното. \"Големият въпрос е друг. Може ли ние напълно да изключим биологията, когато се определят половете. Ако ние откъснем изцяло биологията от социалните роли, се поставят много въпроси. Защо брак между двама, защо не между трима. Защо не брак между мъж с майка си, която не е в детеродна възраст. Въпросът е биологичните характеристики на човека имат ли значение за обществото\", каза проф. Даниел Вълчев.   Доброто в споровете около Истанбулската конвенция е известна \"еманципация от Брюксел\", смята той.   Проф. Вълчев коментира и искането до Конституционния съд, който бе сезиран от ГЕРБ. Хората трябва да стигнат до някакво съгласие, въпросът не е институционален, смята той.   \"През 2016 г., когато беше подписана тази конвенция, да я бяха прочели! Нямам никакво съмнение, че в този документ има втори план\", смята още професорът. Според него като нация трябва да търсим нещо, което ни обединява. Най-лесното нещо е да разединяваш, смята той.   \"Британският парламент не ратифицира конвенцията, турският я ратифицира. Въпросът е дали смяташ да я прилагаш. У нас голяма част от международните актове се ратифицират без някой да смята да ги прилага\", каза в заключение проф. Даниел Вълчев.  ", "date": "2018.02.02", "title": "Проф. Даниел Вълчев: Защо никъде в Конвенцията не е защитена бременната жена или жената - майка?"}
{"url": "http://epicenter.bg/article/Delyan-Dobrev-pak-vzrivi-parlamenta--Slozhete-mi-beleznitsi-i-me-dayte-za-razstrel-/146412/2/0", "text": "„БСП за България” отново настоя от пленарна зала да бъде отстранен депутатът от ГЕРБ Делян Добрев. Призивът за това от парламентарната трибуна направи народният представител Александър Симов. Като аргументи той посочи решението на Конституционния съд във връзка с оставката на Делян Добрев.   „Трябва да сме в съзвучие с Конституцията, трябва да изпълните това мое желание”, обърна се Симов към председателстващия заседанието Валери Жаблянов.   В отговор на призива народният представител от ПГ на ГЕРБ и председател на Комисията по правни въпроси Данаил Кирилов заяви: „Аз остро възразявам да се допускат подобни процедури от народни представители в залата на този парламент. Всички оратори, след като са в тази зала, трябва да имат достатъчно компетентност, за да знаят кога се прекратява мандатът на народен представител”.   Той настоя призива за отстраняване на Добрев от зала да не бъде допускан.   Изказване направи и Делян Добрев. „Чудех се в последните дни защо толкова ме мразят колегите от БСП и единствената причина, която намерих е, че всеки ден съм със синя вратовръзка. Днес специално съм си сложил червена”, заяви той. След това Добрев се обърна към Жабланов и му каза: „Предлагам не само да ме отстраните от зала, а да викнете и полиция, за да ми сложат белезници или направо да ме дадете за разстрел”.  ", "date": "2018.02.02", "title": "Делян Добрев пак взриви парламента: Сложете ми белезници и ме дайте за разстрел!"}
{"url": "http://epicenter.bg/article/NewEurope--Borisov-razkritikuva-politikata-na-migratsiya-i-predostavyane-na-ubezhishte-na-ES/146414/2/0", "text": "По време на конференция, посветена на сигурността и управлението на миграцията в Западните Балкани, проведена в Брюксел, българският министър-председател Бойко Борисов разкритикува политиката на миграция и предоставяне на убежище на ЕС, пише NewEurope, цитиран от \"Фокус\". Борисов, чиято страна в момента е поела председателството на Съвета на ЕС предложи редица решения, с които „хаосът“, причинен в ЕС от мигрантската политика, да бъде решен.    Борисов се противопостави на твърденията на европейския комисар за миграцията Димитрис Аврамополус , който по-рано заяви, че програмата на ЕС за преразпределяне на мигрантите е „успешна европейска история“. Българският министър-председател определи настоящата програма като „пълен провал“, добавяйки, че невъзможността на системните партии в Германия и Австрия да формират традиционни управляващи коалиции е причинено от неспособността на предишните правителства при справянето с кризата и по време и след бежанската вълна от 2015 г.   „Трябва да признаем, че програмата за преразпределяне и заселване на ЕС е провал, както и нашата дипломация. Вместо да спорим помежду си колко мигранти трябва да се приемат, трябва да открием друг начин за действие“, заяви българският министър-председателя.   Той предложи външните граници на ЕС да бъдат подобрени и засилени, да се развие ясен критерий за различаването на бежанците от икономическите мигранти и да може сред тях да се откриват и потенциалните терористи.   Борисов отправи и спорното решение, че ЕС трябва да изгражда обекти по границите на страните, обхванати от война с цел там да се обработват данните на мигрантите, преди да напускат своите родини и дори да бъдат окуражавани да се връщат там.  „Не разбирам защо трябва да изливане милиарди евро в икономиките на страни като Афганистан, Либия и Сирия, за да поправяме щетите, нанесени от друг. Трябва да мислим как да подготвим хората от тези страни да се завръщат и да си оправят собствените икономики“, убеден е Борисов.", "date": "2018.02.02", "title": "NewEurope: Борисов разкритикува политиката на миграция и предоставяне на убежище на ЕС"}
{"url": "http://epicenter.bg/article/Vigenin--Balgarskata-delegatsiya-v-Lisabon-ne-e-uchastvala-v-glasuvaneto-na-Istanbulskata-konventsiya/146429/2/0", "text": "Българската делегация на Съвета на ПЕС в Лисабон не е подкрепила текстовете в резолюцията на форума, свързани с Лисабонската конвенция, не е участвала в гласуването. Това заяви в отговор на журналистически въпрос на брифинга на БСП в Народното събрание соцдепутатът Кристиан Вигенин.   „Искам още веднъж да потвърдя, че списъкът за участие, който беше разпространен преди няколко дни, не е този на гласувалите за въпросните текстове. Въпрос на преценка на всяка партия е по какъв начин да изрази отношението си по определени текстове в резолюциите“, обясни Кристиан Вигенин. „Негласуването в Съвета на ПЕС сме счели за достатъчно като израз на отношението ни към този текст“, добави депутатът. И обясни, че текстовете, свързани с Истанбулската конвенция, са незначителна част от резолюцията на Съвета на ПЕС.", "date": "2018.02.02", "title": "Вигенин: Българската делегация в Лисабон не е участвала в гласуването на Истанбулската конвенция"}
{"url": "http://epicenter.bg/article/Karakachanov--Kakvo-pravi-Istanbulskata-konventsiya-sreshtu-prodazhbata-na-12-godishni-bulki--/146431/2/0", "text": "Предлагам да „хванем бика за рогата“- ако искаме да успокоим обществото един път завинаги, нека да направим референдум с въпросите „за“ или „против“ е българското общество еднополовите бракове, три или повече пола, джендър идеологията да влиза в учебните програми и да приключим въпроса. Това каза пред журналисти в Народното събрание министърът на отбраната и лидер на ВМРО Красимир Каракачанов за предложението на БСП за референдум за Истанбулската конвенция, предаде репортер на Агенция „Фокус“.  „БСП предложиха референдум с въпрос, който е адресиран до т.нар. Истанбулска конвенция. С такъв въпрос референдум не може да се направи, защото ще бъде върнат от КС. Конвенцията си има име“, посочи той.  „Съмненията в обществото са, че чрез тази Конвенция и в последствие чрез други законодателни промени ще ни бъде наложено да приемем еднополови бракове, джендър идеологията, трети пол“, заяви Красимир Каракачанов. „Днес е Истанбулската конвенция, утре ще бъде друга конвенция - това е политика, която се налага, не много демократично, от определени европейски кръгове от членките на ЕС“, изтъкна той.  Според Каракачанов има достатъчно въпроси, които трябва да бъдат решени и без да приемаме конвенцията. Той изтъкна, че и сега по закон е забранена продажбата на булки на по 12-годишна възраст, но не се прави нищо против това.  Както и известното сред някои малцинствени групи явление \"деца раждат деца\".  Истанбулската конвенция прави ли нещо срещу тези неща, риторично попита той.  Според него основната цел на неправителствените организации, които се обявяват за приемането на Истанбулската конвенция, е да се доберат до финансиране, което ще бъде осигурено или от ЕС, или от държавата.   Ако българските граждани кажат \"Да, ние сме за еднополови бракове\" - чудесно. Ако кажат \"Не\", още по-добре, добави Каракачанов.  „Нацията е в демографска криза, а ние ще учим децата как да си сменят пола, вместо да ги учим на морални, човешки, български ценности“, коментира той.  „Има разлика между хомосексуализма и еднополовите бракове, както и между хомосексуализма и трети пол. Не се бъркам на никого какви са сексуалните му предпочитания и не искам някой да ми налага на мен, че има трети или 14-ти пол“, посочи Красимир Каракачанов.  „Не налагам на никой сексуални предпочитания и какво ще прави под юргана. Крайно време е да спрат да ми налагат и обясняват, че имало трети пол“, заяви той.  „Не е ли неравенство между половете бащата ти да те продаде на 12 години. Има ли го? Има го. Хайде да решим проблема тук, смятаме, че ще го решим с Истанбулската конвенция ли?“, попита министърът.  В отговор на въпрос стабилна ли е управляващата коалиция с оглед мнението на вицепремиера Валери Симеонов за референдума за Истанбулската конвенция Красимир Каракачанов коментира:  „Валери Симеонов е с 10 години по-голям от мен, държи да му викам \"батко\". Този път съм пропуснал да се консултирам с него, но смятам, че съм прав. Ако смята, че въпросът не трябва да се изяснява, е негово лично мнение, аз имам свое“.   ", "date": "2018.02.02", "title": "Каракачанов: Какво прави Истанбулската конвенция срещу продажбата на 12-годишни булки? "}
{"url": "http://epicenter.bg/article/Korneliya-Ninova--Nikoga-na-mezhdunaroden-forum-ne-sam-glasuvala--za--Istanbulskata-konventsiya-/146432/2/0", "text": "Никога на международен форум - нито на Социалистическия интернационал, нито на ПЕС не съм гласувала „за” Истанбулската конвенция. Това заяви пред журналисти в парламента лидерът на БСП Корнелия Нинова, цитирана от \"Фокус\". Тя, коментирайки появилата се в медиите информация, че никой от групата на БСП не е гласувал против Истанбулската конвенция на форума в Лисабон.   „Първата позиция беше, че сме подкрепили. Втората – че не сме гласували. Не знам каква ще бъде третата”, посочи Нинова по повод спекулациите каква линия е спазвала левицата в Лисабон. „На заседанието на Съвета на ПЕС в Лисабон цялата българска делегация не е присъствала на гласуването. Тук съм благодарна на екипа на Сергей Станишев, който по това време ни беше организирал двустранни срещи с лидерите на други делегации. Ние дори физически не сме били в залата”, изтъкна Корнелия Нинова.  Корнелия Нинова отговори и на въпроси, свързани с организираното от евродепутата и лидер на ПЕС Сергей Станишев посещение на Кризисен център за жени, жертви на домашно насилие, както и неговата позиция в подкрепа на Истанбулската конвенция. На въпрос от журналисти дали тя е знаела за организираното посещение, Корнелия Нинова отговори: „Не, не съм. Той, като лидер на ПЕС, е правил и други кампании в България и това е негово право. Още повече, че тази кауза за кризисните центрове и битката с насилието над жени и деца, е справедлива. Ние днес внесохме и законопроект за това. Това са реалните стъпки”. Лидерът БСП изтъкна, че парламентарната група на партията е щяла да внесе законовите промени срещу домашното насилие, дори и ако не дебатът за Истанбулска конвенция не е бил на двенев ред. Този дебат обаче послужил като допълнителен аргумент.   Запитана дали има разнобой между нея и Станишев, Нинова бе категорична, че не става дума за разнобой и напрежение между двамата. „Не го определям като напрежение, а като различни позиции. Естествено, че е право на ПЕС да се посещават такива центрове. По темата „домашно насилие” ние нямаме различия. Имаме различия по текстовете, които въвеждат социален пол и нестандартни роли на пола”, обясни Корнелия Нинова. И подчерта, че е нормално и демократично по темата да има различни мнения.   \"Не смятам, че липсва комуникация. Активна комуникация тече последните дни с тях\", каза още председателят на БСП.", "date": "2018.02.02", "title": "Корнелия Нинова: Никога на международен форум не съм гласувала „за” Истанбулската конвенция!"}
{"url": "http://epicenter.bg/article/Kiril-Ananiev--Nasheto-zdraveopazvane-e-bolno--Nuzhen-e-nov-model--shte-go-napravya/146441/2/0", "text": "„Нашето здравеопазване е болно. То се нуждае от лечение, само че толкова много години никой не написа рецептата за това лечение. Днес пред вас аз поемам ангажимента, че в рамките на няколко месеца ще разработя нов модел за регистриране, функциониране, управление и финансиране на медицинската помощ. Този модел трябва да промени и да измести съществуващия в момента“. Това заяви в Народното събрание министърът на здравеопазването Кирил Ананиев. Той участва в инициирането от БСП разискване за общинските болници. От левицата многократно са критикували модела на здравеопазване.   „В рамките на няколко месеца ще разработя нов модел за регистрация, управление и финансиране на медицинската помощ. Той трябва да промени и измести съществуващия в момента. Когато съм готов ще направя сериозно обсъждане с всички заинтересовани страни - експерти в правителството, комисиите в Народното събрание, съсловните организации, асоциации и сдружения на болнична и извънболнична помощ. Когато проведем този дебат и спечеля тяхното доверие, ще изготвим съответните законодателни промени, с идеята още в началото на 2019 г. да започнем да работим по новия механизъм от 2019 г. Ако не ни стигне времето, ще направим всичко възможно да го въведем от 1 април 2019 г. с новия рамков договор. Моделът, който съществува от 1999 г., повярвайте ми честно, той се е изчерпал напълно. С никакви странични мерки, с никакви палиативни мерки той не може да бъде възстановен. Затова днес поех това обещание пред вас“, обърна се към депутатите в края на разискването министър Ананиев. Народните представители посрещнаха думите му с аплодисменти.   „От нашата парламентарна група ще получите помощ и съдействие по обсъждането и въвеждането на този нов модел у нас“, заяви депутатът от БСП проф. Георги Михайлов.   Народните представители приеха предложението на ГЕРБ в срок до един месец министърът на здравеопазването Кирил Ананиев да представи в парламентарната здравна комисия методика за финансиране на общинските болници. Депутатите задължиха здравния министър в срок от 3 месеца да представи в комисията и концепция за стабилизиране, оздравяване и развитие на общинските лечебни заведения.   Поехме ангажимента да окажем методическа помощ на всички общински ръководства, за да могат да направят всичко, което е необходимо, за да се преструктурира и оптимизира работата на общинските болници, посочи в хода на разискванията министърът на здравеопазването. Кирил Ананиев не скри, че общинските болници имат проблеми – структурни, управленски, кадрови, финансови.  Към края на миналата година неразплатените разходи на общинските болници възлизат на 98 млн. лева, в това число и 43 млн. лева, които са просрочени към кредиторите и длъжниците.", "date": "2018.02.02", "title": "Кирил Ананиев: Нашето здравеопазване е болно! Нужен е нов модел, ще го направя"}
{"url": "http://epicenter.bg/article/Slavi-Trifonov-prepitva-kandidati-za-polititsi--Na-zhivo-/146443/2/0", "text": "  Днес е първият ден от събеседването на Слави Трифонов с кандидатите за политици.   Вчера гологлавият шоумен обяви, че „в три последователни дни, от 13 часа, тук, на моята фейсбук страница, ще може да проследите събеседването с българите, изявили желание да участват в постигането на реална промяна в политическия живот у нас “      ", "date": "2018.02.02", "title": "Слави Трифонов препитва кандидати за политици (На живо)"}
{"url": "http://epicenter.bg/article/Rumyana-Arnaudova--Obshtina-Septemvri-oshtetena-s-13-mln--lv--iztocheni-ot-14-firmi--zad-tyah-stoi-kmetag/146403/3/0", "text": "„Община Септември е ощетена с 13 млн. лв., които са източени от 14 фирми. Те са собственост на роднини на кмета Марин Рачев, роднини на съпругата му, приятели, лица, с които е бил съдружник. На практика, зад тях стои кметът”, каза говорителят на главния прокурор Румяна Арнаудова.   Вчера кметът на общината Марин Рачев беше задържан за корупционно престъпление. Предстои днес да му бъдат повдигнати две обвинения. Тя каза още, че в хода на разследването е установено, че друго лице – служител на общината, е извършило общо седем отделни документни престъпления. На него също ще му бъде повдигнато обвинение.   Арнаудова поясни, че всички 14 фирми са обслужвани от една и съща счетоводна кантора, където е открита всичката документация на отделните дружества. Действията на прокуратурата идват след подаден сигнал за източени 13 млн. лв. от общината, като разследването е започнало още през ноември. „Кметът е работил доста спокойно и самоуверено. Всички 14 фирми, контролирани от него, са изпълнявали всички обществени поръчки”, поясни още Арнаудова. По думите ѝ една от разследваните поръчки за ремонт на няколко улици, като фирмата е била собственост на Рачев в миналото, а сега се управлява от негова втора братовчедка. „Там са драстични случаите. Има случай, в който е сключен договор за ремонт на улица с дължина 400 метра, а тя е 200 метра. Има сключване на договор за ремонт на друга улица и същия ден тя се приема като завършена”, поясни още Арнаудова. Разследването на корупционните престъпления в Септември ще продължи и днес.    ", "date": "2018.02.02", "title": "Румяна Арнаудова: Община Септември ощетена с 13 млн. лв., източени от 14 фирми, зад тях стои кметъг"}
{"url": "http://epicenter.bg/article/Karanikolov--V-top-5-sme-po-rast-na-ikonomikata-za-2017-g-/146407/4/0", "text": "  По ръст на икономиката за 2017 г. сме в топ 5, с ръст около 4%. За тази година предвиждаме по- добри параметри. Безработица е 6%. Има голям засилен инвеститорски интерес към България. Инвестициите се връщат като основен стълб в икономиката, като реалното изражение е около 4,3%.   Това стана ясно от думите на икономическия министър Емил Караниколов в ефира на БНТ, цитиран от    Като проблеми на конкурентоспособността той очерта липса на работна ръка, финансиране и административната тежест. Предимствата са професионалната подготовка на българите, особено в ИТ сектора.   Това, което направихме, е много активно действие за премахване на административната тежест. Има много работа. Крайният ефект ще бъде настина електронното управление, уточни Караниколов.   Той даде за пример как се работи в министерство на икономиката в тази насока, а именно - намаляват таксите за услуги, намаляват се документите.   Относно малките и средни предприятия, Караниколов заяви, че те представляват 98% от икономиката на Европа.   \"Това, което правим, е да финансираме по европейски мерки. Ще пуснем програми за около 400 млн. лв.\", заяви икономическият министър.   По линия на Българска банка за развитие има сключени договори с шест банки, които ще ги дават на малки и средни предприятия, а ББР ще бъде гарант, допълни още икономическият министър.   Индустриалната стратегия на Европа, която се обсъжда по време на нашето Председателство, обхваща всички сектори и всички региони. Тя е важна, тъй като конкурентните ни страни отдавна развиват такава. Тя трябва да се развива на базата на опита на работната сила и пазарите, които има в Европа, на регулаторната и правна рамка в ЕС.   Има седем инвестиционни намерения за изграждане на индустриални зони, като някои от тях ще бъдат във Видин, Кърджали, стана още ясно от думите на Караниколов.   Работи се по преквалификация на кадри като мярка за преодоляване на недостига на работна сила, дуалното обучение също работи в тази посока.   Споразуменията за свободна търговия са приоритет за Европа и не случайно са изведени като приоритет в нашето Председателство, заключи Караниколов.  ", "date": "2018.02.02", "title": "Караниколов: В топ 5 сме по ръст на икономиката за 2017 г."}
{"url": "http://epicenter.bg/article/Boyan-Chukov--Istanbulskata-konventsiya-e-merzost-i-podlost-pred-Boga-/146423/11/0", "text": "Можем да бъдем дълбоко благодарни на БПЦ за публично обявената позиция против Истанбулската конвенция. Истанбулската конвенция е мерзост и подлост пред Бога. Тя е концептуално богоборство. Истанбулската конвенция иска да превърне нормите в ненорми. Да обяви нормалните за ненормални. Да развее мерзостта като знаме, като знаме на прогреса.  Това е път към репресиране на нормалните. Ще се започне с ограничаване на правата на нормалните. Ще започнат „легитимно“ да ги репресират. Много от малцинствата вече имат очевидни предимства пред мнозинството. Те могат да си позволят неща, които мнозинството не може да си позволи.  Например: „такива“ въпроси могат да се задават публично, а „такива“ въпроси не могат да се задават. „Такива“ неща могат да се говорят, а други, които поставят под съмнение налаганите със сила постмодернистки„ценности“ ;) не могат. Забранено е.  Истанбулската конвенция е крачка към легализиране на всичко, което е девиантно и не е съвместимо с православните християнски ценности. Тя е мощен разрушителен удар върху цивилизационния код на българския народ, върху неговите следващи поколения. Пътят очертан от Конвенцията е път към деградиране на християнските ценности.  Всяка една християнска ценност се заменя с определена постмодернистка „ценност“, която се отхвърля от мнозинството българи. Това е процес, който води да саморазрушаване.  С легендата, че се налагат нови свободи и ценности, че това е „европейско“, се изгражда постепенно един жесток тоталитаризъм, добре познат в миналото. Даже по-страшен.  Възниква въпросът: Дали е разумно да подписваме и ратифицираме „на конвейер“, без да се замисляме международни конвенции, които са над нашето национално законодателство?   Смущаващо е, че през последните дни върви масирана обработка на общественото мнение чрез медиите. Постоянно се говори за насилие срещу жени и деца. Не, че няма такова нещо. Но смущаващо е, че точно в този момент темата се преекспонира в медиите.  ", "date": "2018.02.02", "title": "Боян Чуков: Истанбулската конвенция е мерзост и подлост пред Бога "}
{"url": "http://epicenter.bg/article/Stoyanka-Mutafova-na-96-godini---otnovo-na-stsenata/146415/6/0", "text": "И на 96-ия си рожден ден голямата българска актриса Стоянка Мутафова ще бъде на сцената на Сатиричния театър. Тя ще играе отново в представлението „Столетие мое”.   „Иска ми се да се срещнем и на стогодишнината ми!“ – с тези думи Стоянка Мутафова се обърна към публиката, която беше изпълнила до краен предел голямата зала на Сатиричния театър в навечерието на рождения й ден през 2017 г., когато легендарната актриса навърши 95 години.   „Сигурна съм, че всички вие ще бъдете тук и аз ще бъда много щастлива”, обяви актрисата тогава под бурните аплодисменти на публиката, дошла да гледа любимата си актриса в спектакъла „Столетие мое”, в който тя играе възрастна дама, която празнува 100-годишния си рожден ден заедно с дъщеря си, внучката и правнучката си.   Източник: БГНЕС", "date": "2018.02.02", "title": "Стоянка Мутафова на 96 години – отново на сцената"}
{"url": "http://epicenter.bg/article/Avtomobil-se-vryaza-v-peshehodtsi-v-Shanhay--saobshtava-se-za-nay-malko-18-postradali/146400/7/0", "text": "Автомобил се качи на тротоар и се вряза в група пешеходци в оживен район в централната част на китайския град Шанхай, предава АФП.   Съобщава се за най-малко 18 пострадали, трима от които – сериозно.   Кратко официално съобщение гласи, че инцидентът се е случил около 9:00 часа сутринта (местно време). Случаят е злополука, а не нападение. Колата е избухнала в пламъци след сблъсъка. Шофьорът е пушел цигара, а е превозвал газови бутилки. Пристигналите пожарникари бързо са угасили огъня. Няколко души са получили изгаряния.    ", "date": "2018.02.02", "title": "Автомобил се вряза в пешеходци в Шанхай, съобщава се за най-малко 18 пострадали"}
{"url": "http://epicenter.bg/article/Sesil-Karatancheva-veche-e-semeyna--Snimki-/146452/8/18", "text": "\r\n \r\n   За първи път в студиото на COOL...Т пред Петя Дикова Сесил разказа всичко за щастливото събитие: Топтениситката ни изпрати много успешен сезон, в който разгроми шампионката от „Ролан Гарос“ Франческа Скиавоне и беше първа женска ракета на България. В едно от редките си интервюта, Сесил призна, че на моменти още ѝ е „странно“, че вече е госпожа и добави: , казва Каратанчева. Жоро успява да спечели Сесил след няколкомесечно преследване, а първите им срещи минават в кварталната бензиностанция – във видеото може да чуете забавната история как двамата си говорили и по 12 часа, без да могат да се разделят. , както наричаха Сесил, а отскоро госпожа, разказва за избраника си – бившия футболист Жоро:  Сесил сподели, че   и подкрепят младото семейство. Като бивш професионален спортист, той познава и разбира ритъма на нейния живот. Наскоро в дясното коляно на състезателката откриват доброкачествено образование, затова и топтенисистката ни ще пропусне срещите от „Фед Къп”. Лекари от цял свят съветват Сесил да направи операция, но Жоро е решен да ѝ помогне да се справят с проблема по алтернативен начин. Какъв е той, може да чуете във видеото по-долу.   ", "date": "2018.02.02", "title": "Сесил Каратанчева вече е семейна (Снимки)"}
{"url": "http://epicenter.bg/article/Keyt-Midaltan-zatvardi-imidzha-si-na-modna-ikona-v-Oslo--Snimki-/146421/10/84", "text": "Съпругата на принц Уилям затвърди имиджа си на една от най-добре облечените кралски особи.   На вечеря в двореца в Осло тя бе невероятно шикозна с дълга ефирна рокля на Александър Маккуин. Кремавата рокля без ръкави бе дълга доземи. А част от тоалета бе подобно на пелерина наметало, което бе аранжирано с кристални цветя. Те бяха съчетани с разкошни капковидни диамантени обеци и диамантена гривна, която кралица Елизабет II е носила в сватбения си ден през 1947 г. Бременната Катрин излъчваше елегантност и финес. По рано през деня принц Уилям и съпругата му пристигнаха в Осло, където бяха посрещнати от принцеса Мете-Марит и принц Хаакон.   Източник: Дир.бг", "date": "2018.02.02", "title": "Кейт Мидълтън затвърди имиджа си на модна икона в Осло (Снимки)"}
{"url": "http://epicenter.bg/article/Posten-borsh-s-kiselo-zele/146448/9/92", "text": "1/4 малка кисела зелка  1 бр. морков  целина  1 бр. картоф  100 г грах  100 г зелен фасул  500 мл зелева чорба  магданоз, целина  червен пипер, черен пипер, сол  Киселото зеле се задушава с малко вода и олио (докато омекне). Прибавят се нарязаните на дребно морков и целина. Поръсва се с червен пипер, разбърква се и се долива 1 - 1.5 л. вода.   След като заври се прибавят нарязания на кубчета картоф, граха и зеления боб. 10 минути преди сваряването на всички продукти се поръсва с черен пипер и се долива зелевата чорба.   Кагато спре да ври се слагат нарязаните стръкове магданоз и целина. Супата се сервира с кисело мляко. Може да се консумира и студена.", "date": "2018.02.02", "title": "Постен борш с кисело зеле"}
{"url": "http://epicenter.bg/article/Dzhina-Lolobridzhida-v-tyurkoazeno-na-Aleyata-na-slavata/146425/10/100", "text": "Световноизвестната италианска актриса Джина Лолобриджида, която миналата година отбеляза своя 90-годишен юбилей, получи звезда на холивудската Алея на славата.   За това, че Лолобриджида ще бъде удостоена със звезда, стана известно през месец юни миналата година.  На церемонията тя се яви с изящен син тоалет и черни ботуши. На младини Джина често беше обявявана за най-красивата жена на света. Звездата на италианската екранна легенда е с пореден номер 2 628. Джина Лолобриджида се сдоби със световна слава с филма на Кристиан-Жак \"Фанфан Лалето\", в който й партнираше Жерар Филип /1952/, удостоен с награда на кинофестивала в Кан. Друга нейна забележителна роля бе тази на Есмералда в екранизацията на произведението на Виктор Юго \"Парижката Света Богородица\" /1956/.  Преди повече от 30 години актрисата приключи с киното и се обърна към фотографията и скулптурата, като успешно се изяви и в тези области, припомня БТА.   Източник: Дир.бг", "date": "2018.02.02", "title": "Джина Лолобриджида в тюркоазено на Алеята на славата (Снимки)"}
{"url": "http://epicenter.bg/article/Pravoslavnata-tsarkva-chestva-Sretenie-Gospodne/146402/2/0", "text": "На 2 февруари Българската православна църква чества Сретение Господне, един от 12-те големи християнски празници през годината. Сретение Господне е един от четирите празника, посветени на Божията майка. На Сретение /срещане/ Господне се възпоменава описаното от евангелист Лука посрещане на младенеца Исус Христос от престарелия праведник Симеон. Според Мойсеевия закон всяко първородно дете от мъжки пол се посвещава на Бога. Определена била и цената за откупуване на новороденото. След навършване на 40 дни майката на детето принасяла агне в жертва на Бога. Света Богородица се подчинила на този закон. Донесла своя младенец в Йерусалимския храм. По това време в Йерусалим живеел благочестивият старец Симеон. От Светия дух му било обещано, че той няма да види смърт, докато не видят очите му родения от девица. Когато Света Богородица донесла своя младенец в храма, праведният Симеон го прегърнал и в пророческо вдъхновение извикал \"Сега отпускаш твоя раб, владико!\". Това е възторжена молитва, която и до днес се чете в християнските храмове. По благочестив обичай и днес новородените деца на 40-ия ден от рождението им се занасят в храма за благословение, а на майките свещениците четат определена молитва. Сретение Господне е наричан още Зимна Богородица или Вълча Богородица. Този празник, установен още в ранните векове на християнството, започнал да се празнува особено тържествено по времето на византийския император Юстиниан Велики /527-565 г./. ", "date": "2018.02.02", "title": "Православната църква чества Сретение Господне"}
{"url": "http://epicenter.bg/article/Plamen-Dimitrov-i-Vasil-Velev-v-spor-za-vnosa-na-rabotnitsi-ot-chuzhbina/146405/2/0", "text": "Ще бъде ли залят пазарът на труда с евтина работна ръка от чужбина? Отговар на този въпрос търсиха в сутрешния блок на Нова телевизия Васил Велев от Асоциацията на индустриалния капитал в България (АИКБ) и президентът на КНСБ Пламен Димитров.   Бизнесът настоява за облекчение при наемането на работна ръка от чужбина. Работодателските организации поискаха от правителството да имат право да наемат повече работници от други държави.   Васил Велев отрече твърденията, че бизнесът иска да внесе в страната нископлатени кадри от чужбина, с което да принуди и местните да работят за по-малко пари. „Оценката в средносрочен план на Института за устойчиво икономическо развитие е от порядъка на потребност от 500 000 работници и служители”, каза той. „Тази потребност няма да се реализира за месец или седмица, а в средносрочен план в близките няколко години”, допълни Велев. „Те са нужни, защото тяхната липса задържа икономическия растеж.  В момента най-острият проблем е недостигът на човешки ресурси. Той изпревари корупцията, административните прегради и по острота излиза във всички анкети. Това е в оценката на чуждите инвеститори и на международните институции”, добави председателят на АИКБ. Васил Велев каза, че има недостиг не само на високо квалифицирани служители, но и на работници във всички сектори.   „Няма как да продължим и особено да ускорим икономическия растеж, ако всяка година пазарът на труда напускат приблизително два пъти повече души, отколкото се вливат”, анализира Васил Велев. Велев добави, че идеята на АИКБ е да се „внесат” преди всичко представители на българските общности в Украйна, Молдова и Македония.   Според президентът на КНСБ Пламен Димитров, основната причина за проблема с кадрите са ниските доходи.  Той заяви, че двете спогодби с Украйна и Молдова за регулация на българите работещи там и гражданите на тези страни, работещи у нас, се провалят. „Към момента имаме единствената възможност да регулираме спогодба с Армения”, добави той.   „Дефицитният пазар на труда е факт от няколко години”, каза той, но изтъква: „Имаме разлика в оценката на причината”. „Аз съм дълбок песимист, че ако акцентираме на виетнамските инжинери или заварчици, ще запълним дупката в нашия пазар”, подчерта той. Пламен Димитров изрази съмнение, че украинските и други сезонни работници, които са били в България миналата година, ще дойдат отново.   „Пазарът на труда не е отворен”, каза от своя страна Велев, давайки пример, че за да замине за Полша на един украинец му трябват „няколко дни и 35 евро”, докато за България 300 евро и няколко месеца. „Единствено Валери Симеонов прави енергични усилия да облекчи вноса, но има пасивна и активна съпротива от всички останали”, добави председателят на АИКБ.   Той припомни фактът, че безработицата е под санитарния минимум и добави, че „няма хора, които да искат  да работят и да не могат да си намерят работа”.  Според него, ако в България имаше достатъчно квалифицирани кадри, бизнесът нямаше да иска да внася украинци и молдовци. Той очерта виждането си, че вносът няма да повлияе негативно на заплатите, а дори може да се окаже положителен, тъй като ще спомогне за разширяването на бизнес дейностите. Той добави, че има по 40 кандидати за едно работно място от Украйна и Молдова. Пламен Димитров не се съгласи и каза, че вносът на работници не е затруднен.   „Ако искаме да върнем българите единственото решение е увеличение на доходите”, каза той.    ", "date": "2018.02.02", "title": "Пламен Димитров и Васил Велев в спор за вноса на работници от чужбина"}
{"url": "http://epicenter.bg/article/Korneliya-Ninova-poluchi-podkrepata-na-plovdivskite-sotsialisti-po-Istanbulskata-konventsiya/146406/2/0", "text": ", заръчаха пловдивските социалисти на Корнелия Нинова.   \" , заявиха жените социалистки. Те благодариха на парламентарната група, че внася промени в Наказателния кодекс, с които насилието става престъпление от общ характер и се увеличават наказанията. Нинова ги информира, че в петък депутатите ще предложат и създаването на кризисни центрове за пострадали от домашно насилие. \"По-важно е да приемам законодателство и то да се изпълнява, за да помогнем на жертвите, както и да се погрижим за превенция”, добави тя.     “Образователната реформа на ГЕРБ е катастрофа. Програмите са неадекватни, учи се Възраждане без да се е учило Средновековие. Българчетата не знаят кой е цар Калоян. Изтрива се паметта ни за история и българщина. Изопачавт се и се идеологизират исторически факти, а сега и джендър образование”, споделиха още преподавателите.     “  заяви Корнелия Нинова.   В дискусията бе изтъкнато,  че държави, които често се дават за положителен пример, като Великобритания, Унгария, САЩ и други още не са ратифицирали конвенцията. “Това е ценностен избор и българският народ показа, че може да бъде силен, когато пази ценностите си”, обобщи Нинова. \r\n \r\n \r\n В срещата участие взеха зам.-председателят на БСП Кирил Добрев, с който присъстващите коментираха организационни въпроси и подготовката за местните избори, както и областният председател на партията Георги Гергов и председателят на пловдивските социалисти Красимир Трифонов.  ", "date": "2018.02.02", "title": "Корнелия Нинова получи подкрепата на пловдивските социалисти по Истанбулската конвенция"}
{"url": "http://epicenter.bg/article/Pisma-na-detsa-zatrupaha-zdravniya-ministar--molyat-go-za-gripna-vakantsiya/146408/2/0", "text": "  Електронната поща на Министерство на здравеопазването и по-специално на министъра Кирил Ананиев е буквално залята с писма на ученици, които молят за грипна ваканция, разказа в репортаж Нова телевизия, цитирани от    От седмица пощата на Ананиев е затрупана с нетрационни писма с подател – ученици от цялата страна. Медийният съветник на министъра Мария Иванова сподели пред Нова телевизия, че децата са на възраст между 12 и 16 години и са много креативни.   Децата призовават министерството да обяви грипна ваканция, тъй като в противен случай те ще са „нещастни”.   \"Докато децата софийски кашлят и кихат, плахо плачат и отчаяно питат: защо няма грипна малко почивка , кърпичките свършиха, бършем се с покривка, главите ни пулсират в ритъм опасен, и ваканция, ако няма, резултатът е ясен...\", гласи едно от писмата.   „Не съм се сблъсквала с подобни случаи, но съм приятно изненадана”, каза Мария Иванова.   „Определено ни изненада снимката на момиче, което се е снимало как плаче и отдолу е написала „децата плачат за грипна ваканция”, това беше изобретателно”, дава пример Иванова.   Други, които желаят дълга почивка, не залагат на емоция, а на аргументи… „Грипът навсякъде е един и същ. София и Софийска област са в непосредствена близост, което увеличава шансовете от заболяване. Не е уместно, да делите децата”, пише в едно от писмата. Други подрастващи заплашват властите, че ходят болни на училище и отговорността за последствията ще е на Министерството на здравеопазването.            ", "date": "2018.02.02", "title": "Писма на деца затрупаха здравния министър, молят го за грипна ваканция"}
{"url": "http://epicenter.bg/article/Prof--Aleksandar-Marinov--Vseki-den--v-koyto-Delyan-Dobrev-e-v-parlamenta--e-minus-za-GERB-/146409/2/0", "text": " Това каза за сутрешния блок „Добро утро, България“ на Радио „Фокус“ политологът проф. Александър Маринов. Той коментира напрежението между управляващи и опозиция след решението на Конституционния съд по оставката на депутата от ГЕРБ Делян Добрев.   „Аспектите, през които казусът трябва да бъде разглеждан, са три - конституционен, политически и морален\", добави проф. Маринов. „Първият е чисто конституционно-правен и там нещата са съвършено ясни – както, че Парламентът е отхвърлил оставката на Делян Добрев, така и че след като той е оттеглил оставката си, няма пряко основание да се смята, че той не е депутат.  Независимо дали БСП провежда най-ефективната линия, е ясно, че има линия на хората около Цветан Цветанов, тъй като Бойко Борисов зае позиция, но Цветанов и групата се наложиха, за да отстояват Добрев на всяка цена.  “, уточни проф. Александър Маринов. Той каза още, че от Атаките на левицата по линия корупция и злоупотреби с власт ще продължат, но всяка политическа партия, включително и    ", "date": "2018.02.02", "title": "Проф. Александър Маринов: Всеки ден, в който Делян Добрев е в парламента, е минус за ГЕРБ!"}
{"url": "http://epicenter.bg/article/Speshna-pomosht--Za-schupen-krak-vikayte-taksi--a-ne-chakayte-lineyka/146410/2/0", "text": "  Eкип на Спешна помощ посъветва мъж със счупен крак да си хване такси до болницата, вместо да изпрати линейка.   Една вечер, ритайки футбол с приятели, Йордан Стоянов пада на игрището и чупи крак. Един от първите, който му помага е Димитър Лазаров. Заедно със съотборниците му го превързват и звънят на телефон 112, разказва случая bTV, цитирани от    „Имаше така известни спорове дали да предприемем действия да го закараме до „Пирогов” сами или да изчакаме линейката”, спомня си Димитър.   След като състоянието на Йордан се влошава, звънят отново на Спешна помощ. Оказва се, обаче, че няма свободна линейка.   „Минаха около 30-тина минути, в които той започна да пребледнява. Да му пада кръвното от болката и от самия стрес. Казаха в крайна сметка, че няма свободни линейки и е най-добре да си хванем такси. Ние така се спогледахме. Казахме „Как така?”, разказа още Димитър.   Повикали такси, четирима го пренесли до колата и откарали в „Пирогов”.   От Спешна помощ не отричат, че са посъветвали пострадалият да си хванат такси. Причината – в същата вечер са приети 150 повиквания, а към момента на подаване на сигнала всички 13 екипа били заети.   От бърза помощ обясниха, че счупването на крак е спешен, но не и животозастрашаващ случай.   Оказва се, че таксиметровите коли често изпълняват ролята на линейки. В такива случаи поръчките се обработват с приоритет. А част от шофьорите са обучени парамедици.   В момента Йордан е настанен в болница. Оказва се с тежко счупване на подбедрицата. И е разочарован от Спешна помощ.  ", "date": "2018.02.02", "title": "Спешна помощ: За счупен крак викайте такси, а не чакайте линейка"}
{"url": "http://epicenter.bg/article/Valeri-Simeonov--Malko-isteryasa-VMRO--V--Obedineni-patrioti--ne-e-obsazhdan-referendum/146411/2/0", "text": "   \"Малко истеряса ВМРО, за да събира още малко медийни дивиденти. Това правят колегите. Нито е обсъждано от \"Обединени патриоти\", нито пък аз някога ще се съглася, както и моите отговорни съпартийци от НФСБ, да искаме референдум - да издухаме още 30-40 млн. лв. държавни пари за поредната глупотевина. Хайде стига вече\". Това каза вицепремиерът Валери Симеонов в предаването „България сутрин“ по „България он ер“, цитирани от „Фокус“.   \"  каза още Симеонов. По думите му имаме полза от ЕС, но не всичко, което идва от там е добро и не всичко съвпада с нашата ценностна система. Въпросът ще се реши в парламентът, добави вицепремиерът.   Бих препоръчал на прокуратурата и на правосъдната система със същия хъс и енергия, с които започват да правят разследване на едни такива институции, които няма къде да избягат, нито могат да се противопоставят, по същия начин да се насочат и към организираната престъпност и по-мащабните злоупотреби, за които съм сезира в областта на енергетиката, например.   На въпрос дали страната може да се справи с корупцията Симеонов отговори: \"Няма проблем, който една държава не може да реши, стига да поиска да го направи. Държавата е най-голямата сила на съответната територия, държавната власт има всички механизми. Трябва да има желание, трябва да има смелост да го направи и може да го направи. Вицепремиерът коментира и темата за втори лифт в Банско, като отбеляза, че от него концесионерът няма да има пряка финансова полза. \"Хората, които отиват в Банско, ще бъдат същите, но няма да чакат 3 часа като говеда на тълпи на опашките, а ще чакат 1 час. Всички останали аргументи са лъжа.   Жалко за хората, които се подлъгват и не търсят сериозната аргументация, а просто вярват на едни опънати плакати\", коментира Валери Симеонов. Той, като гледам, навсякъде е готов да откликне. Може би такъв му е манталитетът. За мен е унизително да се занимаваме с такива глупотевини от сутрин до вечер\", заяви Валери Симеонов.   ", "date": "2018.02.02", "title": "Валери Симеонов: Малко истеряса ВМРО! В „Обединени патриоти“, не е обсъждан референдум (Видео)"}
{"url": "http://epicenter.bg/article/Ostavki-i-uvolneniya-sled-nasilieto-nad-detsa-v-gradinata-v-Burgas/146417/2/0", "text": "  От понеделник детската градина \"Брезичка\" в Бургас ще бъде с ново ръководство след скандалния клип на тормоз над децата от страна на възпитателките, съобщава    С децата ще работи психолог по желание на родителите. Има постигнато съгласие и за поставянето на видеонаблюдение, което ще се случи в рамките на седмица.   Това са мерките, които са взети от общината до момента, след като в интернет се появи видео, на което се вижда насилие над деца от страна на възпитателите. На кадрите се вижда как се скубят и обиждат 5-годишните деца.   Уволнена е директорката на детска градина \"Брезичка\" в Бургас заради сигнала за насилие от страна възпитателки над деца в една от групитe, съобщи заместник-кметът по образование в Общината Йорданка Ананиева.   Събка Недева е освободена от поста заради това, че не е оказала контрол върху педагозите. Отстранена от работа е и помощник-директорката Ваня Стоянова, напуснала по собствено желание е възпитателката Милена Иванова, срещу която е подаден сигнал в прокуратурата. Другата \"героиня\" от клипа - учителка Весела Петрова, е в болнични, но като се върне на работа ще бъде уволнена. От общината обещаха да подадат сигнал в НОИ, за да бъде проверена достоверността на болничния й.   По-рано тя отрече да е имало шамари, а пръчките, които се виждат във видеото, били част от репетиция на танц. За колежката си Милена Иванова заяви, че е добър педагог и не пожела да коментира повече.   Директорката на градината пък потвърди, че учителките са отказали да бъдат поставени камери за видеонаблюдение. Това обаче за нея не било индикация, че има проблем. За директорския пост на градината ще се търси отговорен човек с опит и отношение, обявиха от общината.   По случая прокуратурата разследва тормоз над 5 деца в детската градина, заяви говорителят на главния прокурор Румяна Арнаудова пред bTV. По думите й още в рамките на днешния ден и в началото на следващия ще имаме достатъчно данни, за да вземе прокурорът решение за кое престъпление да образува досъдебно производство. Събират се данни за причиняване на телесна повреда на малолетно лице от длъжностно лице или за изтезаване на малолетни лица.   \"Насилието над деца, независимо дали в детска градина, или с увреждания е абсолютно недопустимо явление. Прокуратурата ще изпълни задълженията си по закон и ще преследва извършителите по всички направления“, каза още говорителят на главния прокурор.   И тази сутрин родители разказаха пред БНТ, че заснетото в клипа не е изолиран случай на насилие. Други майки и бащи обаче се обявиха в защита на възпитателите.   Днес се очаква становището на социалните служби по случая с шокиращите кадри на агресия срещу деца в детската градина. Засега остава тайна кой е поставил камерата. Тя е била поставена в занималнята на децата и снимала в продължение на седмица. Родители стигнали до това решение, след като подавали сигнали за агресия, но не срещнали разбиране от ръководството на градината.   Една от майките разказа, че с детето й работи психолог. Забелязала, че има проблем, след като започнало да проявява агресия към играчките си – както словесна, така и физическа.   Друго дете пък било с насинени крака. Малчуганите били удряни, защото не можели да се справят със задачите от учебния процес, твърдят родителите. Възпитателките дори обиждали някои от децата заради наднорменото им тегло.  ", "date": "2018.02.02", "title": "Оставки и уволнения след насилието над деца в градината в Бургас"}
{"url": "http://epicenter.bg/article/Vnos-na-rabotnitsi--Po-40-ukraintsi-se-boryat-za-edna-rabotna-pozitsiya-u-nas-/146419/2/0", "text": "Бизнесът пожела облекчение при наемането на работна ръка от чужбина. От работодателските организации поискаха да имат право да наемат повече работници от други държави. Ще доведе ли това до дъмпинг на пазара на труда и заливането му с по-нископлатени кадри? В студиото на „Здравей, България” по Нова тв по въпроса говориха председателят на Асоциацията на индустриалния капитал в България Васил Велев и президентът на КНСБ Пламен Димитров.  Васил Велев отрече твърденията, че бизнесът иска да внесе в страната нископлатени кадри от чужбина, с което да принуди и местните да работят за по-малко пари.  „Оценката в средносрочен план на Института за устойчиво икономическо развитие е от порядъка на потребност от 500 000 работници и служители. Тази потребност няма да се реализира за месец или седмица, а в средносрочен план в близките няколко години”, заяви той.  „Те са нужни, защото тяхната липса задържа икономическия растеж. В момента най-острият проблем е недостигът на човешки ресурси. Той изпревари корупцията, административните прегради и по острота излиза във всички анкети. Това е в оценката на чуждите инвеститори и на международните институции”, добави председателят на АИКБ.  Васил Велев каза, че има недостиг не само на високо квалифицирани служители, но и на работници във всички сектори.  „Няма как да продължим и особено да ускорим икономическия растеж, ако всяка година пазарът на труда напускат приблизително два пъти повече души, отколкото се вливат”, каза той.  Велев добави, че идеята на АИКБ е да се „внесат” преди всичко представители на българските общности в Украйна, Молдова и Македония.  Според президента на КНСБ Пламен Димитров основната причина за проблема с кадрите са ниските доходи. Той заяви, че двете спогодби с Украйна и Молдова за регулация на българите работещи там и гражданите на тези страни, работещи у нас, се провалят.  „Към момента имаме единствената възможност да регулираме спогодба с Армения”, добави той.  „Дефицитният пазар на труда е факт от няколко години”, каза Димитров и добави, че „имаме разлика в оценката на причината”.  „Аз съм дълбок песимист, че ако акцентираме на виетнамските инжинери или заварчици, ще запълним дупката в нашия пазар”, подчерта още Димитров. Той изрази съмнение, че украинските и други сезонни работници, които са били в България миналата година, ще дойдат отново.  „Пазарът на труда не е отворен”, каза от своя страна Велев, давайки пример, че за да замине за Полша, на един украинец му трябват „няколко дни и 35 евро”, докато за България 300 евро и няколко месеца.  „Единствено Валери Симеонов прави енергични усилия да облекчи вноса, но има пасивна и активна съпротива от всички останали”, добави председателят на АИКБ.  Той припомни факта, че безработицата е под санитарния минимум и добави, че „няма хора, които да искат да работят и да не могат да си намерят работа”. Според него, ако в България имаше достатъчно квалифицирани кадри, бизнесът нямаше да иска да внася украинци и молдовци. Велев очерта виждането си, че вносът няма да повлияе негативно на заплатите, а дори може да се окаже положителен, тъй като ще спомогне за разширяването на бизнес дейностите. Той добави, че има по 40 кандидати за едно работно място от Украйна и Молдова.  Пламен Димитров не се съгласи и каза, че вносът на работници не е затруднен.  „Ако искаме да върнем българите, единственото решение е увеличение на доходите”, каза той.  ", "date": "2018.02.02", "title": "Внос на работници: По 40 украинци се борят за една работна позиция у нас (Видео)"}
{"url": "http://epicenter.bg/article/Ostar-spor-v-efir-zaradi-detska-entsiklopediya--v-koyato-se-govori-za-smyana-na-pola-i-homoseksualizam/146422/2/0", "text": "Детска енциклопедия, в която се говори за операции по смяна на пола и секс между хора от един и същи пол. Това стана една от най-обсъжданите теми в социалните мрежи. Темата бе обсъдена и в сутрешния блок на Нова тв.  Оказва се, че  , но това става актуална покрай дебатите за Истанбулската конвенция.  Идва въпросът на колко години е редно да се говори с децата за тези неща и по какъв начин трябва да им бъде обяснено?  Александър Тренев от издателство „Световна библиотека” припомни, че на днешната дата германската 6-а армия капитулира при Сталинград. „Ако не беше тази победа, ние нямаше да водим този разговор, защото обектът на тази книга щеше да е в крематориумите”, подчерта той.  „Тази енциклопедия е част от един голям енциклопедичен и образователен проект”, каза той. Той заяви, че книгата не е издадена съвместно с неправителствени организации и фондации. Тренев добави, че книгата третира много важни въпроси, като този за сексуалното насилие.  Според психиатъра д-р Цветеслава Гълъбова има определени внушения в енциклопедията.  „Имам притеснения, че в един момент това може да стане леко и тихомълком част от някаква образователна програма”, каза тя.  „Човечеството е оцеляло милиони години без да бъде учено така агресивно на толерантност”, вметна психиатърът.  „Тази енциклопедия няма нищо общо с третия пол, няма думата джендър и е абсолютно ирелевантна към Истанбулската конвенция”, подчерта издателят. На въпрос дали действително броят на хората „от един и същи пол, които се обичат, се увеличава неимоверно”, както пише в енциклопедията, той каза, че книгата почива на проверени факти.  „Основното послание на тази глава, която е не повече от два процента от цялата книга, е толерантност”, подчерта Тренев. Той каза, че проектът се радва на изключително голям интерес в цял свят.  Д-р Гълъбова каза, че в днешно време подобни въпроси и като цяло сексуалното образование, зависят от родителите, като „по-консервативните” от тях очакват децата им сами да ги повдигнат, а „тези в другата крайност” сами започват разговор по темата. Като професионален психиатър тя изрази мнение, че най-разумно е тези разговори да започнат да се водят, когато детето е на 10-12 годишна възраст.  Тя подчерта, че е важно какво информация ще достигне до децата, както и че родителите трябва да са внимателни как се образоват подрастващите.  „Децата са внушаеми и манипулируеми”, поради което е важно „как ще се поднася информацията”, която те получават.  Книгата е „безценен помощник на родителя, да може да образова детето си по деликатни теми”, опонира издателят Александър Тренев.  ", "date": "2018.02.02", "title": "Остър спор в ефир заради детска енциклопедия, в която се говори за смяна на пола и хомосексуализъм"}
{"url": "http://epicenter.bg/article/Dragomir-Stoynev--Vnasyame-novi-zakoni-protiv-domashnoto-nasilie-/146424/2/0", "text": "Внасяме нови закони против домашното насилие, обяви зам.-председателят на ПГ на \"БСП за България\" Драгомир Стойнев в изявление за медиите. Зад Стойнев застана почти цялата парламентарна група. Според промените, внесени от червените във всяка област трябва да има поне един кризисен център за пострадали от домашно насилие. 2,5 млн. лв. ще струва издръжката на центровете, пресмятат социалистите. Според Стойнев тази сума не е голяма и може да се покрие и от сегашния бюджет на социалното министерство.   \"Ако ГЕРБ приемат в най-кратки срокове законопроекта до края на лятото във всяка област трябва да има изграден кризисен център, за да подпомага жените, които са жертва на домашно насилие\", изтъкна Драгомир Стойнев. „Ако от ГЕРБ са откровени и наистина желаят да се борят с домашното насилие, то тогава законопроектът ни да бъде приет в най-кратки срокове“, продължи Стойнев и обърна внимание, че внесените от червените промени в Наказателния кодекс, насочени срещу домашното насилие, не са разпределени за обсъждане от парламентарните комисии. „Единственото ни желание е от ГЕРБ да бъдат по-активни, когато обещават, почти нищо не се случва, но поне да изпълнят внесеното от опозицията“, добави той.   Драгомир Стойнев отговори на въпроси за Истанбулската конвенция и подчерта, че \"тази конвенция не отговаря на ценностите на българите\".    ", "date": "2018.02.02", "title": "Драгомир Стойнев: Внасяме нови закони против домашното насилие! (Видео)"}
{"url": "http://epicenter.bg/article/Pochina-izvestniyat-zhurnalist-Evgeniy-Stanchev-/146427/2/0", "text": "На 78-годишна възраст почина дългогодишният журналист и главен редактор на редица издания Евгений Станчев. За кончината му съобщи дъщеря му Камелия Станчева във Фейсбук, съобщава dir.bg.  \"Отиде си един голям Човек и Българин - БАЩА МИ! Опелото ще се отслужи в неделя 14 часа в храм \"Св.Седмочисленици\", написа Станчева, която също е журналистка и PR.   Бил е главен редактор на вестник „Дума“ от юни 2003 г. до юли 2007 година. Работил е във вестниците „Народна младеж“, „Новини плюс“, „Поглед“ (два пъти главен редактор), \"КЕШ\", списанията „Ново време“, „Бизнесуик“ (главен редактор) и др.  Автор e на книгата с репортажи „От Петровка до Находка“, в която описва пътуването си с влак от Москва до Находка и обратно.  Станчев е един от първите журналисти, посетили района на Чернобилската АЕЦ една година след аварията.  Автор е на серия от репортажи за аварията публикувани във вестник „Поглед“ през октомври и ноември 1987 г. и препечатани в „Дума“ през април 2006 г.  Носител е на орден \"Кирил и Методий\" - I степен.  ", "date": "2018.02.02", "title": "Почина известният журналист Евгений Станчев "}
{"url": "http://epicenter.bg/article/Radev-nalozhi-veto-varhu-promenite-v-Zakona-za-posevniya-i-posadachniya-material-/146428/2/0", "text": "Президентът Румен Радев наложи вето на Закона за изменение и допълнение на Закона за посевния и посадъчния материал заради направените с него изменения в Закона за опазване на земеделските земи. Това съобщиха от прессекретариата на държавния глава.  Държавният глава не е съгласен с правилата относно промяната на предназначението на земеделските земи. Според Румен Радев тези правила не изпълняват конституционното задължение на държавата за особена закрила на земята и не гарантират промяна на предназначението на обработваемите земи само по изключение при доказана нужда.  Според президента Радев промени в законодателството, които засягат основни начала на Конституцията, трябва да преминават през всички етапи на законодателния процес. Само така може да се гарантира прозрачност и да се даде възможност на всички заинтересовани лица да изразят своето мнение.  * * *  Споделям основната цел промените, направени със Закона за изменение и допълнение на Закона за посевния и посадъчния материал - необходимостта от оптимизиране на изискуемите документи при заявяване на административни услуги. Не съм съгласен с част от Преходните и заключителните разпоредби на този закон, които изменят Закона за опазване на земеделските земи, свързани с правилата за промяна на предназначението на земеделските земи.  Съгласно чл. 21, ал. 1 от Конституцията земята е основно национално богатство, което се ползва от особената закрила на държавата и обществото. Земята е основно национално богатство, защото е източник и основа за всички други блага и има ограничена площ. Тези характеристики на земята предопределят и систематичното място на нейната уредба в Глава първа „Основни начала“ на Конституцията. Поради всичко това земята несъмнено е богатство със стратегическо значение за българската държава. Предвид тази ценност на земята като благо от най-висш порядък за цялото общество в чл. 21, ал. 2 от Конституцията се прогласява принципът за използването на обработваемата земя само за земеделски цели, като промяна на нейното предназначение се допуска по изключение при доказана нужда. Конкретните условия и ред за промяната на конституционно дефинираното предназначение на земеделската земя подлежат на уредба със закон. Този закон трябва да остане в конституционно очертаната рамка и да допуска по изключение и при доказана нужда промяната на предназначението на земеделската земя. В този смисъл целта на Закона за опазване на земеделските земи (ЗОЗЗ) е да регламентира такива условия и ред, чрез които да се изпълни конституционната повеля за особена закрила на земеделската земя.  Считам, че направените в Преходните и заключителните разпоредби на Закона за изменение и допълнение на Закона за посевния и посадъчния материал промени в ЗОЗЗ не са релевантни към предвидената в Конституцията особена закрила на земята като основно национално богатство. По силата на § 28, т. 5 (относно чл. 21, ал. 1 и 5 ЗОЗЗ) отпада изискването за представяне на проект на подробен устройствен план (ПУП) при започване на процедурата за промяна на предназначението на земеделските земи. Така се създава неяснота относно конкретните параметри на инвестиционното намерение и не се доказва нуждата, която е конституционна предпоставка за промяната на предназначението. С § 28, т. 7, б. „а“ (относно чл. 24, ал. 1 ЗОЗЗ) отпада задължението на заинтересованото лице след влизане в сила на решението за утвърждаване на окончателна площадка и/или трасе да внесе ПУП, което създава възможност за безкрайна във времето валидност на решението за промяна на предназначението. Разпоредбата на § 28, т. 11 (относно чл. 34, ал. 1 и 2 ЗОЗЗ) променя началния момент, от който започва да тече 1-годишният срок за искане за промяна на предназначението на земята – от влизането в сила на ПУП, а не както досега – от влизане в сила на решението за утвърждаване на окончателна площадка. Така се създава безсрочна валидност на решенията за утвърждаване на площадки, защото след промяната в чл. 24, ал. 1, където отпада задължението за започване на изработване на ПУП от заинтересованото лице, такова изработване може изобщо да не започне. Този неблагоприятен ефект ще се прояви и по отношение на заварените производства, за които по силата на § 31 ще се прилагат новите правила за сроковете по чл. 34.  С § 30 се дава възможност на лицата, които са пропуснали удължения през 2012 г. 6- годишен срок, да поискат потвърждаване на решението за промяна на предназначението на земеделската земя за неземеделски нужди. Няма обаче срок, в който може да се поиска това потвърждение, тъй като ал. 7 на § 30 предвижда отпадането на правното действие само на потвърдените решения за промяна на предназначението. По този начин с разпоредбата се дава възможност за валидиране на загубили сила решения за промяна на предназначението, без да има срок, в който това може да бъде поискано. Освен това с ал. 6 се предвижда възстановяване на заплатената такса, ако органът не потвърди, а отмени решението за промяна на предназначението на земята. Предвид начина на внасяне на предложенията за тези промени липсва яснота за отражението на задължението за възстановяване на таксите върху публичните финанси.  С тези промени уредбата стимулира собствениците на земеделски земи да променят предназначението им и в много продължителен период от време да не реализират своите нужди, изчаквайки удобен момент, в който ще има инвестиционен интерес. В резултат на това общественият интерес е засегнат, тъй като земите с променено предназначение ще пустеят. Те не могат вече да се използват за земеделски цели, а строителството още не е започнало. Подменя се целта на закона – опазването на земеделските земи и се поставя под съмнение съответствието на приетата уредба с чл. 21 от Конституцията.  Водя се от убеждението, че промени в законодателството, които засягат основни начала на Конституцията, трябва да преминават през всички етапи на законодателния процес. Само така може да се гарантира прозрачност и да се даде възможност на всички заинтересовани лица да изразят своето мнение. В никакъв случай не оспорвам правото на народните представители да правят предложения след приемането на законопроект на първо гласуване, но предложенията не трябва да противоречат на принципите и обхвата на приетия на първо гласуване законопроект. В този смисъл е и чл. 84, ал. 2 от Правилника за организацията и дейността на Народното събрание, както и мотивите на Решение 5 от 2015 г. на Конституционния съд (Обн. ДВ, бр. 78 от 2015 г.).  Включването на промени в ЗОЗЗ, които водят до необосновано разширяване на възможностите за промяна на предназначението на земеделските земи в преходни и заключителни разпоредби на друг закон, създава впечатление, че се цели избягване на широкото публично обсъждане и подробното мотивиране на предлаганите промени. Считам, че народните представители дължат на всички, които те представляват, ясно, мотивирано и открито обсъждане на правилата за промяна на предназначението на земеделските земи.  Въз основа на изложените мотиви упражнявам правото си по чл. 101, ал. 1 от Конституцията на Република България да върна за ново обсъждане § 28, т. 5, т. 7, б. „а“ и т. 11, § 30 и § 31 от Преходните и заключителните разпоредби на Закона за изменение и допълнение на Закона за посевния и посадъчния материал, приет на 24 януари 2018 г.  ", "date": "2018.02.02", "title": "Радев наложи вето върху закон заради промяната на предназначението на земеделските земи "}
{"url": "http://epicenter.bg/article/Keyt-Midaltan-pred-svetovniya-shampion-Magnus-Karlsen--Ne-moga-da-igraya-shah/146426/10/100", "text": "Съпругата на  , херцогинята на  Катрин призна пред световния шампион, норвежкия гросмайстор , че не се била научила да играе шах. Кралската двойка е на посещения в скандинавските страни и в четвъртък пристигна на официално посещение в Норвегия. Херцозите на  бяха приети от норвежкия крал и от кралицата  и имаха официален обяд в кралския дворец.   и съпругата му присъстваха на среща със създателите на най-успешните норвежки прохождащи компании, сред които бяха и авторите на шахматното приложение PlayMagnus. С негова помощ притежателите на  могат да премерят сили с компютърния шампион, да чуят неговите съвети.   Потребителите могат да вземат участие и в съревнование за турнири на живо с Сред почетните гости беше и самият 27-годишен норвежки световен шампион по шахмат.    призна пред него, че е начинаещ в шаха, докато съпругата му довери, че уменията й на шахматната дъска стигнали само до играта на дама, но така и не се научила да играе шах.   Източник: Дир.бг", "date": "2018.02.02", "title": "Кейт Мидълтън пред световния шампион Магнус Карлсен: Не мога да играя шах"}
{"url": "http://epicenter.bg/article/Keyt-Midaltan-/146433/10/84", "text": "Принц Уилям и съпругата му Кейт са на официално посещение в скандинавските страни Швеция и Норвегия. Бременната Херцогиня на Кеймбридж привлече медийното внимание със свежия си вид и елегантния си гардероб. Въпреки напредналата бременност, тя сияеше с широка усмивка и изящни тоалети на световни марки.   На втория ден от посещението си в Швеция британското кралско семейство и техните домакини -  принцеса Виктория и принц Даниел посетиха престижното учебно заведение karolinska institute в Стокхолм.  За събитието Кейт бе подбрала рокля за бременни на една от любимите си марки Alexander McQueen, обеци от шведския бижутер In2Design в чест на домакините си и чанта Chanel.   Роклята на Катрин е изработена от букле - материя, изключително подходяща за зимния сезон.   Изборът й предизвика вълна от коментари относно това дали вълнената материя е подходяща за подобни официални случай. Модните критици бяха разединени дали роклята в цвят пудра е достатъчно елегантна за среща с австрийския президент Александър Ван дер Белен и честта, която се оказва за първи път на български държавен глава и съпругата му - лична покана за празничния концерт в златната зала \"Музикферайн\" във Виена.  Спорът относно модното решение на Десислава Радева не даде неоспоримо заключение дали материята е подходяща за изискания случай. Поне до момента, в който Херцогинята на Кеймбридж не се появи в тоалет от същата материя. Кейт Мидълтън е изградила имиджа си на стилна кралска особа и е наложила името си като модна икона по цял свят.   Освен това въпросната материя е топ тенденция за сезон есен-зима 2017/2018 г. Вълненият плат е изключително подходящ за студените месеци. Материята е плътна, но носи елегантност, заради финото плетиво. Употребата й е широко разпространена в дизайна на тоалети от есенно-зимните колекции на световни модни марки.   Буклето е предпочитан плат за направата на рокли, поли и сака, предназначени за официални събития и изискани мероприятия от моделиери на Острова.    Буклето е предпочитан плат и в колекцията и на Alexander McQueen, който е и авторът на роклята на Кейт Мидълтън. Моделът на Херцогинята е част от новата му зимна компилация дрехи и може да бъде закупена за около 2000 долара. За сравнение, моделът на Невена Николова за първата ни дама е с приблизителна стойност от 3000 долара. Високата цена идва от използването на камъни сваровски.   Буклето е използвано широко и от модна къща Chanel, която налага употребата му като синоним на елегатност и разкош. Така материята може да се намери под името \"chaneltweed\" именно поради този факт.", "date": "2018.02.02", "title": "И Кейт Мидълтън като Десислава Радева - в рокля от букле! (Снимки)"}
{"url": "http://epicenter.bg/article/Nadezhda-za-izbavyaneto-ot-belezi-i-strii/146437/10/0", "text": "Преди да ви представя новата технология за заличаване на белези от акне, стрии и фини бръчки, първо трябва да обясним какво представлява белегът. При нарушаване целостта на кожата, когато се стигне но втория й слой, независимо дали при операция, нараняване, като последица от акне,  кожата реагира с т.нар белези. Те могат да бъдат надигнати или хлътнали. Подходът при двата типа белези е различен.   При надигнатите имаме малко повече продукция на  фибробласти, на клетъчни съставки.  Т.е. надигнатият белег, освен с лечение за изравняване, трябва да се третира и с определени лекарствени средства, които да го стопят.   При хлътналия се забелязва недостиг на колаген  и еластични влакна и кожата реагира с т.нар. фиброза. При зарастването и оздравяването раната придърпва надолу епидермиса и така се получава хлътване, което се третира малко по-трудно, защото трябва да се изгради новата кожа.    При хлътналите белези има различни варианти. Хубаво е да се съчетават няколко процедури, за да се повлияят максимално. Важно е дерматологът да има опит, да установи каква е причината за белега, да определи каква комбинация с инжекционно  използване на хиалуронова киселина или колагенови капсули през устата, съчетани с процедури. Това е доста по-ефективно, отколкото да се прилага само един метод.   Съществуват доста апаратни методики за повлияването на белезите. Недостатъкът им е дългият възстановителен период. Всеки иска да си направи процедурата  и да се възстанови бързо.   И тук идва предимството на новия апарат на Venus Concept  -  Venus  Viva, защото има най-кратък възстановителен период. Това е уред, който конкурира CO2 лазерите. Те  изпаряват горния слой на кожата и по този начин активират колагенообразуването, така че хлътналите белези да се попълнят и да се изравнят с горния слой на кожата   Venus Viva е технология, която съчетава фракционирана радиочестота с електромагнитни полета.  Фракционираната радиочестота прави това, което върши CO2 лазера.  Най-общо казано – наранява кожата с ток и така се активира колегонообразуването. Предимството на този апарат е в бързия възстановителен период – между 24 и 48 часа в зависимост от чувствителността на кожата.  Но не само.  Тъй като не се третира със светлина , а с електричество,  кожата не е фоточувствителна. Процедурата може да бъде правена и през лятото.   Другото предимство са електромагнитните полета, които като технология се използват във фракционираната радиочестота на  Venus Viva.  Тези пулсиращи електромагнитни полета осигуряват достъпът на кислород, активират образуването на фибробласти и създаването на нови кръвоносни съдове, защото там, където има хлътване и белег кожата е попълнена с мъртва тъкан – фиброза, и за да се освежи е необходимо да се създадат нови кръвоносни съдове. А това се предизвиква от пулсиращите електромагнитни полета.   Venus Viva може да се използва при хлътнали белези, главно при акне, но и при стрии дава страхотен ефект, както и при заличаването на фини бръчки, торбички под очите и разширени пори.   За най-добър лезултат е хубаво да се направят три процедури в три поредни месеца. Може да се обработва както само зоната с белега, така и цялото лице.   Когато има белег е по-ефикасно да се третира по-широко поле около белега ,за да се активира повече колагенообразуване и така  да се подпомогне оздравителният процес.   След операция е необходимо да мине поне един месец, за да може отново да се третира необходимата зона.   Когато белегът е надигнат, е добре да се съчетае с инжектиране на кортикостероиди , които да го изгладят, да го изравнят с нивото на кожата, след което се прилага процедурата с Venus Viva.      Този апарат работи с електричество, а не със светлина, не разширява и не свива кръвоносните съдове,  не дава странични ефекти при розацея  и  влияе положително на пигментациите, защото след процедурата се получава едно фино излющване за няколко дни под формата на корички.    Ако сте решили да си поставите филъри или ботокс е добре да са минали поне две седмици от процедурата с  Venus Viva. След филърите също не е никакъв проблем да се третира, стига отново да са минали две седмици от поставянето им.   С  Venus Viva може да се работи върху цялото лице за тотално подмладяване  и възстановяване на кожата, защото дава отличен резултат при фини линии и бръчки, както и при пигментни петна.  Лющенето на кожата е щадящо, почти незабележимо и трае няколко дни.  ", "date": "2018.02.02", "title": "Надежда за избавянето от белези и стрии"}
{"url": "http://epicenter.bg/article/Dzhordzh-Kluni-razkri-kak-e-zapochnala-krasivata-mu-prikazka-s-Amal/146446/10/100", "text": " винаги се е радвал на завидно женско внимание, където и да отиде.  обаче е, че за срещата с жената на живота му  на него дори не му се наложило да излезе от вкъщи. 56-годишният актьор разкри интересната история на тяхното запознанство в новото токшоу на  Първата им среща била през месец май 2013 година, докато Клуни се намирал в италианското си имение близо до езерото  . „Общ приятел ми звъна и ми каза: Идвам при теб, може ли да дойда с една приятелка? Отговорих му: Да, разбира се“. в случая е, че на първата им среща случайно присъствали и  на чаровния  , както и агентът му, които му гостували по това време. Интересен факт е, че агентът на  още щом се запознал с красивата Амал имал някакво предчувствие как ще се развият нещата. По-късно същия ден звъннал на Джордж и му казал: \"Жената, с която се запознах при теб, ще се ожениш за нея\".... И това наистина се случи\", сподели    А как е  „Останахме да си говорим цяла нощ, след това получих имейл от нея, защото Амал трябваше да ми изпрати няколко снимки на моите родители\", спомня си още Клуни. След това бъдещите съпрузи си пишели редовно.   \"Наистина не знаех дали иска да излезе с мен. Мислех си, че сме само приятели\", разказа още носителят на „Оскар“. В крайна сметка година по-късно Джордж Клуни и красивата адвокатка си казват \"Да\" във  , а през юни 2017 г. двамата станаха родители на близнаците  и  .   Източник: дарик", "date": "2018.02.02", "title": "Джордж Клуни разкри как е започнала красивата му приказка с Амал"}
{"url": "http://epicenter.bg/article/D-r-Milen-Vrabevski-za-balgarskite-tvardini-v-Albaniya/146472/10/0", "text": "Помните ли вицовете за албанския реотан, на които се смеехме навремето? Днес немалко нашенци, със съвсем различно мнение, поемат към плажовете на Дурас, но продължаваме да не подозираме как само с едно леко отклонение можем да попаднем в истинска твърдина на българщината.   Неотдавна Албания призна официално българското малцинство, не без настойчивия натиск на  .  Нейният председател   вече 18 години организира семинари на деца от нашенските диаспори, с неизменното  присъствие на младежи и от Албания. Сред 200-те участници, които скоро ще се учат на дигитални умения, предприемачество и родолюбие отново има здрава албанска група с български корен.   Д-р Милен Врабевски разказа пред Покана за пътуване къде можем да чуем архаичен и позабравен нашенски език, да хапнем старинни гозби, да се гордеем с издигнати от родни ръце крепости. На 18 април м.г. председателят на фондация „Българска памет” бе на посещение в градовете Билища и Корча, Албания.   Целта бе да се запознае с представители на българската общност и да проведе разговори за бъдещи съвместни инициативи между местни организации и фондацията. По време на гостуването си той се срещна и с ученици от паралелките за изучаване на български език „Св.Св. Кирил и Методий“.   В рамките на своето посещение в град Билища, д-р Врабевски проведе разговор и с кмета на града г-н Бледион Налбати, който изрази своето желание за по-нататъшно сътрудничество за общи инициативи с фондация „Български памет” и подчерта добрите отношения между българи и албанци на територията на общината.     В областния град Корча, д-р Врабевски посети Дружеството за българо-албанско приятелство и разговаря с представители на българската общност. Той осигури средства за дейността на организацията и пое ангажимент за бъдещи съвместни дейности. На срещите в Билища и Корча присъстваха председателя на Дружеството за албанско-българско приятелство Димитри Никола, зам.председателя Ервис Талюри и секретаря Яни Никола.   При втората визита на д-р Врабевски при българите в Билища и Корча присъстваха Росен Плевнелиев, президент на България (2012-2017г.) и председател на фондация „Решения за бъдещето“ и евродепутатът д-р Андрей Ковачев, който активно работеше в ЕП за признаване на нашето малцинство в Албания.   На срещата с директора на училище „Дритъро Аголи“ в гр. Билища, както и с ученици и учители, председателят на фондация „Българска памет” направи дарение за създаването на кабинет за изучаване на чужди езици.   Според Уикипедия в българските кътчета на Албания живеят между 70 и 120 хиляди души, които не са забравили  нашенския си корен.    Фондация „Българска памет” просто продължава традициите на позабравените родолюбци, които са дарявали „на ползу роду”. В рубриката си     не се отдалечават от Дунава с разказа си за братята Евлоги и Христо Георгиеви, които днес биха нарекли с чуждицата меценати, а те са си спомоществуватели и дарители. На тях дължим сградата на Софийския университет.    е мечтана дестинация за всяка средностатистическа кифла.  , обаче, отиде там да отразява като репортер световно авиошоу, но посети и българското училище. И едва намери време да надникне в един-едничък мол. Водещата на „Спорно за спорта” по телевизия Би Ай Ти се качи на всякакви летателни средства ,но не стигна до върха на Бурж Халифа.   Ако кроите планове за неповторим Свети Валентин,   ще ви поведе по един романтичен маршрут, където през февруари можете да берете портокали от дърветата, без да напускате Стария континент. И да попиете малко история и култура в добавка.   Нейната идея за незабравим и … вкусен Свети Валентин минава  . А при дъхавото испанско вино, защо да не отбележите и Трифон Зарезан?   Ако внезапно ви е осенила идеята за  , вече можете да разчитате само на оферти „в последната минута” или направо да ангажирате каюта за догодина.   За някои от маршрутите рейсовете спират в края на март, защото после започват бурите. Чарът на приключението, наречено круиз, е в това, че през нощта плавате  и всеки ден сте на различен остров. Авантюрата на  , обаче започва с…разочарованието му от дупките в центъра на Париж. Но после се понася към   (защото на латиница последният се пише със С). Втората част от плаването на Борис Ангелов из екзотичния  карибски рай ще чуете в следващото издание на Покана за пътуване.   Напомням ви да пътешествате и с публикациите на страницата ни във Фейсбук   ", "date": "2018.02.02", "title": "Д-р Милен Врабевски за българските твърдини в Албания"}
{"url": "http://epicenter.bg/article/Ogromno-razocharovanie-za-fenovete--Bez-Grisho-na-Sofiya-Oupan-/146467/8/0", "text": "Най-добрият български тенисист Григор Димитров ще разочарова огромния брой свои фенове. Той няма да вземе участие на стартиращия през следващата седмица турнир София Оупън, съобщава Нова телевизия.  Гришо не е успял да се възстанови от контузията на рамото, която получи по време на Аустрелиън Оупън. Така хасковлията няма да може да защитава титлата си от турнира в София, която спечели през миналата година.  Още на 27 януари Григор Димитров анонсира, че може да пропусне турнира в \"Арена Армеец\" заради травмата. ", "date": "2018.02.02", "title": "Огромно разочарование за феновете! Без Гришо на София Оупън "}
{"url": "http://epicenter.bg/article/Samoubi-se-parvorodniyat-sin-na-Fidel-Kastro/146401/7/0", "text": "Първородният син на покойния бивш кубински лидер Фидел Кастро - Фидел Кастро Диас-Баларт, се самоуби вчера в Хавана. Това съобщиха държавни медии, цитирани от агенция ЕФЕ и Ройтерс. \"Докторът на науките Фидел Анхел Кастро Диас-Баларт, който от няколко месеца се намираше под наблюдението на лекарски екип поради тежка депресия, сложи край на живота си на 1 февруари сутринта\", съобщи в. \"Гранма\". Кастро Диар-Баларт, на 68 години, беше единственият син от първия брак на Фидел Кастро с Мирта Диас-Баларт. В Куба го наричаха \"Фиделито\" поради поразителната прилика с баща му. Той беше ядрен физик, съветник по научните въпроси в Държавния съвет на Куба и вицепрезидент на кубинската Академия на науките.      ", "date": "2018.02.02", "title": "Самоуби се първородният син на Фидел Кастро"}
{"url": "http://epicenter.bg/article/Chetirima-migranti-sa-v-kritichno-sastoyanie-sled-boy-mezhdu-afganistantsi-i-afrikantsi-v-Kale/146404/7/0", "text": "Четирима мигранти са в критично състояние, след като бяха простреляни, а над десет други са ранени, някои от тях сериозно, след сблъсъци между афганистанци и африканци в северния френски пристанищен град Кале.   22 са приетите в болница, от които четирима са от Еритрея на възраст между 16 и 18 г. Друг от ранените е бил откаран в болницата в съседния град Лил поради „много сериозното състояние на здравето му“, казаха от местните власти. „Стигнахме до ескалация на насилие, която стана непоносима както за тези от Кале, така и за мигрантите“, каза вътрешният министър Жерар Коломб, който посети местопроизшествията на сблъсъците.   „Такова ниво на насилие досега не е виждано.“ При сблъсъците са били ранени и двама полицаи. Близо два часа е продължил боят в южните предградия на Кале. В мелето участвали близо 100 еритрейци и около 30 афганистанци, които се редели на опашка за получаване на храна. Безредиците започнали, след като един от афганистанците започнал да стреля. Втори сблъсък избухнал в индустриална зона на около пет километра, при който над сто еритрейци, въоръжени с метални прътове и тояги, влезли в битка с двайсетина афганистанци, съобщиха прокурори. „Полицията се намеси, за да спаси афганистанските мигранти срещу атакуващите ги 150-200 еритрейски мигранти“, каза шефът на местната полиция. До още насилие се е стигнало по-късно следобед в четвъртък в индустриален район на Кале, намиращ се недалече от мястото, където се намираше бившият бежански лагер, наричан „Джунглата“. Това са най-сериозните сблъсъци в Кале, откакто на 1 юли 2017 г. там бяха ранени 17 души. Година по-рано 40 души бяха ранени при сблъсъци в пристанищния град, в които участваха мигранти, опитващи се да се промъкнат във Великобритания.   Според благотворителни организации, работещи с мигрантите в района, в момента около 800 пришълци живеят в Кале. Според местните власти броят им е 550-600 души. Миналия месец президентът Еманюел Макрон обеща нулева толерантност към лагери като „Джунглата“ и сключи сделка с Лондон, по която британците ще плащат повече, за да бъдат възпирани мигрантите, стремящи се да достигнат до Острова./АФП  ", "date": "2018.02.02", "title": "Четирима мигранти са в критично състояние след бой между афганистанци и африканци в Кале"}
{"url": "http://epicenter.bg/article/Erdogan-se-gotvi-za-vizita-vav-Vatikana-/146416/7/0", "text": "Турският президент Реджеп Тайип Ердоган ще направи официално двудневно посещение във Ватикана и в Рим в неделя и понеделник, съобщиха от неговата пресслужба.  Ердоган ще се срещне с папа Франциск, както и с кардинал Пиетро Паролин. Очаква се на разговорите да бъдат обсъдени двустранните отношения, обстановката около Йерусалим, регионални въпроси, хуманитарната трагедия в Сирия и битката срещу тероризма, ксенофобията и ислямофобията.  Папата е една от най-известните фигури в света, които отправиха критики срещу американския президент Доналд Тръмп за признаването на Йерусалим за столица на Израел.  Визитата на Ердоган във Ватикана ще бъде първата на турски президент от 59 г. насам.  След като посети Светия престол, турският президент ще се срещне с италианския си колега Серджо Матарела на работен обяд в Рим.  Ще присъства също италианският премиер Паоло Джентилони.   ", "date": "2018.02.02", "title": "Ердоган се готви за визита във Ватикана "}
{"url": "http://epicenter.bg/article/Riana-prizova-svetovni-lideri-da-osiguryat-pari-za-obrazovanie-na-nay-bednite/146418/7/0", "text": "В четвъртък Риана използва блясъка си на звезда, за да призове ключови държави да се ангажират с осигуряване на образование за най-бедните в света. Това стана от трибуната на международна конференция в Сенегал. Певицата от върховете на класациите пристигна в столицата Дакар, където в петък ще се присъедини към форума Глобално партньорство за образование, организиран от сенегалския президент Маки Сал и френския лидер Емануел Макрон. Риана, четвъртата най-следвана личност в Twitter с 86 милиона последователи, използва социалните медии, за да призове Макрон, британския премиер Тереза Май и австралийския премиер Малкълм Търнбул да осигурят повече финансиране. В туита си към Макрон Риана, която се срещна с него в Париж през юли, благодари на френския лидер за провеждането на конференцията, но го притисна да положи усилия за събиране на 250 млн. евро. Говорейки на Търнбул, тя призова за финансиране като част от влизането на Австралия в Съвета на ООН по правата на човека. Около 264 млн. деца и младежи в училищна възраст живеят без образование поради бедност, конфликти и социални бариери, включително предразсъдъци към момичетата, сочат данни на Детския фонд на ООН. Конференцията в Дакар, която обединява правителства и частния сектор, има за цел да събере 3,1 млрд. долара през следващите три години, за да подкрепи образованието на 870 млн. деца. Конференцията на свой ред отправя искане към страните партньори да отделят 20% от публичните си разходи за образование - ниво, което може да бъде особено трудно за страните, които се борят с джихадисти или са в граждански конфликти. Риана, която е посланик на Глобалното партньорство за образование, ще се срещне в Дакар с правителствени служители, както и с преподаватели и студенти. Тя често се изявява като активистка в кампании срещу бедността. Родената в Барбадос певица има и фондация с идеална цел \"Клара Лайънъл\", която включва фонд за студентски стипендии в американски университети. Източник: БГНЕС", "date": "2018.02.02", "title": "Риана призова световни лидери да осигурят пари за образование на най-бедните"}
{"url": "http://epicenter.bg/article/Rusiya-chestva-75-godishninata-ot-razgroma-na-natsistite-kray-Stalingrad-/146438/7/0", "text": "Русия отбеляза 75-годишнината от разгрома на нацистите в Сталинградската битка с голям военен парад във Волгоград, който беше наблюдаван от 30 хил. души, съобщи БТВ. Пред зрителите дефилираха над 60 единици бойна и специална техника начело с легендарния танк Т-34 от времето на войната. Над участниците в парада – повече от 1400 войници, курсанти и офицери, прелетяха повече от 40 летателни апарата. Победите на съветските войски край Сталинград, в Севастопол, Новорсийск и Керч промениха хода на Великата отечествена война, отбеляза пред събралите се ген.-полковник Александр Дворников, който прие парада. Сражението край Сталинград – днес Волгоград, бе сред най-големите през Втората световна война и предвестник на победата от 9 май 1945 г., посочва ТАСС. Франс прес вижда в Сталинградската битка и „символ на възвърнатата гордост и патриотизъм, чието въплъщение се стреми да стане (президентът на Русия) Владимир Путин, повел кампания за четвърти мандат”.", "date": "2018.02.02", "title": "Русия чества 75-годишнината от разгрома на нацистите край Сталинград "}
{"url": "http://epicenter.bg/article/Moskva-predupredi--SASht-presledvat-rusnatsite-po-tseliya-svyat--za-da-gi-arestuvat--/146440/7/0", "text": "Русия издаде предупреждение за пътуванията на своите граждани и им препоръча да мислят внимателно, преди да заминават в чужбина, защото САЩ преследвали руснаците по целия свят, за да ги арестуват, предаде Ройтерс.  В съобщението на руското министерство на външните работи се отправя предупреждение към руските граждани, че когато пътуват зад граница, съществува сериозна заплаха да бъдат арестувани от други страни по искане на Вашингтон, след което да бъдат екстрадирани в САЩ.  \"Въпреки призивите ни да се подобри сътрудничеството между компетентните органи в САЩ и Русия американските специални служби на практика продължават да \"преследват\" руснаците по целия свят\", се казва в предупреждението за пътуванията.  \"При това положение категорично настояваме руските граждани внимателно да обмислят всички рискове, когато възнамеряват да пътуват зад граница\", заяви министерството. Ведомството посочва, че от началото на 2017 г. в чужбина са били задържани над десет руснаци с американско участие.  Като пример се посочва задържането в Испания, Латвия и Гърция на най-малко четирима руски граждани по обвинения от властите в САЩ в киберпрестъпления. Миналата година действията на САЩ срещу заподозрени в киберпрестъпления руснаци са достигнали рекордни равнища.  През 2017 г. седем руснаци са били арестувани или изправени на съд в САЩ и други страни по такива обвинения при средно двама годишно в предишните шест години.  Министерството цитира и случая на Станислав Лисов, обвинен, че е създал компютърен вирус, който атакувал клиентите на финансови институции и причинил щети за милиони долари. Миналата година той бил екстрадиран в САЩ от Испания.  Споменават се и случаи преди този, като задържането на Малдивите през 2014 г. за киберпрестъпления на руския гражданин Роман Селезньов, което министерството определя като отвличане от американски агенти.  В съобщението, което беше публикувано, към руските граждани се отправя и предупреждение, че след като бъдат екстрадирани и са в ръцете на американската съдебна система, към тях ще бъде проявено пристрастно отношение.  Държавният департамент на САЩ отказа коментар.   ", "date": "2018.02.02", "title": "Москва предупреди: САЩ преследват руснаците по целия свят, за да ги арестуват! "}
{"url": "http://epicenter.bg/article/Bezpretsedentno--3500-dushi-shte-pazyat-Erdogan-v-Rim-/146444/7/0", "text": "Мерките за сигурност в италианската столица ще бъдат издигнати на най-високо ниво за посещението на турския президент Реджеп Тайип Ердоган в Рим. За безопасността на турския държавен глава ще бдят 3500 служители от сигурността, съобщава турската частна телевизия НТВ.  Безпрецедентни мерки ще са в сила в италианската столица по време на 24-часовото посещение на Ердоган. Във връзка с визитата е обявена \"зелена зона\" в центъра на града, за да се попречи на всякакви протестни инициативи или демонстрации на Кюрдската работническа партия (ПКК), отбелязва телевизията. Маршрутът на турския президент през италианската столица ще бъде следен през наблюдателните и охранителните камери, планирани са алтернативни пътища за кортежа на президента. По време на посещението ще бъдат затворени за движение някои пътни артерии. Кортежът ще бъде следван от линейки и пожарни коли, а за обезпечаване на охраната на турския държавен глава в Рим ще пристигнат подкрепления от съседни градове. НТВ посочва, че подобни мерки не е имало дори за посещения на президенти на САЩ в Италия, когато охраната не е наброявала повече от 3000 души. Ердоган ще замине в неделя вечерта на посещения в Италия и Ватикана. Срещи там турският президент ще има с папа Франциск и президента и премиера на Италия Серджо Матарела и Паоло Джентилони. Това ще бъде второто посещение на турски президент във Ватикана за последните близо 60 години. Преди това такава визита бе осъществена от третия турски президент Джелял Баяр през 1959 г. След срещата във Ватикана на Баяр с папа Йоан XXII, през април 1960 г. Турция установява дипломатически отношения с Ватикана, а през 1962 г. открива свое посолство там, напомня в. \"Сабах\". Турция е била посещавана от няколко глави на римокатолическата църква от тогава - през 1967 г. в страната идва папа Павел VI, през 1979 г. - папа Йоан Павел II, през 2006 г. - папа Бенедикт XVI, а през 2014 г. - папа Франциск.", "date": "2018.02.02", "title": "Безпрецедентно: 3500 души ще пазят Ердоган в Рим!"}
{"url": "http://epicenter.bg/article/Opasno--V-Alepo-sa-zabelyazani-savetski-takticheski-raketi--Elbrus--/146450/7/0", "text": "В района на град Алепо са забелязани сирийски ракетни комплекси 9К72 „Елбрус”, съобщи руското издание rusdialog.ru,    Тези комплекси са доставени още от времето на СССР и са на въоръжение в сирийската армия, макар гаранционният им срок да е само 19 г. Сега Дамаск може да разчита на около 30 ракети.  Според експерти, комплексите 9К72 (Скъд-Б) са доста морално и физически остарели, но при грамотно и внимателно използване могат да нанесат на противника значителни щети. Дамаск едва ли ще има друг удобен случай да използва тези тактически ракети с малък обсег.  Стартовата маса е почти 6 т, а масата на бойната част съставлява почти 1 тон. Максималната далечина на полета на ракетата е до 300 км. Бойната глава може да е конвенционална или със заряд за масово поразяване.  България също разполагаше с ракети „Скъд-Б”, но доброволно ги унищожи като условие да бъде приета в НАТО, припомнят експерти.  ", "date": "2018.02.02", "title": "Опасно! В Алепо са забелязани съветски тактически ракети „Елбрус” "}
{"url": "http://epicenter.bg/article/Evropeyskata-komisiya-haresa-ideyata-na-Borisov--Obmislya-se-sreshta-ES---Turtsiya-v-Sofiya-/146453/7/0", "text": "Европейският съюз обмисля възможността за провеждане на среща на високо равнище с турското ръководство, съобщи на пресконференция говорителят на Европейската комисия Александър Винтерщайн, цитиран от БГНЕС. Така ЕС даде зелена светлина на форума, лансиран от премиера Бойко Борисов на срещата му с германския канцлер Ангела Меркел в София. Меркел бе в София на 20 януари. Тогава тя заяви: „Приветствам инициативата на премиера Борисов заедно с председателите на Еврокомисията, Европарламента и Европейския съвет да се срещне с президента Ердоган за разговори по всички нерешени въпроси между Европейския съюз и Турция. Имаме нужда от подредени отношения с нашия съсед, за да решаваме проблемите, които възникват. Смятам, че срещата е добър шанс да се говори с турския президент по всички въпроси, които ни вълнуват.“ Говорителят на Европейската комисия Александър Винтерщайн каза, че възможността за провеждане на такава среща все още се обсъжда и затова не може да потвърди дата. По-рано германският в. „Велт” съобщи като се позова на собствени източници, че ЕС и Турция планират среща на високо равнище в края на март. По данни на изданието на форума ще участват председателят на Еврокомисията Жан-Клод Юнкер, председателят на Европейския съвет Доналд Туск, председателят на Европейския парламент Антонио Таяни турският президент Реджеп Ердоган и председателстващият Съвета на ЕС премиер на България Бойко Борисов. Срещата може да се състои в Брюксел или в София. Ще се обсъждат противодействието на тероризма, енергетиката, миграцията и студентският обмен.", "date": "2018.02.02", "title": "Европейската комисия хареса идеята на Борисов: Обмисля се среща ЕС - Турция в София!"}
{"url": "http://epicenter.bg/article/Shefovete-na-trite-nay-moshtni-ruski-spetssluzhbi-bili-vav-Vashington-zaradi-izvanzemnite-/146455/7/0", "text": "Шефовете на трите водещи руски специални служби – Сергей Наришкин от Службата за външно разузнаване (СВР), шефът на Федералната служба за сигурност на Русия (ФСБ) Александър Бортников и началникът на Главното разузнавателно управление (ГРУ) на генералния щаб на руските въоръжени сили Игор Коробов са посетили Вашингтон и са се срещнали с директора на ЦРУ Майк Помпео. Наришкин освен това е разговарял и с шефа на Националното разузнаване на САЩ Дан Куотс.  Това събитие е безпрецедентно и е невъзможно да се случи, без да са налице форсмажорни обстоятелства. Затова и информацията е пределно оскъдна, но изобилстват догадки, коментари и анализи както отвъд Океана, така и в Москва Интересен коментар например прави шефът на аналитичната редакция на ИА REGNUM Юрий Баранчик за колегите си от ИА REX.  След като припомня, че такова посещение е правено само в „приятелска Беларус”, Баранчик разглежда възможни версии. На първо място той лансира борбата с тероризма в Сирия и ядрената програма на Северна Корея, като ги отхвърля като не достатъчно значими и обясняващи високото посещение.  Третият пореден мотив си струва да бъде цитиран дословно:  „Третият повод, мисля, това са някои нови сведения относно онези „процеси”, които стават както на Земята, така и в околоземното пространство. Изглежда, че присъствието на „неидентифицирани” обекти и представителите на извънземни цивилизации стана толкова явно и фиксирано от обикновени средства за видеонаблюдение от обикновените граждани, че за това е необходимо ново равнище на информационна откритост, за да не изпита човечеството шок от съприкосновението с новата реалност.”  Именно външният извънземен фактор може да мотивира спецслужбите на двете свръхдържави да започнат плодотворно сътрудничество и да подтикнат към него политическото ръководство на другите страни, тъй като стоящите пред човечеството предизвикателства са с много степени по-високи дори и от проблема с глобалния тероризъм, смята Баранчик.  Трябва да се има пред вид, че Юрий Баранчик е изключително начетен и компетентен. Неотдавна БЛИЦ публикува изказване на първия космонавт излязъл в открития Космос Алексей Леонов, че вече няма нужда да се мълчи за присъствието на извънземните при хората и че вече трябва да се срещнем с тях. Хората обаче трябва да се подготвят за това събитие.   ", "date": "2018.02.02", "title": "Шефовете на трите най-мощни руски спецслужби били във Вашингтон заради извънземните!?"}
{"url": "http://epicenter.bg/article/Kaloyan-Pargov--Mehanichni-obedineniya-na-levite-partii-u-nas-ne-mogat-da-sashtestvuvat/146434/11/0", "text": "Механични обединения на левите партии у нас не може да има, но взаимодействие в левицата - да. Това е становището на лидера на БСП-София и член на Изпълнителното бюро на БСП Калоян Паргов. В интервю за радио \"Фокус\" той отговори на въпроси, свързани със срещата му с лидера на АБВ Константин Проданов. Паргов бе категоричен, че трябва да се върви към лява алтернатива и ляв проект, който може да надмине рамките на БСП. БСП обаче остава най-голямата пария в лявото политическо пространство. Константин Проданов бил поканен от Дискусионния клуб на БСП-Средец, който се намира на \"Леге\" 10, където е и централата на БСП-София. Паргов като домакин посрещнал госта. Темата на дискусията била \"Настоящето и бъдещето на лявото\".   - Първо да ви върна назад, че след формиране на новия Общински съвет през 2015 година след местните избори в София. Ние проведохме среща между градските ръководства на БСП-София и АБВ, вследствие на което се обединихме около това, че ще направим общ опозиционен фронт и общи опозиционни действия в Столичния общински съвет. Вече две години ние провеждаме тези общи опозиционни действия, и това се вижда по нашите гласувания, особено за бюджета на общината, както беше тази година. В рамките на това, тази среща, по-скоро така пресъздадена в медийното пространство, звучи като среща между нас, но по-скоро от дискусионния клуб на Район „Средец“ на районната партийна организация бяха отправили покана към председателя на АБВ Константин Проданов да им гостува. Дискусията беше свързана с темата „Предизвикателствата пред лявото и възможностите за едно по-широко ляво обединение с оглед изготвяне на ляв проект“. Разбира се, нормално е аз като домакин да посрещна г-н Проданов, да взема участие в началото на дискусията. Това беше знак на гостоприемство и на домакинство. Така или иначе това, което се очерта е, че обединение механично не може да съществува, а по-скоро трябва да се върви към изготвяне на лява алтернатива и ляв проект, който очевидно може да надмине рамките на БСП, но разбира се, БСП си остава като най-голямата пария в лявото пространство и единствена опозиционна сила на този етап на съществуващата тройна коалиция на това правителство. - В края на миналата година проведохме една дискусия в рамките на Градския дискусионен клуб, към която имаше голям интерес от интелектуалци, академични личности, хора от левия спектър. Стигнахме до идеята, че лявото има минало, има настояще, има и бъдеще. И това бъдеще минава през спечелване на левите избиратели, от които не всички гласуват за БСП. Това може да се осъществи върху една лява платформа от идеи, и най-вече от нова икономическа база, от която се нуждае България, и върху която да стъпим като лява алтернатива на сегашния модел на управление. Нещото, от което България ще се нуждае активно след 2020 година предвид промените, които се случват в Европа, и на които ние ставаме свидетели. Тоест, предстоят ни секторни обсъждания и дискусии по различни политики, с които, разбира се, ние ще разширим техния обхват – да не е само с БСП, но и извън БСП, за да може да имат по-широка популярност, по-широко участие. И вече върху една обща такава база - идейна и програмна, вече можем да търсим допирните точки. Пак казвам, обединението на принципа „срещу някой“, да не е само този някой, да кажем политическа партия ГЕРБ, не мисля, че е достатъчно за едно такова обединение на този етап. Не говорим за нов политически субект. - Да, не говорим за нов политически субект или проект. - Бяха правени такива опити, но очевидно, че предстои да видим, тъй като никога в политиката затварянето на врати не е печеливш ход, и ние врати не сме затваряли. Но пак казвам, трябва да има някаква принципна основа, не на база разпределение на постове, позиции или нещо друго. Тук говорим за идеята за нов ляв проект за управление на България, нов алтернативен проект. Това е нещо, което може да бъде основа за обединение. Всичко останало е с, бих казал, с нетрайна продължителност. - Не бих казал прекъсната с всички леви партии – беше преформатирана коалицията. А в случая, ако визирате невъзможността да стигнем до консенсус с АБВ, и това, което се получи, със сигурност там имаше определени разминавания като проблем, който не беше възможно да бъде преодолян на този етап. Но така или иначе отвореността, която виждаме и в АБВ, пък и тази среща, която пак казвам, тя не е нарочна, тя беше просто покана за участие в Дискусионен клуб, която нямаше как аз и все пак като домакин в сградата на „Леге“ да не посрещна самия председател на АБВ, да разменя няколко приказки, да открием дискусията и да го оставя все пак в рамките на Дискусионния клуб да развие своите тези, в които се видя, че имаме доста обща база като виждания и като тези, които предстои тепърва в рамките, пак казвам, на конкретни дискусии, в един много по-широк формат, извън рамките само на БСП да избистрим и да формулираме. Това е нещо, което го заявихме и в края на миналата година, пак повтарям, в тази дискусия, която проведохме – за лявото вчера, днес и утре. - АБВ беше в управлението в правителството на „Борисов 2“. Очевидно е, че там тези различия се проявиха и в рамките на парламентарната зала по ключови решения, като например гласуването за 16-милиардния заем (доколкото разбрах, те вече го отчитат като грешка). Ще припомня, че имаше огромно вайкане за този 1 милиард, който правителството на Орешарски искаше да изтегли, а за 16-те милиарда някак си мина. Има и редица други, бих казал, управленски грешки, които виждам, те са отчели. Оттук нататък винаги има място за ново начало, пак казвам, стига то да е на принципна основа. - Вижте, така или иначе Градската организация е водеща организация в партията.   - Тя е и най-голямата. И обикновено, тонове, ветрове, нагласи, тенденции винаги се задават от София. Така е структурирана и държавата. Така че да кажем, че това е един сигнал. А предложението – предстои да видим доколко, как. Но така или иначе, пак казвам, дискусиите, които ни предстоят в рамките на София да провеждаме, ще бъдат максимално отворени за представители на други леви партии, без значение дали са коалиционни партньори в момента на БСП.", "date": "2018.02.02", "title": "Калоян Паргов: Механични обединения на левите партии у нас не могат да съществуват"}
{"url": "http://epicenter.bg/article/-Teoriyata-za-dzhendara----fantazam-ili-totalitaren-san--/146435/11/0", "text": "“Джендър” (djendeur). Така свободомислещите умове наричат теорията за рода (genre), за да се подиграят на онези, които са разтревожени от нея. Според тях не съществува теория за джендъра, а онези, които твърдят, че я разобличават, не знаят за какво говорят. Те няма от какво да се страхуват: джендърът е прост инструмент в служба на равенството.  В кратко есе със строга и безпощадна аргументация, “Законът на джендъра” (La loi du genre), юристът и философ Дрийо Годфриди, се стреми да докаже обратното. Да, “теорията за джендъра” съществува. Да, зад консенсусния прогресистки дискурс се крие  Разбира се, изследванията на пола (les études de genre), които съществуват отдавна, са уместни. Проучването на “относителността на категориите мъжко и женско” очевидно принадлежи към полето на познанието. Но, подчертава авторът, “много бързо в сърцето на изследванията на пола се очертава едно течение, което вече не се стреми да познае своя обект, да го опише и разбере, а да го преобрази”. Знание-власт (savoir-pouvoir), казваше Фуко, учител на американската папеса на джендъра Джудит Бътлър, който подчертаваше неразривните връзки между теорията и социалното инженерство.  Годфриди разделя идеология на джендъра в две направления. В “хомосексуалисткото” направление, теоретизирано от Бътлър в „Безпокойствата около родовия пол“ (Gender Trouble), тя се развива с явната цел да “премахне хетеронормативността”. Става въпрос да се сложи край на униварселната поляризация на човешкия род в два пола (sexes), смятана за изкуствена, произволна и стигматизираща, в полза на една неясна “трансидентичност” (queer), и в противоположност на много точните етикети за “сексуалната ориентация” (“гей”, “лесбийка”, “би” и т.н.). Двата могат, разбира се, да се комбинират. Do you have a vagina?*, на този въпрос Моник Витиг, вдъхновителка на Бътлър, отговаря просто: “не”. Този неистов идеализъм (Бътлър защитава дисертация за Хегел, ненадминатия майстор на немския идеализъм), който скъсва с биологичния реализъм, е също - парадокс - релативизъм. Ако наистина всичко е култура, всичко е език, значи няма никаква норма извън субективността на човека.  Там, където Бътлър иска да разруши универсалното разделение на човечеството на два пола - или хетеросексуалната матрица - феминистките имат най-скромната амбиция да унищожат господството на единия пол над другия. Така, в своята “феминистка” версия, джендърът служи като инструмент за установяването на континуум между стереотипите и насилието над жени, превърнало се в острие на феминистката кауза. От “Госпожо председател” на Народното събрание до изнасилването в метрото, става дума за едно и също насилие - това на патриархата, което се упражнява във всички физически и символични форми. Накратко, понеже мама мие съдовете, татко се чувства в правото си да я удря. Понеже малките момиченца мечтаят да бъдат принцеси, няма президентка на републиката.  Философът Силвиан Агасински проумя този капан и разкритикува “подриването на феминизма”, каквото е приемането на тезите на Бътлър от феминистките. “Затъвайки в отричане на биологията, в следствие на Бътлър, феминистките на джендъра се държат като чужденци спрямо своята кауза, която, в крайна сметка, е пълното материално равенство на мъжете и жените”, пише Годфриди. “Феминисто-джендъристите са полезните идиоти на джендъра на Бътлър”, заключава авторът.  Неуспешното съгласуване на тези битки намира очевиден израз в претенцията на ЛГБТ за сурогатно майчинство, което е истинско поробване на женското тяло. Освен че освобождава от отговорност (не е моя вината, а на обществото), връзката между предразсъдъците и премиването към физическо насилие няма никаква научна валидност, доказва авторът.  Едно от най-вълнуващите прозрения на това есе е противопоставянето на “теорията за джендъра” на критерия за научност на Карл Попър. Според Карл Попър това, което различава една научна теория от една метафизична теория (или от една идеология), е възможността да бъде опровергана или фалсифицирана. Една неподлежаща на фалсифициране, т.е. ненаучна теория, е теория, която устоява на демонстрацията на обратното, и включва опровержението като част от теорията. Пример: ако критикувате марксизма, то е защото сте буржоа. Ако критикувате психоанализата, то е защото сте невротичен. Ако критикувате теорията за джендъра, това е доказателство, че светът се управлява от “хетеросексуална каста”, която се стреми да задържи властта си с всички средства. Неумолима оруелска логика, която отрича всяка възможност за критика, препращайки към фантазмите на “джендъра”.  Всички тези съждения можеха да си останат в университетските кулоари или на митингите на троцкистко-феминистките активисти, ако теорията за джендъра не бе придобила “технократско и наднационално” измерение, и ако не бе налагана отгоре, а именно с доклади и резолюции от институциите на Европейския съюз.  Така, припомня авторът, една конвенция на Съвета на Европа, приета през 2011 г. в Истанбул, постановява страните “да вземат необходимите мерки (…) за изкореняване на предразсъдъците, обичаите, традициите и всякакви други практики, основана на (…) стереотипни роли за жените и мъжете” (Глава III, член 12).  Програма за социално инженерство, “тоталитарен сън”, който се изплъзва на всякакъв демократичен дебат. Това е неумолимият закон на джендъра.  * Do you have a vagina? - Имате ли вагина?   ", "date": "2018.02.02", "title": "“Теорията за джендъра” - фантазъм или тоталитарен сън? "}
{"url": "http://epicenter.bg/article/-quot-Vashington-post-quot--Vanshnata-politika-na-Tramp-prodalzhava-da-e-zagadka/146442/11/0", "text": "Националната сигурност и външната политика не бяха в центъра на обръщението на президента Тръмп \"За състоянието на съюза\". Това, което каза той, беше по-малко забележително от това, което не каза. Оповестената наскоро от министъра на отбраната Джим Матис Стратегия за национална отбрана предполага, че \"сега главната грижа за националната сигурност на САЩ е стратегическото съперничество между държавите, а не тероризмът\". По-нататък в нея като главни заплахи се посочват Китай и Русия. На следващо място в списъка са Северна Корея и Иран и чак след това се нарежда тероризмът. Както отбеляза Том Райт от института \"Брукингс\", обръщението \"За състоянието на съюза\" обърна приоритетите: Тръмп спомена като основни заплахи \"търговските сделки, имигрантите, тероризма и Северна Корея\". Съперническите велики сили едва бяха споменати. Това беше единственото споменаване на Русия и Китай от Тръмп: \"По света ние се сблъскваме с проблемни режими, терористични групировки и съперници като Китай и Русия, които отправят предизвикателство към нашите интереси, нашата икономика и нашите ценности. В противопоставянето на тези опасности знаем, че слабостта е най-сигурният път към конфликта, а силовото превъзходство е най-сигурното средство за нашата отбрана.\" След като отметна тази точка, Тръмп премина към призиви за повече разходи за отбрана и повече ядрени оръжия. Както при своя призив за повече разходи за инфраструктура, той не показа осъзнаване на това, че амбициозните му планове са подкопавани от данъчния законопроект на републиканците, който ще добави близо 1 трилион долара към нашия дълг. Тръмп естествено се похвали с военния успех срещу \"Ислямска държава\" - \"Горд съм да съобщя, че коалицията за разгромяване на ИДИЛ е освободила почти 100 процента от територията, завзета по-рано от тези убийци в Ирак и Сирия\", без, разбира се, да спомене, че стратегията му за борба с \"Ислямска държава\" е до голяма степен същата като представената и прилаганата от президента Барак Обама. Ако Тръмп беше похвалил своя предшественик, това щеше да се приеме спокойно и от двете партии, но той просто не можа да си наложи да го направи. Той не спомена и нещо, което беше казано наскоро от държавния секретар Рекс Тилърсън: войските на САЩ ще останат в Сирия, за да стабилизират районите, освободени от \"Ислямска държава\". Това, изглежда, би било в разрез с отвращението на Тръмп към държавното изграждане и продължителните военни мисии в чужбина, но дали този план се ползва с неговото одобрение, трябва да остане въпрос на догадки. Той също така не коментира засилващата се конфронтация между Турция, която е съюзник в НАТО, и кюрдските съюзници на Америка в Сирия, като не даде указание как се надява да разреши този сложен конфликт. Нямаше какво толкова да каже и за ядрената сделка с Иран: дали ще се изтегли или не? Всичко, което каза, беше - \"Искам Конгресът да се заеме с фундаменталните недостатъци на ужасната ядрена сделка с Иран\", без да уточни какви промени би искал или как се надява да убеди другите страни по сделката, в това число Европейския съюз, Китай и Русия, да приемат неговата позиция. А Северна Корея? Тръмп спомена, че нейният \"безразсъден стремеж към ядрени ракети може много скоро да заплаши нашата родина\", без да каже какво ще направи по въпроса. Не е добър знак, че правителството просто се отказа да назначи един от най-уважаваните специалисти по Корея във Вашингтон - Виктор Ча, за посланик в Южна Корея, както се твърди, заради това, че е против нанасянето на превантивен удар срещу Севера \"за натриване на носа\". Но ако Тръмп сериозно мисли да нападне Северна Корея (много лоша идея поради причини, които Ча изложи във \"Вашингтон пост\"), той не намекна нищо за това в обръщението \"За състоянието на съюза\". Човек би си помислил, че ако правителството сериозно мисли да започне война, а всички признаци сочат в тази посока, президентът може да иска да представи пред обществеността аргументи защо са необходими военни действия. Вместо това Тръмп остро разкритикува Северна Корея за политиката й в областта на човешките права. Той похвали родителите на американския студент Ото Уормбиър, умрял, след като беше затворен от Северна Корея, и севернокорейския беглец Джи Сеон-хо, загубил краката си, докато търсел храна. \"Вашата голяма жертва вдъхновява всички нас\", каза Тръмп на Джи, който размаха патериците си в знак на съпротива. Това беше трогателен момент, но е трудно да се разбере какво ни казва той за политиката на Тръмп. Дали президентът смята ужасното представяне на Северна Корея в областта на човешките права за причина за още санкции или за основание за военен удар? Той не каза. Възмущението на Тръмп от нарушенията на човешките права, извършвани от Северна Корея, а също от Иран, Куба и Венецуела, не звучи убедително, имайки предвид, че той нямаше какво да каже за нарушенията на човешките права в страни, на чиито лидери откровено се възхищава. Страни като Филипините, Египет, Турция, Китай и Русия. Тръмп реагира бурно в Туитър, след като Иран смаза демонстрациите срещу режима. Но остана безмълвен миналия уикенд, когато главорезите на Владимир Путин арестуваха руския опозиционен лидер Алексей Навални. Заради доста селективното отношение на Тръмп към човешките права е трудно той да бъде приеман сериозно. Като цяло е трудно да се разбере накъде е тръгнал Тръмп във външната политика заради продължаващия конфликт между неговите изолационистки и протекционистични импулси и по-интернационалисткия светоглед на неговите висши съветници. Обръщението \"За състоянието на съюза\" не помогна да се разясни по какъв път ще върви правителството.  ", "date": "2018.02.02", "title": "\"Вашингтон пост\": Външната политика на Тръмп продължава да е загадка"}
{"url": "http://epicenter.bg/article/Stanishev--Razocharovan-sam-ot-pozitsiyata-na-prezidenta-za-Konventsiyata/146463/11/0", "text": "\" “. Това заяви лидерът на ПЕС Сергей Станишев след като посети Рехабилитационния център за пострадали от домашно насилие жени и деца на Фондация „П.У.Л.С“ в Перник.        -                  Интерпретацията, че тази Конвенция ни кара да въведем еднополови бракове, не отговаря на истината – за мен поне това е очевидно. Разбирам страховете на много хора, не ги подминавам - за нашите ценности разбирам като родител, че не бива да се инженерства в главите на децата. Но не това е предметът на Истанбулската конвенция.  ", "date": "2018.02.02", "title": "Сергей Станишев: Не съм съгласен с позицията на президента! Истанбулската конвенция е полезна!"}
{"url": "http://epicenter.bg/article/Goranov--Stanahme-avtomobilnoto-grobishte-na-Evropa--No-nyama-da-vdigame-danatsi--horata-sa-bedni-/146457/4/0", "text": "Превърнахме се в автомобилната гробница на Европа, но данъчно облагане на автомобилите на принципа \"замърсителят плаща\" не се обмисля, защото българите са бедни. Това заяви финансовият министър Владислав Горанов от парламентарната трибуна. Той отговори на въпрос на депутата от БСП Георги Гьоков, който питаше какви са данъчните стимули за използване на нови, по-малко замърсяващи околната среда автомобили.   „Притежаването и ползването на лек автомобил в България, с оглед на относително ниските доходни равнища с страната, е изключително лесно и изключително евтино. Ние купуваме и допускаме на територията да се движат втора ръка автомобили, като се превърнахме, за съжаление, в гробницата на Европа, използвайки всички възможни автомобили втора ръка от Западна Европа със съмнителни екологични стандарти и качество“, бяха точните думи на Горанов.   „Ще cе тъpcи пpебаланcиpане. Да пpитежаваш кола в Бългаpия е евтино, това е пpаво, а не задължение, на Запад е изключително cкъпо“, посочи министър Горанов. Финансист №1 каза още, че възнамерява заедно с Комисията по бюджет и финанси в близките месеци да предложи промени в Закона за местните данъци и такси, свързани не само с моторните превозни средства, а изцяло концепцията по отношение на облагане на тези движими и недвижими имущества, „тъй като цяло облагането, което е полза на местните бюджети, има нужда от усъвършенстване, тъй като то е изостанало и остаряло“, категоричен бе той. От трибуната обаче Горанов не съобщи какви ще са новите промени. Той само припомни, че основните фактори, според които се определя размера на автомобилния данък са мощност на двигателя и коефициент в зависимост от годината на производство.   По думите на Горанов в момента съществува данъчно облекчение свързано с екологичните категории на пътните превозни средства, разделени в 3 групи. В първата група са автомобили съответстващи на екологични категории „Евро 3“, „Евро 4“, Евро 5“, „Евро 6“ и категория „EEV”. Така, ако колата ни отговаря на някои от тези стандарти, то налогът за съответната година ще ни бъде намален с от 50 до 60%. Във втората група попадат автобуси, товарни автомобили и влекачите за ремарке. При тях данъкът може да бъде от 40 до 50% по-нисък, ако отговорят на горепосочените категории. В последната група пък са пътните превозни средства с действащи катализатори. Собствениците на подобни автомобили също могат да се възползват от данъчно облекчение, но само в размер на от 20 до 40 на сто. Министърът отново каза, че в периода от 2013 г. до 2017 г. са приети редица облекчения, като мотоциклетите и мотопедите са освободени от данък. А от началото на тази година данък не заплащат и електрическите автомобили с категории L5e, L6e и L7e.    ", "date": "2018.02.02", "title": "Горанов: Станахме автомобилното гробище на Европа. Но няма да вдигаме данъци, хората са бедни!"}
{"url": "http://epicenter.bg/article/Ankara-vavede-danachni-oblekcheniya-za--quot-Turski-potok-quot--/146459/4/0", "text": "Правителството на Турция въведе данъчни облекчения и привилегии за реализацията на проекта \"Турски поток\", се казва в циркулярно писмо на кабинета, публикувано в петък в официалния правителствен вестник \"Ресми газете\", съобщи ТАСС, цитирана от \"Монитор\".  Според документа с данъци няма да се облагат дейностите, които се провеждат в рамките на \"Турски поток\" в изключителната икономическа зона в Черно море, а също на континенталния шелф. За реализацията на проекта, с изключение на \"Сухопътна част 1\", данъчните и митническите облекчения ще засегнат необходимите транспортни средства, осъществяващи превози, техническите установки, корабите, тръбите, други материали, оборудването, компонентите и резервните части.  Тези облекчения ще бъдат приложени след като руската страна регулира всички необходими законодателни формалности, се казва в циркуляра.  \"Газпром\" започна на 7 май 2017 г. строителството на морския участък на газопровода \"Турски поток\" в руското крайбрежие на Черно море.  ", "date": "2018.02.02", "title": "Анкара въведе данъчни облекчения за \"Турски поток\" "}
{"url": "http://epicenter.bg/article/20-godishen-stopadzhiya-namushka-shofyor-i-mu-otkradna-dzhipa/146413/3/0", "text": "  20-годишен младеж, качен от служител на РИОСВ-Хасково на автостоп, го е намушкал в гърдите, изхвърлил го е от служебния джип и е избягал с колата.   Сигналът за инцидента, който е станал край Крумовград, е подаден вчера около 15.46 ч. на тел. 112, съобщиха от Областната дирекция на МВР в Кърджали, цитирани от    52-годишният служител на хасковската Регионална инспекция по околната среда и водите качил на автостоп 20-годишен младеж. Когато мъжът спрял джипа край спирка \"Студен кладенец\", стопаджията извадил нож и го намушкал в гърдите. Свалил го от джипа и избягал с колата.   Малко по-късно обаче беглецът е задържан от полицията край стамболовското село Силен. Пострадалият служител на РИОСВ пък е настанен в болницата в Кърджали, като няма опасност за живота му.   От инспекцията съобщиха за Haskovo.info, че пострадалият е охранител в резервата Вълчи дол.  ", "date": "2018.02.02", "title": "20-годишен стопаджия намушка шофьор и му открадна джипа"}
{"url": "http://epicenter.bg/article/Ostaviha-v-aresta-zadarzhanite-za-otvlichaneto-na-Adrian-Zlatkov/146420/3/0", "text": "  Оставиха в ареста четиримата задържани за отвличането на Адриан Златков - Ивайло Борисов-Ториното, Мартин Марков, Георги Джамбазов и Здравка Стефанова, съобщана Нова телевизия.   Той беше похитен на 30 август миналата година и върнат на 11 септември. Около пет месеца по-късно стана ясно, че има четирима задържани, но не като организатори, извършители или поръчители на неговото похищение, а като помагачи.   Очаквайте подробности!  ", "date": "2018.02.02", "title": "Оставиха в ареста задържаните за отвличането на Адриан Златков"}
{"url": "http://epicenter.bg/article/Vandali-atakuvaha-pernishkiya-zoopark--lipsvat-deset-galaba-i-edin-zaek/146430/3/0", "text": "  Вандали са срязали тази нощ частично мрежата в зоокъта в централния градски парк в Перник и са изчезнали десет гълъба и един заек, съобщиха от общината. Постъпката лишава децата от възможността да се радват на животните.   Зам.-кметът Денислав Захариев бе на място в парка тази сутрин, предаде zapernik.com, цитирани от    По думите му някой е разрязал дупката на заека, влязъл е вътре и го е изял или просто е оставил отворено, защото иска да вреди на животните.   Липсват и 10 гълъба.   Това са декоративни гълъби, които не могат да живеят на свобода, изтъкна Захариев.   Миналата седмица пък са откраднали златния фазан.   Възстановяването на зоокъта в Перник беше осъществено преди две години за радост на перничани и най-вече за радост на децата. Той стана любимо място за всички, всеки има възможност да се радва на декоративните зайчета, пауни, гълъби, птици и джинки.  ", "date": "2018.02.02", "title": "Вандали атакуваха пернишкия зоопарк, липсват десет гълъба и един заек"}
{"url": "http://epicenter.bg/article/Spetsializiranata-prokuratura-obvini-za-podkupi-osem-granichni-politsai-ot-GKPP--Malko-Tarnovo--/146436/3/0", "text": "Специализираната прокуратура повдигна обвинения на осем гранични полицаи от ГКПП „Малко Търново“ за участие в организирана престъпна група за получаване на подкупи от преминаващи границата български и чужди граждани.Това съобщиха от пресцентъра на Специализираната прокуратура.  Участниците в групата са привлечени към наказателна отговорност на 31 януари 2018 г. по приключило разследване на ДАНС и Дирекция „Вътрешна сигурност“ на МВР под надзора на Специализирана прокуратура.  Събраните до момента доказателства сочат, че групата действала от декември 2016 г. до декември 2017 г. Граничните полицаи са искали и получавали от преминаващи границата неголеми суми в лева и други валути – средно между 20 и 60 лева. Парите били събирани в „обща каса“, най-често при конкретен началник на смяна, а след края на работния ден са били разпределяни помежду участниците.  Подкупи са искани и получавани от пътуващи при нередности в документите им – например при извеждане на деца от един родител, без пълномощно от другия. Стюарди на автобуси и шофьори на чужди камиони са плащали, за да минат по бързо бариерата, в т.ч. за да не бъдат проверявани обстойно багажите и товарите.  Специализираната прокуратура е поискала отстраняване от работа на обвинените гранични полицаи. С прокурорски постановления на всеки от тях е наложена мярка за неотклонение „Парична гаранция“.  ", "date": "2018.02.02", "title": "Специализираната прокуратура обвини за подкупи осем гранични полицаи от ГКПП „Малко Търново“ "}
{"url": "http://epicenter.bg/article/Kmetat-na-obshtina-Septemvri-Marin-Rachev-e-osvoboden-pod-parichna-garantsiya-/146445/3/0", "text": "Кметът на Община Септември Марин Рачев е освободен от ареста на Районното управление в Септември, след като изтекоха 24 часа от задържането му, предаде репортер на Радио „Фокус“ – Пазарджик. Той беше посрещнат от събралото се пред полицията множество хора с ръкопляскания и викове „Рачев, Рачев!“, както и от скандирания „Няма такъв кмет като Рачев“.  След като излезе от сградата на полицията, самият Рачев коментира, че е освободен под парична гаранция, но отказа да каже в какъв размер. Рачев каза още, че ще обжалва както наложената му мярка, така и сумата за паричната му гаранция. Той добави, че вярва в българското правосъдие. Събралите се хора тръгнаха след него към сградата на Общината.  Той беше задържан след спецакция на прокуратурата вчера. Ще му бъдат повдигнати обвинения за безстопанственост. Според разследването Рачев е ощетил общината с 13 млн. лв., които са усвоени от 14 фирми, собственост на негови роднини и близки.  Преди това над 100 души се събраха пред сградата на Община Септември на протест в защита на кмета. Те носеха плакати с надписи „Долу ръцете от кмета Рачев“ и „Искаме си кмета!“, както и напечатани листове с текст „Да подкрепим кмета Марин Рачев“.  Сред събралите се на протеста бяха граждани на Септември, кметове на населени места в общината, председателят на Общинския съвет, имаше и представители от ромските махали от село Семчиново и Септември. Блокирана беше улицата пред Общината.  Имаше и засилено полицейско присъствие, но без напрежение между протестиращи и полиция. Събралите се хора казват, че ще останат там, докато кметът Марин Рачев не бъде освободен.  ", "date": "2018.02.02", "title": "Кметът на община Септември Марин Рачев е освободен под парична гаранция "}
{"url": "http://epicenter.bg/article/Valentin-Radev--1126-prestapnitsi-se-razhozhdat-na-svoboda-/146447/3/0", "text": "Към 15 януари 2018 г. от МВР са обявени за общодържавно издирване 1126 лица от категорията влязла в сила присъда „лишаване от свобода”. Това заяви министърът на вътрешните работи Валентин Радев от парламентарната трибуна. Радев отговори на депутатски въпрос относно издирването на лица с влязла в сила присъда, които не я излежават.   „Дали е голямо или малко числото? Аз също се питам. Разпоредил съм да ми направят сравнение. Трябва да го сравнят със стари периоди и с цифрите в останалите държави”, посочи министър Радев, цитиран от \"Фокус\". По думите му през 2017 г. в страната са издирени и задържани 563 лица с влязла в сила присъда „лишаване от свобода”. „Дано това е добро число. Очаквам анализа”, допълни министър Радев.  В реплика народният представител от БСП Иван Иванов посочи: „Аз съм шокиран. 1126 души с влязла в сила присъда се разхождат на свобода – в страната или чужбина. Това са хора, извършили престъпление. Ще направя един извод, но това за мен означава сериозно бездействие”.   Възползвайки се от правото си дуплика министър Радев припомни, че преди около половин година бяха направени законови промени, според които получилите наказание „лишаване от свобода” се задържат от органите на реда веднага след произнасянето на присъдата от съда, с което се очаква броят на укриващите се от правосъдието да намалее.    ", "date": "2018.02.02", "title": "Валентин Радев: 1126 престъпници се разхождат на свобода!"}
{"url": "http://epicenter.bg/article/Prokuror-Ivan-Geshev--Kmetat-na-Septemvri-Marin-Rachev-e-pusnat-pod-garantsiya-v-razmer-na-250-000-lv--/146451/3/0", "text": "Кметът на Септември Марин Рачев е пуснат под гаранция за 250 хил. лв. Това каза административният ръководител на Специализирана прокуратура Иван Гешев относно вчерашната акция в Община Септември във връзка с данни за извършени корупционни престъпления от страна на кмета на общината Марин Рачев, предаде репортер на Агенция „Фокус“.  „Има нови факти и обстоятелства, които налагат Прокуратурата да даде изявление, да обясни допълнително коментираното вчера досъдебно производство, касаещо кмета на град Септември. Преди около 30 мин. кметът е привлечен в качеството на обвиняем за престъпленията, които описа прокурор Румяна Арнаудова вчера. Има определена мярка за неотклонение „парична гаранция“ в размер на 250 хил. лв.“, уточни Гешев.  В нощното шкафче на кмета на Септември са открити справки на ДАНС, касаещи местните избори от 2015 г., каза още Иван Гешев.  „Предвид констатирани от вчера до днес и събрани данни у доказателства от вчера до днес някои обществени реакции в Община Септември са лесно обясними и предвидими. В нощното шкафче на кмета се намериха справки от ДАНС, според мен няма законово обяснение защо се намират там. Тези справки касаят местните избори от 2015 г. за кметове и общински съветници“, коментира Гешев и уточни, че в тях се съдържа информация за проведени действия от ДАНС по направление купуване на гласове.  „Явно с чисто научна цел бъдещият тогава кмет на Община Септември е събирал информация, за да повиши общата си култура. Допълнително се намери поредният тефтер, в част от който се намират и бележки, разценки - хората явно продължават да пишат, вместо да помнят, за всяка фирма, която смятаме да проверяваме“, обясни той и допълни, че за тези фирми има индикации, че са свързани с родословното дърво на кмета на Община Септември.  „Чрез които, вероятно, казвам, е източвана Общината, описани са фирмите, суми на обществени поръчки, печалби и всякакви други съкращения, които ще бъдат изяснявани“, каза още той.    \"Бяха намерени всички счетоводни документи на свързаните фирми. Не съм учуден, едва ли и вие ще се учудите, че са на едно място, един счетоводител, всички печати и електронни подписи на фирмите са на едно място. Така че в тази насока вероятно прокуратурата ще събира доказателства и за организирана престъпна група, за престъпления по служба, безстопанственост, неизгодни сделки. Списъкът се очертава дълъг. Има такива данни, дали ще бъдат повдигнати такива обвинения, зависи от наблюдаващите прокурори\", каза Иван Гешев.  По отношение протест в защита на кмета Рачев, Иван Гешев коментира: „Ние живеем в свободна държава, всеки може да изразява мнението си, щях да съм учуден, ако все пак няма някакви поддръжници на кмета, защото все пак е избран с някакви гласове. Предвид справките на ДАНС, не се учудвам, че някои хора разполагат с възможност за бърза организация - предприемане на действия, които целят да предизвикат някакъв отпор и да създадат негативен образ на прокуратурата“.  „Всички фирми са в тефтера. Има конкретни суми, обороти на фирми, печалби и т.н. Може да му е служебен – да се е интересувал от обществените поръчки в общината“, посочи още Гешев. На въпрос дали е взимал процент от поръчките, той отговори, че това ще се изяснява тепърва. „Аз лично не си нося делата вкъщи, на нощното шкафче. Струва ми се странно“, отбеляза Гешев. То уточни, че работният вариант на обвинението до момента е за злоупотребите между 300 и 400 хиляди лева. „Това са случаи, които ние сме приели за сравнително изяснени още на този ранен етап от разследването“, каза той, като уточни, че се разследват и обществени поръчки в Община Септември в периода 2016-2017 година за около 13 млн. лева.  „Радвам се, че проведените действия, въпреки че на кмета беше известно, че нещо се прави в Специализираната прокуратура, протекоха с достатъчно ниво на секретност. Явно той се е подготвял и е получавал съвети за предстоящите ни действия\", обясни Гешев и допълни, че съди за това, тъй като във втората братовчедка на кмета са намерени опорни точки. \"При еди-какъв си въпрос да се отговаря по определен начин при евентуално предстоящи неблагоприятни бъдещи последици за развиваната от тях дейност. В това няма нищо лошо, хората се подготвят, това не е престъпление“, коментира Иван Гешев.  „Към наказателна отговорност, освен кмета на Септември, е привлечено и второ лице за документни престъпления. По отношение на същия е определена мярка за неотклонение „парична гаранция“ в размер на 10 хил. лв.“, обясни Гешев и допълни, че вторият обвиняем е длъжностно лице от Общината Септември, трябвало е да осъществява контрол, който не е осъществил.  Предвид вчерашните изявления в медии, че стотици полицаи са нахлули в сградата на Община Септември, прокурор Иван Гешов уточни: „Откакто аз съм административен ръководител, по-малко присъствие на полицаи никога не е имало в никоя друга операция. Това е направено умишлено“.  „Хората, които виждате са представители на други структури и в голямата си част нямат полицейски функции, това са служители от новата Антикорупционна агенция, това са служители на Специализираната прокуратура и служители на Бюрото на защита на свидетелите към главния прокурор“, поясни Гешов.  ", "date": "2018.02.02", "title": "Прокурор Иван Гешев: Кметът на Септември Марин Рачев е пуснат под гаранция в размер на 250 000 лв. "}
{"url": "http://epicenter.bg/article/Osvobodiha-ot-aresta-sobstvenika-na-pitbula--koyto-ubi-3-godishno-dete/146461/3/0", "text": "  Пазарджишкият районен съд освободи от ареста собственика на питбула, който преди 3 дни отне живота на 3-годишно дете, съобщава БиТиВи.   Магистратите отказаха да наложат мярка за неотклонение на Димитър Михайлов с аргумента, че няма обосновано предположение той да е извършил престъпление.   Според съда в деня на инцидента кучето е било вързано с метален синджир в двора на Димитър, докато той самият бил на работа.   3-годишното дете се появило без надзор на възрастен. Кучето било редовно разхождано и хранено от собственика си, когато той не е бил зает с трудова дейност.   Според показания на свидетели питбулът не е проявявал агресия, а детето често ходело при него въпреки предупрежденията на възрастни да не закача кучето.   От прокуратурата не изключват възможността да бъдат повдигнати обвинения срещу бабата на убитото дете, която била негов настойник и го е оставила да скита само из селото.  ", "date": "2018.02.02", "title": "Освободиха от ареста собственика на питбула, който уби 3-годишно дете"}
{"url": "http://epicenter.bg/article/Karvavo-ubiystvo-v-Aytos--Otkriha-mazh-s-prasnat-cherep-v-neobitaema-kashta-/146465/3/0", "text": "На първия етаж в необитаема къща на ул. „Алеко Константинов“ 45 в Айтос е намерен убит току-що 71-годишен мъж.   като се позова на източник от мястото на престъплението.  Информацията до органите на МВР е подадена от местен човек, който около 15:30 ч. се прибирал след работа у дома си и ползвал двора на същата къща, за да паркира личния си автомобил. Сякаш по ирония на съдбата съседът, като никога досега, решил да надникне в коридора на първия етаж. Сторило му се странно, че входната врата е отворена и може някой да е опитвал да краде от имуществото вътре.  Къщата от доста време била изоставена от собствениците й. В коридора айтозлията видял трупа на своя съгражданин Асен Пуров. Разпознал го веднага и алармирал комптентните органи.  Според друг източник от започналото веднага разследване бившият работник от общинското БКС–Айтос е убит по особено жесток начин – главата му е блъскана многократно в стената. Пуров лежал в локва кръв.  При извършения оглед на място се е установило, че убийството е извършено в ранните часове снощи.  Изяснява се с кого се е срещал възрастният човек и защо се е стигнало до смъртта му. Мъртвият бил беден, прехранвал се от малка пенсия и нямал никакви рискови контакти, които да доведат до фаталния край.  ", "date": "2018.02.02", "title": "Кърваво убийство в Айтос! Откриха мъж с пръснат череп в необитаема къща "}
{"url": "http://epicenter.bg/article/4-godishno-dete-zagina-pri-intsident-na-pista-v-Borovets-/146466/3/0", "text": "4-годишно момче загина при инцидент на писта в курорта Боровец, съобщиха от МВР.  Сигналът е получен към 15.15 часа в полицията.  На мястото на инцидента се извършва оглед.  Предприети са процесуално-следствени действия за изясняване на обстоятелствата и причините, довели до нещастния случай.  ", "date": "2018.02.02", "title": "4-годишно дете загина при инцидент на писта в Боровец "}
{"url": "http://epicenter.bg/article/Borisov-i-shef-na-Svetovniya-evreyski-kongres-se-obyaviha-sreshtu-ezika-na-omrazata--Snimki--Video--/146449/2/0", "text": "Премиерът Бойко Борисов се срещна с главния изпълнителен директор и вицепрезидент на Световния еврейски конгрес Роберт Сингер, който изрази признателността си към българския народ, защитил близо 50 000 български евреи от депортация и сигурна гибел. Това съобщиха от правителствената информационна служба.  Тази година се навършват 75 години от събитието и изключителната роля на България трябва да бъде изтъквана, посочи Сингер.  Министър-председателят и гостът му се обединиха около мнението, че усилията трябва да бъдат насочени към отхвърляне на езика на омразата, на екстремизма и в защита на толерантността.  ", "date": "2018.02.02", "title": "Борисов и шеф на Световния еврейски конгрес се обявиха срещу езика на омразата (Снимки, Видео) "}
{"url": "http://epicenter.bg/article/Nedzhmi-Ali--Investitsionnata-banka-tryabva-da-razviva-dobrite-biznes-praktiki/146454/2/0", "text": "„Нужно е да се доразвият положителните тенденции в корпоративното управление и бизнес практиките на Европейската инвестиционна банка”, заяви евродепутатът Неджми Али по време на заседание на Комисията по бюджетен контрол на Европейския парламент. Като част от групата на Алианса на либералите и демократите (АЛДЕ) той дискутира проекта на Годишния доклад за контрола на финансовите дейности на ЕИБ за 2016 година.  Българският евродепутат поздрави докладчика за представянето на изчерпателния доклад относно дейностите на Инвестиционната банка. Годишният доклад за дейностите на ЕИБ за 2016 год. съдържа анализ на финансирането, управлението, операциите в рамките на Европейския фонд за стратегически инвестиции (ЕФСИ), реализирането на политиките на ЕС, както и мерките за подобряване на прозрачността и отчетността. Неджми Али обаче фокусира вниманието върху някои оценки на действията на банката, изразявайки несъгласие и колебание. „Когато говорим за необходимостта от независима предварителна и последваща оценка на всеки проект, следва да очакваме рязко увеличение на бюрократичните процедури и недопустими забавяния на самите проекти”, посочи той. Той не пропусна и посочената негативна оценка върху редица проекти, одобрени за финансиране и зададе въпроса дали голяма част от тях биха могли да бъдат поставени под общ знаменател „без обстоен анализ и оценка на потенциалните щети”. „Особено в сферата на финансирането на големите инфраструктурни проекти ЕИБ има съществена роля при предоставянето на дългосрочно кредитиране при конкурентни условия. В същото време, преди да критикуваме някои от тези проекти, трябва да имаме официална оценка от страна на съответните европейски институции”, посочи Неджми Али. Що се отнася до корпоративното управление и бизнес практиките на ЕИБ, според българския евродепутат оценката на дейностите през 2016 год. показва, че макар да има някои недостатъци в тази сфера, се наблюдават положителни тенденции, които трябва да бъдат доразвити в бъдеще.", "date": "2018.02.02", "title": "Неджми Али: Инвестиционната банка трябва да развива добрите бизнес практики"}
{"url": "http://epicenter.bg/article/Za-Istanbulskata-konventsiya-razgranichenieto-e-yasno---GERB-sreshtu-balgarskiya-narod-/146456/2/0", "text": "„ПГ на „БСП за България” иска изграждане на кризисни центрове за защита на пострадали от домашно насилие във всеки областен град. Левицата внася допълнения в Закона за защита от  домашното насилие - необходимите промени, които ние обещахме и които ще доведат до реални действия срещу домашното насилие. Именно това е силата на БСП - в нейната последователност и отстояване на това, което сме заявили за защита интересите на хората, а не като ГЕРБ, които правят една крачка напред, две назад. А за Истанбулската конвенция разграничението е ясно - ГЕРБ срещу българския народ”.   Това заяви зам.-председателят на ПГ на „БСП за България” Драгомир Стойнев на брифинг в парламента. Той обясни, че изграждането, поддържането и управлението на кризисните центрове трябва да се осъществява при условията и по реда на Закона за социално подпомагане, тоест от държавния бюджет. „Ако ГЕРБ приемат този закон в най-кратки срокове, до края на лятото, във всяка една област трябва да има изграден кризисен център, който да подпомага жените, жертва на домашно насилие”, подчерта Стойнев и допълни, че издръжката им ще струва около 2,5 млн. лв. годишно. „Настояваме законопроектите срещу домашното насилие да бъдат гледани бързо в парламентарните комисии, защото БСП вече внесе един законопроект, който все още народните представители от ГЕРБ не желаят да гледат, дори и в комисия в НС”, категоричен бе зам.-председателят на ПГ. Стойнев обясни, че в предложението на БСП се казва, че престъпленията ще бъдат от общ характер. „Тоест, прокуратурата ще може да се сезира и да бори тези престъпления”, обясни Стойнев. „Сега е моментът правителството на ГЕРБ да покаже- дали реално иска да се бори с домашното насилие. Сега е моментът нашето предложение да влезе незабавно за разлгеждане в НС и в комисиите, и да стане факт в средата на годината”, заяви народният представител от „БСП за България” Надя Клисурска.  „През януари 2017 г. е приета Национална програма за борба срещу насилието, в която е разписано създаването на такива кризисни центрове”, обясни тя. Клисурска обясни, че максималният брой кризисни центрове-  10 на територията на страната е крайно недостатъчен и трябва всеки областен град да има такъв. „Въпрос на преценка на всяка партия е по какъв начин да изрази отношението си към определени текстове към резолюциите. Списъкът за участие, който беше разпространен преди няколко дни, не е списъскът на гласувалите в подкрепа на Истанбулската конвенция. Българската делегация на Съвета на ПЕС в Лисабон не е подкрепила тези текстове и не е участвала в гласуването. Не е важно да се занимаваме с процедурни въпроси, политическата позиция на БСП е ясна”. Това заяви международният секретар на ПГ на „БСП за България” Кристиан Вигенин на брифинга в НС по повод гласуването на Истанбулската конвенция по време на Съвета на ПЕС в Лисабон.", "date": "2018.02.02", "title": "БСП: За Истанбулската конвенция разграничението е ясно – ГЕРБ срещу българския народ!"}
{"url": "http://epicenter.bg/article/Sergey-Stanishev--Ne-vodim-kampaniya-sreshtu-nikogo-ot-nasheto-politichesko-semeystvo--vodim-razgovor-/146458/2/0", "text": "Не водим кампания срещу никого от нашето политическо семейство, водим разговори, заяви евродепутатът и председател на Партията на европейските социалисти (ПЕС) Сергей Станишев по време на посещението си в рехабилитационняя център Фондация П.У.Л.С   Станишев направи този коментар във връзка с разнобоя между него и лидера на БСП Корнелия Нинова по Истанбулската конвенция. ПЕС и Станишев подкрепят ратификацията, докато Нинова е против.   „Целта на моето посещение в центъра на Фондация „Пулс“ не е да влизам в аргументация по текстовете на Истанбулската конвенция, а хората да чуят истината.  Струпват се от двете страни на барикадата разнопосочни и крайни мнения, но не се чува гласът на хората, които са пряко засегнати, както и на хората, които работят с жертвите на насилие.   “, сподели лидерът на ПЕС.   Сергей Станишев посети центъра на фондация П.У.Л.С за жени и деца, жертви на насилие. В срещата участваха Екатерина Велева, председател на Фондация „Пулс“ и клиничен психолог, адв. Марияна Евтимова и Юлия Андонова. Посещението беше организирано в контекста на разразилия се публичен дебат в България относно Конвенцията на Съвета на Европа за превенция и борба с насилието над жени и домашното насилие.    „Бих искал да благодаря на г-жа Велева и на целия екип за усилията и за поканата, за възможността да поговоря с жените в центъра и да чуя какво са преживели. Самите те са изключително благодарни за усилията и грижите, които получават. Само тук, в този център за последните 5 години над 2 000 жени са потърсили закрила. В страната има само 20 подобни центъра, от които 12 са само за деца, а 8 са за жени с деца. В София, град с може би над 2 млн. души население, има само един такъв център. Това, на фона на стряскащата статистика, че всяка четвърта жена в България е била жертва на насилие, е крайно недостатъчно. На територията на цяла България има само един център за изнасилени жени.   Министерството на правосъдието  трябва да осигурява 500 000 лв. финансиране годишно за такива центрове, но данните сочат, че само 200 000 лв. стигат по предназначение – това затруднява функционирането на малкото съществуващи центрове. Очакваната нова програма за борба с насилието за тази година, която трябва да осигури финансиране, все още не е приета.“, посочи Станишев.   „ , смята още Станишев. „Смисълът да приемем конвенция на Съвета на Европа е с акт от подобен ранг да намерим общи решения на проблеми, които съществуват в държавите, за да има един стандарт навсякъде.   Ще се изградят центрове и ще се работи по превенцията на всички нива. Ще се разшири обхватът на хората, третирани като жертви на насилие.“.   По отношение на предложения от БСП референдум, Станишев припомни този за АЕЦ Белене, като посочи, че тогава кампания за насаждане на страх в обществото е отказала много хора да гласуват. Той изрази опасения, че  . С парите за референдума могат да бъдат финансирани 20 кризисни центъра за жени и деца жертви на насилие. Нека си изберем за какво ще дадем парите на данъкоплатците.“   Специалистите, присъствали на срещата, бяха единодушни, че съществуващата законова рамка и практики в страната не успяват да осигурят нито адекватна превенция, нито закрила на жертвите, нито ефективно наказание за насилниците. В същото време те са категорични, че в дебата са се изговорили редица неверни и преувеличени твърдения, които са наплашили обществото, а Конвенцията представлява най-модерният и всеобхватен инструмент на международно равнище за превенция и борба с насилието над жени. Станишев заяви готовност да посети и други центрове. „Озадачени сме от позицията на президента Румен Радев срещу ратификацията на Конвенцията, заяви Екатерина Велева, председател на фондация \"Пулс\".   Безумният дебат в обществото надигна вълна от насилие и демотивира хората, работещи в подобни центрове да продължат да го правят, често на доброволен принцип. Истината е, че държавата е абдикирала от този проблем и само ратификацията на конвенцията може да принуди институциите да спрат да си затварят очите.“, коментира лидерът на евросоциалистите.    Политиката за защита на жените е приоритет на социалистите в продължение на десетилетия, защото левицата винаги е била в тяхна защита и винаги сме разчупвали стереотипни представи. Начините за потискане и дискриминация на жената съществуват и до ден-днешен и затова ние поставяме това като приоритетна и БСП е част от нея.  продължи Сергей Станишев.   Станишев уточни, че Истанбулската конвенция е документ, подписан от 47 страни членки на Европа и ратифициран от по-голямата част от тях. „Идеята е да има общ законодателен стандарт и да се създадат политики и инструменти той да бъде прилаган от всички страни, членове на Съвета на Европа, независимо дали това е приоритет на едно правителство или не“, уточни той.  Евродепутатът уточни още и че не споделя позицията на президента Румен Радев относно ратифицирането на Истанбулската конвенция. „Дори изразявам съжаление, че тя е такава“, каза още Станишев.   „Страни, в които има изрична конституционна забрана за еднополови бракове, са ратифицирали конвенцията – Грузия, Босна и Херцеговина, Полша и др. България изглежда като някакво странно явление на европейския фон“, каза Сергей Станишев по повод на Истанбулската конвенция.   „Искам да подчертая, че страни, много по-консервативни в културен и социологически аспект, са ратифицирали конвенцията. Затова искам да призова политическите сили да успокояват дебата, а не да го истеризират, защото това е тяхна отговорност. Просто цялата дискусия отиде в посока, в която наистина я няма. Представата, че ЕС иска да наложи нещо, което ще разруши българските семейства, е невярна. Никой не мисли да прави това нещо“, бе категоричен той. По време на посещението си в центъра Сергей Станишев се срещна с жени, жертви на насилие, и чу техните лични истории. „Някои жени, с които се срещнах, са от кратко време тук, а други – в продължение на месеци, но видях, че в центъра те имат всичко, от което се нуждаят. Но, за съжаление, в България има много малко такива центрове – общо 20 в цялата страна, от които 12 са само за деца, а 8 за жени и деца, жертви на насилие. Има и един-единствен център за жени, преживяли изнасилване, който е в Бургас. А според конвенцията на 10 000 души население трябва да има едно легло в кризисен център, на 100 000 – едно легло в център за жени, жертви на насилие“, каза още евродепутатът и обясни, че в момента много такива жени съдят България. „  Отговорността на политическите институции излезе от контрол от самото начало, когато партии от патриотичния блок говориха безумни за мен неща и дадоха старт на една тотално изкривена и фалшива дискусия. Проблемът е, че и другите политически сили в България загубиха рационалното и се впуснаха в политически популизъм\", каза още той.  ", "date": "2018.02.02", "title": "Сергей Станишев: Не водим кампания срещу никого от нашето политическо семейство, водим разговор!"}
{"url": "http://epicenter.bg/article/VMRO-alarmira-za-nova-dzhendar-anketa--tozi-pat-za-uchiteli-/146460/2/0", "text": "Ръководството на ПП „ВМРО – Българско национално движение“–Софийска област излезе с протестна декларация по повод анкетни листове на ЛГБТИ организации, които се предоставят за попълване на учители и директори в българските училища.  През последните месеци ставаме свидетели на безпрецедентен натиск върху българските учители. Натискът идва от редица организации, НПО и всякакви други болни мозъци. Защо казваме болни мозъци, защото именно такива хора под една или друга форма се опитват да изкривят възпитанието на бъдещото на нашата държава – децата, пишат в декларацията си от ВМРО – София област.  Войводите са категорични, че през Възраждането именно българското школо подготви основите за изграждането на българската нация. Именно даскалите бяха първите, които не само с огнени слова, но и с оръжие в ръка поведоха народа към освобождението от 5-вековно турско робство. Днес, 140 години след Освобождението, сме свидетели на това как редица фондации се опитват да вмъкнат във възпитанието на децата ни една лъжа, по-страшна дори от лъжата наречена комунизъм.  Ето как продължава протестната декларация на ВМРО – София област:  Чрез различни способи и методи се упражнява натиск върху образователното министерство, върху директори, върху учители да се попълват измислени анкети за „джендъри”, „пендъри” и всякакви други измислици. Вместо да преиздават Вазов, Ботев, Паисий те издават материали с невярна информация на наличието на нещо различно от мъжа и жената.  От синдикат „Образование“ към КТ „Подкрепа“ участват в съвместни проекти с ЛГБТИ, вместо да се грижат за нормалната атмосфера в училище и намаляване на административната тежест за учителите, за да преподават по-ефективно. До и без това угнетените учители достигат анкети с въпроси дали са мъже, жени или нещо си друго (и да се определят какво е това друго), вместо да се търси фокуса върху качествената работа в часовете. Такова „друго“ животно няма, а всеки който твърди подобно нещо трябва да се лекува.  Предстоят обучения на учители по съвместния проект на синдикат „Образование“ и ЛГБТИ относно ценностите и правата на „другите“. В близко бъдеще можем да очакваме учители, заедно с класовете си, да се включат в „София прайд“ като извънкласна дейност.  Крайно време е да сложи край на този цирк, на който ставаме свидетели в последните няколко месеца. Поредният опит на т. нар. Велики сили - както преди така и днес големите държави от западна Европа, да измислят нови полове ще завърши както всички небивалици досега - с крах. Пример Югославия, шопска нация и др.  Крайно време е да спре достъпът на всички фондации, организации и НПО до българските училища, да оставят на мира нашите деца, за да извършват на спокойствие основното, за което са в училищата – да учат. За да може българските учители да възпитават бъдещите поколения в патриотичен дух, за да може от българските училища да излизат академици като Любомир Милетич, професори като Александър Балан, а не болни мозъци като тези ЛГБТИ. За да може да градим здраво българското общество.  Днес, 2 февруари, празнуваме традиционния български празник Петльовден – символ на мъжката сила, а не както им се иска ЛГБТИ организации – ден на сбърканите мозъци.  ", "date": "2018.02.02", "title": "Джендър анкета пита учители: Вие сте жена, мъж или друго?"}
{"url": "http://epicenter.bg/article/Borisov-pozdravi-Stoyanka-Mutafova-za-rozhdeniya---den-/146462/2/0", "text": "Премиерът Бойко Борисов отправи специални поздрави към Стоянка Мутафова за рождения ѝ ден.  \"Днес великата Стоянка Мутафова става на 96 години. Честит рожден ден! Пожелавам ѝ да бъде жива и здрава и още дълги години да ни радва от сцената!\" написа Борисов на страницата си във Фейсбук.  ", "date": "2018.02.02", "title": "Борисов поздрави Стоянка Мутафова за рождения ѝ ден "}
{"url": "http://epicenter.bg/article/Prof--Ivo-Hristov--Istanbulskata-konventsiya-i-prenapisvaneto-na-istoriyata-prevrashtat-naroda-v-stado-/146464/2/0", "text": "Истанбулската конвенция и пренаписването на историята превръщат народа в стадо и докарват страната в точката на невъзвръщане. Това заяви в предаването „Лице в лице“ по БТВ депутатът от „БСП за България“ проф. Иво Христов. Според него тези два въпроса са свързани.   „България се намира в точка на незавръщане, метафорично казано. Точка на незавръщане е, когато сноп от различни по своя характер събития, разнопорядкови, в един момент се събират в една точка, след което системата преминава в друго качество или престава да съществува като система“, каза в началото на участието си в предаването „Лице в лице” проф. Иво Христов. „Ще ви го кажа така: преписването на учебниците по история и Истанбулската конвенция – на пръв поглед несъвместими неща, а всъщност са абсолютно съвместими, две страни на един и същ процес – превръщането на народа в стадо за по-лесна манипулация”, каза още той. И продължи: „Това не е пренаписване, а тенденциозно преобръщане на представите, за да могат по този начин бъдещите поколения да бъдат манипулирани по един или друг начин!“   По повод на новите програми по история, проф. Христов каза: \"България съществува благодарение на остатъците на \"лошия\" комунизъм. България съществува благодарение на това, което са изградили нашите майки, бащи, баби и дядовци. Това, което се опитват да направят сега, е тенденциозно и подмяна на историята!\"    По думите му има изкривени факти – „когато пишете за лагерите в Белене, напишете, че България е била 28-ма индустриална сила в света. Напишете едното и другото, а умният човек ще си направи изводите. Разбира се, че историята не е черна и бяла, тя е всякаква. А това е тенденциозно прецеждане на факти, то е ясно с каква цел”.   „Това е тенденциозно обръщане на представите за историята, за да бъдат манипулирани предходните поколения. Напишете и едното и другото, историята е черна и бяла“, повтори проф. Христов, коментирайки новите програми в учебниците по история за Х клас. Според него тези нови програми са част от разчистването на сметки след Втората световна война. Запитан нима не признава, че след 9 септември 1944 г. е имало репресии, професорът отговори: \"Аз мога да говоря, че в България е имало репресии след 9 септември. 30 000 са убитите, най-много в Източна Европа, имало е разчистване на сметки. Това е факт, но ми писна децата на червената номенклатура да се борят за истината и да ме учат на демокрация. Писна ми комунисти да се борят срещу комунизма. Крайно време е да погледнем на нашата история общо. Не трябва да има пристрастия. Не може хора, които са участвали в онзи режим, участват и сега в управлението. Те не могат да ни учат на морал. Тяхната цел и тогава, и сега е била да са на върха на хранителната верига за сметка на нас!\"   \"Светът влиза в много тежка форма на турболенции. Има опасност от точка на незавръщане, чисто физически, има огромна опасност нацията да спре да се възпроизвежда. Българите са основната жертва на тази трагедия\", добави той. \"България е изправена пред исторически въпрос - дали въобще ще съществуваме като нация и народ. Дали това ще бъде страната на българите. Проблемът е в това, че на нас ни се съобщава, че българската нация е съвкупност от общности. Отнемат историческата ни памет и ни превръщат в отделни части, а тях - в стадо, защото то се управлява по-лесно. Освен прости, ще ни направят и извратени. Качеството на образованието е паднало рязко. Питайте всички за това. Трябва да бъдем стреснати от тези процеси. Те могат да бъдат видяни в културата, на улицата, на гресия в училище, на агресия на учителите\", продължи проф. Христов.   Качеството на образованието спада непрекъснато, непрекъснато се увеличават хората, които не разбират нищо, което изисква някакъв \"багаж\", посочи той.   Президентът каза на глас, че царят е гол, каза проф. Христов по повод на речта на Румен Радев. В България има сериозни тенденции за създаване на тоталитарни авторитарни режими, смята той. \"Българският парламентаризъм деградира от времето на Иван Костов. Непрекъснато пада качеството на дебата в Народното събрание. Пада качеството на дебата в парламента. За малко щеше да мине такова чудо като Истанбулската конвенция, защото никой не я е прочел\", каза професорът.   Запитан дали БСП трябва да промени становището си по Истанбулската конвенция, проф. Христов каза: \"Това е шанс за БСП да получи втори живот. Ако тя тръгне с народа си, има шанс! Тръгне ли да се подвежда по някакви чужди заповеди - ще загуби\"    ", "date": "2018.02.02", "title": "Проф. Иво Христов: Истанбулската конвенция дава шанс на БСП! Да тръгне с народа! (Видео)"}
{"url": "http://epicenter.bg/article/4-godishniyat-sin-na-Ivaylo-Moskovski-zagina-pri-intsident-s-motorna-sheyna-v-Borovets-/146468/2/0", "text": "  Шейната, която се е забила в дърво, е управлявал самият Московски. bTV научи, че инцидентът е станал в района на хижа „Чакър войвода”.   Теренът е изключително труднодостъпен. Местните казват, че до хижата се достига само с моторни шейни или с планински водач.   Детето е паднало от моторна шейна и след това е починало. Това е малкият син на транспортния министър Ивайло Московски. От правителствената пресслужба са потвърдили трагичната новина. „При трагичен инцидент с моторна шейна днес загина малкият син на министъра на транспорта и информационните технологии Ивайло Московски. В този изключително труден момент семейството на министър Ивайло Московски моли представителите на медиите да се съобразят със скръбта им и да уважат правото им на уединение”, се казва в съобщение от транспортното министерство.  По-рано от МВР съобщиха за инцидента, като уточниха, че сигналът е получен към 15:15 ч. в полицията.  На мястото на инцидента се извършва оглед.  Предприети са процесуално-следствени действия за изясняване на обстоятелствата и причините, довели до нещастния случай.  ", "date": "2018.02.02", "title": "Скръб! 4-годишният син на Ивайло Московски загина при инцидент с моторна шейна в Боровец "}
{"url": "http://epicenter.bg/article/Tsvetan-Tsvetanov-provede-rabotna-sreshta-s-predstaviteli-na-Svetovniya-evreyski-kongres-/146469/2/0", "text": "Председателят на ПГ на ГЕРБ и зам.-председател на партията Цветан Цветанов проведе работна среща с представители на Световния еврейски конгрес. Това съобщиха от пресцентъра на ГЕРБ.  В срещата участваха главният изпълнителен директор и изпълнителен зам.-председател на Световния еврейски конгрес Роберт Сингер, директорът на Световния еврейски конгрес за Израел Лоранс Лайнбау, директорът на Световния израелски конгрес по сигурността Авив Ацион, представителят на Световния израелски конгрес, отговарящ за Балканите - Ърнест Херцог и председателят на „Шалом“ в България д-р Александър Оскар.  В рамките на срещата бяха обсъдени темите за засилването на двустранните отношения между България и Израел и борбата срещу езика на омразата и антисемитизма в Европа, които често биват експлоатирани като теми от популистките партии. Роберт Сингер оцени като положителна стъпка факта, че България вече има човек в европейската мрежа за борба с антисемитизма в лицето на зам.-министъра на външните работи Георг Георгиев.  Цветан Цветанов подчерта пред своя колега, че българското общество винаги е било модел за толерантност, междуетническо и междурелигиозно разбирателство.  От своя страна Сингер пожела успех на предстоящото работно посещение в САЩ на Цветанов по повод Годишната молитвена закуска на президента.  ", "date": "2018.02.02", "title": "Цветан Цветанов проведе работна среща с представители на Световния еврейски конгрес "}
{"url": "http://epicenter.bg/article/Zhivka-Marinova--/146470/2/0", "text": "Живка Маринова председател на Фондация \"Джендър образование, изследвания и технологии\" коментира какво е джендър и с какво се занимава фондацията й. Тя бе гост на предаването \"Лице в лице\" по БТВ. Повод за участието й в предаването бе спряната от МОН анкета в училищита.   \"Почти всичките ни проекти са свързани с българските училища. Анкетата ни се провежда още от 2012 година, но това не е началото на нашата работа с българските училища. През 2008 година със съдействето на Министерството на образованието поканихме директори на училища от цялата страна\", каза Живка Маринова.   Маринова коментира темата за стериотипите, свързани с пола, като каза, че те започват още от раждането на децата - момченцата се обличат в синьо, момиченцата - в розово, а колкото повече порастват децата, толкото повече се задълбочават. Тя каза, че не винаги това е добре. Тя даде примери за положителни и отрицателни стериотипи. Жените са лоши шофьори, например, било пример за отрицателен стереотип.   \"Няма джендър идеология, а теория. Думата джендър означава пол\", заяви Живка Маринова в противовес на всички досега тълкувания и преводи, че джендър е \"социален пол\",различен от биолгочиния.   Заповед за забраната на анкетата ни не съм видяла, нито някой директор на училище я е видял, каза тя. По думите ѝ анкетата е минала през петима министри - от Анелия Клисарова от БСП до днес. „Аз не мога да отговарям за това, че министрите не са прочели какво пише в анкетата. В нея няма абсолютно нищо от това, което се твърди – нито дрешки, нито суичърчета, нито тоалетни”, каза Маринова.   Маринова подчерта, че целта на фондацията е да работи за равнопоставеност на половете. „Финансираме се с европейски проекти.  Почти всичките ни проекти са свързани с българските училища. Това нито е първият, нито ще е последният проект, по който работим. Конкретно тази анкета се провежда още от 2012 г.”, допълни тя.   ", "date": "2018.02.02", "title": "Живка Маринова: Не винаги е добре момченцата да се обличат в синьо, а момиченцата - в розово"}
