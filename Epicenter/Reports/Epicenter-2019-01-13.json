{"url": "http://epicenter.bg/article/Katrin-Taseva-si-poluchi-obratno-medala-i-buhalkite--koito-prodade-za-lechenieto-na-Ivan-Todorov/172817/2/0", "text": "\r\n \r\n \r\n \r\n Тасева продаде на търг за 10 000 лева златния медал от Световната купа и бухалките, с които го е спечелила, за да помогне на болния от рак Тодоров.   Купувачът е поискал да остане анонимен, но е решил да върне на грацията медала и бухалките. Тя си ги получи обратно в предаването \"120 минути\" на bTV, където беше гост.   Водещият Светослав Иванов обясни, че купувачът се е свързал с телевизията и е помолил да ѝ ги върнат от негово име, като е настоял да остане анонимен.   Тасева се трогна до сълзи от жеста на мъжа.    \"Страхотен човек, страхотен жест\", каза тя.  Грацията обясни, че познава Иван Тодоров, но не са близки. Тя обаче се трогнала от историята на младия мъж, който е болен от рак, а миналата година е загубил и родителите си.    Двамата са говорили по телефона след нейния жест, но не са се срещали.   Тодоров има злокачествен сарком на костта и меките тъкани, а за лечението му са необходими най-малко 50 000 евро. \"Много силно се трогнах. Първото нещо, което си помислих е това, че мога да направя някаква благотворителност с медала. Този медал е много ценен и много скъп, защото е първият ми златен медал и го спечелих пред родна публика. Мисля, че няма да усетя липсата му\", каза Катрин Тасева, когато обяви решението си да помогне на бившия футболист.", "date": "2019.01.13", "title": "Катрин Тасева си получи обратно медала и бухалките, които продаде за лечението на Иван Тодоров"}
{"url": "http://epicenter.bg/article/Hamid-Hamid--DPS-reshava-vav-vtornik-kak-shte-glasuva-predlozhenieto-za-F-16/172786/2/0", "text": "Трябва да се определят приоритетите и едва след това да се търсят играчите, които ще ги изпълняват, заяви пред БНР Хамид Хамид от ДПС.        „Цари едно безвремие и бездействие по почти всички въпроси от национално значение. В нашата декларация обявихме, че ще търсим консенсус да се определят приоритетите, важни за страната, и да се върви по тях. Разбира се, и да се търси нов модел на управление в рамките на този парламент“, обясни той в предаването „Неделя 150“.   Според него другият модел се е провалил: „Първо да се търси аритметично мнозинство и то нищо да не прави и да пропускаме важни години. Така изоставаме от развитието си в сравнение със страните от нашата група“.   Евроизборите са сериозно препятствие и събитие за бъдещето на цяла Европа, каза Хамид Хамид. По думите му това рефлектира и върху националната ни политика и политическото развитие на страната.   „В кампаниите за евроизбори винаги се акцентира върху национални теми и се изоставят европейските. В голяма степен резултатът от европейските избори ще бъде реален тест за състоянието на политическите партии в страната към днешна дата“, изказа мнение депутатът от ДПС.   Той подчерта, че като партия са си поставили за цел да запазят сегашния си брой евродепутати или да ги увеличат. Важното е да достигнем с нашите послания до нашите избиратели и освен националните теми, да поставим и бъдещето на Европа, каза Хамид и уточни: „Ще акцентираме върху европейската идея, ще искаме да съхраним идеята за обединена и силна Европа. Ще предложим нашите тези – как да се промени функционирането ЕС – това да стане по-ефективно, за да обезоръжим аргументите на евроскептицизма като цяло“.   Във вторник на заседание на парламентарната група ще се обсъди и ще се вземе решение как групата ще гласува на предложението на правителството за започване на преговори със САЩ за закупуване на 8 изтребителя Ф-16, каза Хамид Хамид и добави: „Може да сте сигурни, че то ще е в посока засилване на евроатлантизма и отстояване на позициите ни дотук“.   Депутатът подчерта, че във вторник изтича крайният срок за внасяне на предложения между първо и второ четене по законопроекта за изменение и допълнение на Изборния кодекс. Партията ще внесе своите предложения, каза той.    ", "date": "2019.01.13", "title": "Хамид Хамид: ДПС решава във вторник как ще гласува за Ф-16, но ще е в посока на евроатлантизма"}
{"url": "http://epicenter.bg/article/Tsvetan-Tsvetanov--Nyamam-ambitsii-da-sam-evrodeputat/172789/2/0", "text": "  Това заяви вторият човек в ГЕРБ - Цветан Цветанов в интервю за БНР. В същото време Цветанов изтъкна, че никога не е нападал държавния глава. \"Всички конфликти и реплики в публичното пространство са свързани само с инициативата за подобно противопоставяне от президента. Ние нямаме абсолютно никакви такива изказвания. Никога не сме залагали на противопоставяне\", каза той в ефира на предаването \"Неделя 150\".   Цветан Цветанов отговори и на въпроси, свързани с предстоящите избори през годината - първо за Европейски парламент, а след това и за местни органи на властта.   \"Нямам никакви амбиции, нито бих искал да участвам в европейския вот\", каза председателят на парламентарната група на ГЕРБ Цветан Цветанов.     Цветанов посочи на какво ще заложат в предстоящите през май избори: „Евроизборите са сериозен тест за цяла Европа. Трябва да има повече Европа в България и повече България в Европа. Това ще го направим от ГЕРБ с т.нар. граждански диалог „Европа в нашия дом“, за да можем да покажем, че заедно европейските, националните и местните политики успяваме да променяме средата за живеене и всеки може да инвестира и да получи своята лична и професионална реализация. Образованието ще бъде един от акцентите ни в тази кампания“.   Оценката гражданите ще могат да я направят на предстоящите избори – европейски и местни, подчерта депутатът. Според него промяната в начина на живот през годините е осезаема. Той припомни и последния евродоклад за страната ни, който ни дава за пример.   За противопоставянето между президент и правителство Цветан Цветанов изказа мнение:   Депутатът упрекна президента Радев, че не намира време да отиде в парламента  както и да има интензивен политически дебат в европейския и българския парламент:   „Нека прагматизмът да заглуши популизма и политическите аргументи да вземат връх над заклинанията, които чуваме през последните няколко месеци от опозицията, БСП. Трябва да имаме повече каузи, върху които да се обединяваме“.   Като такава кауза, около която се обединиха българските евродепутати и правителството, Цветанов посочи темата за мобилния пакет: \"Това, което бихме настоявали като най-неотложното условие, е пакетът \"Мобилност\" да не влезе в ЕП в сегашния му мандат. Полагат се максимални усилия за това.   Цветанов посочи, че Пловдив като Европейска столица на културата ни кара да сме горди като българи. Вчера видях едно истинско приятелство между министър Банов и кмета на Пловдив, каза той по повод изказването на пловдивския кмет, че не чувства подкрепата на министерството.   „Това е ключовото събитие, с което започна 2019 г. Смятам, че всичко, което се случва в Пловдив и цялата 2019 г., ще ни направи много по-силни и ще може да представи страната по най-добрия начин. Пловдив го заслужава, България го заслужава“.     ", "date": "2019.01.13", "title": "Цветан Цветанов: Президентът Радев провокира разделение и омраза! Ние никога не сме го нападали"}
{"url": "http://epicenter.bg/article/Stefan-Sofiyanski--Kato-sluzheben-premier-nay-uchtivo-pomolih-Stiv-Hanke-da-napusne-kabineta-mi/172793/2/0", "text": "Какво работи Томислав Дончев? Той е вицепремиер, по какво? Тези въпроси постави в студиото на \"Денят започва с Георги Любенов\" по БНТ бившият служебен премиер и дългогодишен кмет на София Стефан Софиянски. За какво отговаря другият вицепремиер - има една жена на мястото на Валери Симеонов? Има една безадресност, каза още Софиянски.   Той каза и, че поставя под въпрос тезата за европейското лидерство на премиера Бойко Борисов. И се аргументира: \"Аз всеки път като го видя на международна среща се притеснявам, защото не знам какво ще изтърси. Аз съм българин и искам моят министър председател да бъде уважаван.\" След влизането си в ЕС България има изключително нисък авторитет, каза още Софиянски.   Според Софиянски управляващите не могат да вземат едно решение и липсва стратегическа мисъл. Помислете за пакета \"Макрон\", очевидно несправедлив закон - когато имаш тези аргументи, можеш да ги използваш пред европейските институции, смята той.   А що се отнася до протеста на българските превозвачи в Брюксел, на който бе и транспортният министър и евродепутатите от управляващата партия, Софиянски коментира: \"Като не си свършиш работата, ще седиш на паветата! Това отново показва едно безсилие за взимане на решения.\"   Вземете едни прости винетки. Отстъпва се пред всеки натиск, продължи той.   \"Българската икономика не бих казал, че е сбъркана структурно, но проблемът на България е, че се развива с много по-бавни темпове, отколкото е задължително\", коментира Софиянски изказване на зам.-шефа на Европейската комисия Валдис Домбровскис.   По негово мнение това е и причина да се гледа скептично на влизането на страната ни в Еврозоната. Като проблем в икономиката той изтъкна това, че се дават пари в края на годината, които не генерират адекватен, реален БВП. Ако те бъдат разпределени равномерно през годината, ще се свърши повече работа, смята той. По негово мнение се изисква една много по-дългосрочна стратегия. \"България трябваше и трябва да има два приоритета. Това са земеделието, в което имаме традиции и което е марка. Българският зеленчук не можеш да го ядеш никъде в Европа. Другото, естествено, е хубавата природа и туризмът\", посочи Софиянски. Според него България не е подготвена за влизане в Еврозоната заради слабото ни икономическо развитие. \"Икономиката трябва да бъде буфер при въвеждането на еврото. Стандартът ни на живот не позволява навлизане на еврото у нас. Икономиката трябва да има много по-силен растеж, тя да поеме удара, доходите да се качат, пенсиите драстично да се увеличат. Пенсионер с нормална пенсия 350 лева, как ще живее със 170 евро в Европа? За да се качат доходите, икономиката трябва да плаща, да има силен растеж, за поеме сътресенията\", смята Софиянски.  \"Колко загуби България в стопански план? Ние от \"Южен поток\" се присъединяваме към \"Турски поток\". Какви патриоти в правителството?! Какви са тези хора?! 10 години - провален огромен стратегически проект. Ние и днес нямаме ясното за българската икономика и тя се базира на това, че ще внасяме газ от Турция и от Гърция. Нито Турция произвежда газ, нито Гърция произвежда газ. Какво означава това - не искаме да сме зависими от Русия, ще сме зависими от Турция! Този тип решения се отразяват изключително на икономиката\", обясни той. \"Ние сме единствената държава в Европа, чиито БВП, тоест всичко, което тя произвежда, е под 10 000 евро на глава от населението. От 97-ма до 2007-ма България се е развивала стопански много по-силно, отколкото след влизането ни в ЕС и това се дължи единствено на некомпетентното управление на държавата, на слабите леви правителства - на Станишев, Борисов и частично Орешарски, на хаоса в стратегията, на липсата на идеи, на работата на парче. Липсва амбиция в това правителство да мръдне. За мен некадърността е по-страшна от корупцията\", посочи Софиянски. На въпрос съгласен ли е с твърдението на \"бащата на валутния борд\" Стив Ханке, че приемането на еврото не е пожелателно за България, Софиянски коментира. \"Какъв баща на валутния борд? Няма баща на чисто българско решение! Той беше против валутния борд. В качеството си на министър-председател аз подписах споразумението с Международния валутен фонд и валутния борд през 1997 г. И най-учтиво го помолих да напусне кабинета ми.\" Софиянска разказа още, че икономистът дошъл в кабинета му и му подал договор да му стане съветник срещу 40 000 долара. Срещата им продължила доста кратко. \"Най-учтиво го помолих да напусне кабинета ми\", спомни си Софиянски. След отказа Стив Ханке станал съветник на президента (1997-2002) Петър Стоянов. И щом видял, че правителството ще подпише с МВФ за въвеждане на борд, станал и най-големият му защитник.    ", "date": "2019.01.13", "title": "Софиянски: Всеки път се притеснявам какво ще изтърси Борисов пред чужденците!"}
{"url": "http://epicenter.bg/article/Dimitar-Stoyanov-za-Emil-Hristov--Polititsi-proveryavat-eksperti---rezultat-e-komichen-/172796/2/0", "text": "  Г-н Емил Христов, днес в предаването \"Тази неделя\" по БТВ излъга, че има оферта за нови Ф-16, която ген. Радев, като командващ на ВВС е отхвърлил! Не се учудвайте, това е нивото на политиците от комисията, които провериха експертите. Ако има починал пациент, политиците ли ще извършат проверка за допуснати грешки и нередности от лекарите или специално назначена лекарска комисия?   \r\n Т. нар. \"оферта\" представлява една грама от 2 страници. Изпратена е в края на февруари 2017г. и съдържа информация за проведен разговор с представител на фирма. По това време, ген. Радев е президент на Републиката. \r\n   \r\n - Грамата е от български посланик., а не от американското правителство към когото е изпратено Искането за оферта. От кога г-н Емил Христов счита българския посланик за част от американската администрация? \r\n Ако това са убежденията му - жалко! \r\n   \r\n - В полученият документ няма необходимата информация за оценка - въпроси зададени на 200 стр. с отговор на две страничкии то от наш посланик! \r\n   \r\n   \r\n \r\n   \r\n - В Проекта за инвестиционен разход (приет на 02.06.2016г.) е записано, че \r\n * F-16 MLU от Португалия и САЩ, употребявани *JAS 39 Gripen от Швеция, нови * Eurofighter от Италия, втора употреба \r\n Това е решило 43-тото Народно събрание! \r\n \r\n   \r\n Колко жалки са лъжите, а говорим за офицери, достойнсто, чест! \r\n \r\n", "date": "2019.01.13", "title": "Димитър Стоянов за Емил Христов: Политици проверяват експерти - резултат комичен!"}
{"url": "http://epicenter.bg/article/Genoveva-Petrova---quot-Alfa-Risarch-quot--GERB--BSP-i-DPS-sas-sigurnost-shte-imat-evrodeputati/172797/2/0", "text": "На предстоящите евоизбори сигурните партии, които ще изпратят евродепутати, са ГЕРБ, БСП и ДПС, коментира в предаването \"Неделя 150\" по БНР социологът Геновева Петрова от Агенция \"Алфа рисърч\". Наблюдава се обаче видимо сближаване на позициите между ГЕРБ и БСП. Предизвикателството пред ГЕРБ е, че сред симпатизантите им има привърженици на ЕС и немалка част евроскептици, докато БСП опозиционно не успява да разшири кръга от подкрепа, но мобилизират по-тесните си симпатизанти. Има тенденция и срив на доверието за коалицията \"Обединени патриоти\", което ще окаже влияние за евровота.   Геновева Петрова коментира, че не се наблюдава ситуация към създаване на нов опозиционен политически субект: \"Наблюдаваме малус за управляващите, малус за опозицията и един неоползотворен бонус, но дали този бонус ще бъде оползотворен от някой нов субект, бил той по-популистки и антисистемен играч, или пък обратно - една по-смислена, разумна алтернатива, която да бъде предложена на избирателите, е рано да се каже. Ако пък не успеят избирателите да припознаят такава алтернатива, те биха могли, макар и с нежелание, макар и с по-ниска подкрепа, отново да гласуват по начин, който да запази статуквото такова, каквото го имаме в момента\", каза Петрова в интервю за предаването \"Неделя 150\".   ", "date": "2019.01.13", "title": "Геновева Петрова, \"Алфа Рисърч\": ГЕРБ, БСП и ДПС със сигурност ще имат евродепутати"}
{"url": "http://epicenter.bg/article/Haralan-Aleksandrov--Sluchayat--quot-Voyvodinovo-quot--e-tipichen-primer-kak-bitov-konflikt-s-lekota-se-etnizira/172798/2/0", "text": "Случилото се в с. Войводиново след побоя над военнослужещ е показателен за цялото българско общество, изказа мнение пред БНР социалният антрополог Харалан Александров.       „Това е типичен пример за това как битов конфликт или криминален случай с лекота се етнизира. Първият обяснителен модел, който заварваме в колективното си въображение за този тип инциденти, е, че в основата на конфликта е етноса. Това е доста притеснително, но в никакъв случай не е нещо ново. Да използваме етническия произход като свръхобяснение е типична структура на ума, която съществува не само в българското общество. Така сме устроени. Нашите умове се опитват да видят порядък и да произведат обяснение и логика в хаоса на живота. Затова много често работят с тежки генерализации. Опасното на този тип мислене е, че той е естествено – забелязваме повърхностните различия и им придаваме по-дълбок смисъл. Етническите обяснения най-често са конструкти на нашия ум, въображение или култура, които прикриват реалността, а не я обясняват. Трябва да сме много внимателни с първото обяснение, което ни идва на ум, обикновено под напора на емоционалното възмущение“, обясни Александров в предаването „Неделя 150“.   Той даде пример с изказването на вицепремиера Красимир Каракачанов след случая. Според него ромите са наясно, че за индивидуално провинение може да последва колективна санкция или възмездие. Социалният антрополог смята, че сме били опасно близо до задълбочаване на конфликта.   Той е категоричен, че трябва да си дадем сметка за това какво става, да извлечем поуките си, както и да сме по-предпазливи в говоренето и мисленето си: „Добре би било политическите лидери да са не просто внимателни, а да имат леко съмнение в лесните обяснения, които им идват на ум. Особено трябва да се предпазват от огромното изкушение да трансформират в политическо действие или лозунг първичните, примитивни настроения на групите“.   Културата на гетото ежедневно произвежда поводи за разтревожване, каза Харалан Александров и добави: „Ние сме в трудната ситуация да се удържаме, за да не дадем племенен отговор на тези предизвикателства и провокации“. Баки Хюсеинов – зам.-председател на Комисията за защита от дискриминация и бивш заместник социален министър, се съгласи с изказването на Александров.   „Не би трябвало да има такова говорене от министерства и държавни институции за интеграцията. Този потенциал е икономически, това е български потенциал и той трябва да бъде използван от държавата. Тези хора трябва да се образоват и да бъдат полезни както на своите семейства, така и на пазара на труда, плащайки си данъците и осигурителните вноски. Всички имаме интерес от това всички български граждани да можем да ги използваме на пазара на труда“, коментира той. По думите му България никога не е деляла своите народи на етническа основа.   „България е толерантна държава. Сега в един момент да се противопоставят едни етнически групи на други – не е много сериозно“, смята Хюсеинов. Според него има напредък по отношение на интеграцията на ромите, но това не е достатъчно. Той е категоричен, че трябва да има последователна политика по този въпрос, за да може постепенно да започнат да се решават проблемите. Нямаме политика по отношение на местните органи на власт, подчерта още Баки Хюсеинов и изказа мнение, че кметовете трябва да са ангажирани повече. Според него тази политика трябва да се води с участието на ромите.  \"Учудвам се на изказването на вицепремиера Каракачанов за това, че трябва да се обвързва посещението на децата в училище със социалните помощи. Това е направено много отдавна, а ние тепърва ще откриваме топлата вода\", коментира зам.-председателят на Комисията за защита от дискриминация. Той посочи, че са получили 4-5 жалби по отношение на изказвания на Каракачанов за ромите: \"Да се сложи ромският контингент под общ знаменател е несериозно. Тук трябва да се намеси правителството, за да може да има баланс и спокойствие в държавата по отношение на етнизирането на проблема\". Харалан Александров добави в този смисък, че инвестицията в социалната инфраструктура драматично не достига. По думите му парите, които се дават, не са достатъчни сравнено с мащабите на проблема.  Според него навлизането в изборна година може да блокира и да върне назад добрите процеси, които се случват.    ", "date": "2019.01.13", "title": "Харалан Александров: Случаят \"Войводиново\" е типичен пример как битов конфликт с лекота се етнизира"}
{"url": "http://epicenter.bg/article/Korneliya-Ninova-na-obikolka-v-stranata--predstavya--quot-Viziya-za-Balgariya-quot-/172799/2/0", "text": "Корнелия Нинова събра Областния съвет на БСП в Смолян, съобщиха от пресцентъра на Националния съвет на БСП.   В работната среща участват общинските председатели от областта. Анализира се състоянието на всяка община, проблемите на жителите им и начините за тяхното решаване. След това ще се проведе среща с обществеността на Смолян, на която ще се дискутират приетите вчера от Националния съвет на БСП \"Визия за България\" и \"Визия за Европа\". Нинова ще отговаря на въпроси на гражданите.   Председателят на партията ще направи такива срещи във всички области в страната. На тях ще се обсъжда конкретна визия за развитието на всяка област.  ", "date": "2019.01.13", "title": "Корнелия Нинова на обиколка в страната, представя \"Визия за България\""}
{"url": "http://epicenter.bg/article/Turist-e-pochinal-ot-infarkt-pri-izkachvane-na-Cherni-vrah/172801/2/0", "text": "51-годишен турист е починал от инфаркт при изкачване на Черни връх, съобщиха от Планинската спасителна служба (ПСС).   Инцидентът е станал в събота. Отново тогава екипи на Планинската спасителна служба са оказали помощ на млад мъж със счупен крак в местността Карандила край Сливен. Туристът е пострадал при подхлъзване. Акцията е продължила около два часа.   От ПСС предупреждават, че в студеното време рискът от инфаркт се увеличава.", "date": "2019.01.13", "title": "Турист e починал от инфаркт при изкачване на Черни връх"}
{"url": "http://epicenter.bg/article/Speshna-sreshta-zaradi-tsenite-na-industrialniya-tok/172806/4/0", "text": "Министерството на енергетиката и Комисията за енергийно и водно регулиране (КЕВР) започват две спешни мерки за стабилизиране на цените на индустриалния ток, който се търгува на енергийната борса.   До 25 януари в трите електроразпределителни дружества ЧЕЗ, ЕВН, Енерго про ще текат проверки. Обект на проверка ще бъдат техническото състояние на съоръженията и електромерите. Целта е да се види дали компаниите доставят реалната услуга, за която потребителите плащат.   Ще се проверяват на случаен принцип електромерите както на битови, така и на бизнес потребители дали дават технически отклонения. МЕ и КЕВР ще проверят също лицензионната дейност на трите ЕРП-та.   Очаква се на 14 януари председателят на КЕВР Иван Иванов да свика на разговор ръководителите на трите ЕРП-та, шефовете на НЕК, АЕЦ „Козлодуй“, ТЕЦ „Марица Изток“ 2, НЕК, енергийната борса. На срещата се очаква да присъства и енергийният министър Теменужка Петкова, но не и реалните купувачи от бизнеса. Ръководителите на дружествата ще обсъждат възможност да се доставят на борсата различни количества енергия във всички сегменти, не само в този „Ден напред“, заради който скочиха синдикатите, че цените се манипулират и заради това бяха регистрирани шокови изменения с 350% в рамките за ден през тази есен.     ", "date": "2019.01.13", "title": "Спешна среща заради цените на индустриалния ток"}
{"url": "http://epicenter.bg/article/-quot-Komersant-quot--Viktor-Orban-razdeli-Evropeyskiya-sayuz-na-dve-tsivilizatsii/172802/11/0", "text": "Унгарският премиер Виктор Орбан даде в четвъртък първата си пресконференция за новата година. Той припомни, че през май предстоят избори за Европейски парламент и открои миграцията като основен проблем, свързан с този вот. Наложи се впрочем г-н Орбан да реагира и на събитията вътре в страната - от средата на декември в Унгария не стихват протести срещу поправки в трудовото законодателство и срещу цялата политика на кабинета.   \"В Евросъюза ще има две цивилизации - заяви на 10 януари Виктор Орбан на правителствен брифинг в Будапеща. - Едната - смесена мюсюлманско-християнска на Запад, другата - традиционната европейско-християнска в Централна Европа.\" Така обрисува премиерът бъдещето на континента четири месеца преди главното събитие в политическия живот на ЕС - изборите за Европейски парламент. По думите му тъкмо проблемите с миграцията ще станат фокус на предстоящите избори и задачата на Будапеща е да формира парламентарно антимиграционно мнозинство: \"Единствено ние самите можем да решим какво да е нашето бъдеще\". Междувременно в Унгария се изострят предизборно и вътрешнополитическите борби - опозицията се кани да тръгне с единна листа на вота през май. \"Ако постъпи така, опозицията сама ще си изкопае гроба и не съм длъжен да й попреча\", заяви в четвъртък премиерът. Той впрочем едва ли държи ситуацията под контрол - от началото на декември в Будапеща и други градове продължават демонстрации срещу поправки в Кодекса на труда, а покрай това и срещу самото правителство. С облаци сълзотворен газ, прекатурени елхи и коледни ясли - така посрещна Рождество унгарската столица.  Повод за протестите станаха готвени поправки в унгарското трудово законодателство. Въпреки опитите на опозицията да провали гласуването на 12 декември парламентът прие промени в трудовия кодекс, увеличили броя на разрешените часове извънреден труд от 250 на 400 годишно, а срока за заплащането му - от една на три години.  Законът посочва, че извънреден труд се полага само с писмено съгласие на служителя. Критиците му обаче твърдят, че това на практика не се спазва, а след поправките работодателите ще могат да принуждават персонала да се труди свръхнормено заради острия недостиг на работна ръка в страната. По последни данни на унгарското статистическо ведомство дефицитът на работна сила достига повече от 80 хил. работни места. Според политолога Петер Креко, оглавяващ изследователския център \"Политикал кепитъл\", този проект облагодетелства най-вече транснационалните корпорации, строящи все по-често заводи в Унгария (през юли например бе сключено споразумение с автопроизводителя Бе Ем Ве за изграждане на голям завод в град Дебрецен; освен това в Унгария се произвеждат коли от марките \"Ауди\", \"Сузуки\", \"Опел\" и \"Мерцедес\").  \"В Унгария не достига работна сила и транснационалните компании остро го усещат на свой гръб - обясни експертът пред \"Комерсант\". - В такива случаи другаде използват труда на имигранти, например в Полша. Унгария обаче отхвърля миграцията, тъй че остава само един начин за решаване на проблема - максимално да се товари наличният персонал. Това обяснява по-специално как Унгария запазва позициите си в Европа, в Европейската народна партия: Унгария обслужва германските интереси, интересите на германските фирми на унгарска територия.\" По сведения на сайта merce.hu, производителността на унгарския завод \"Ауди\" изостава от тази на германския с 35-45 на сто, а заплатите в хората в унгарския са по-ниски от тези на германските им колеги със 78 процента. В края на ноември унгарският външен министър, говорил в Дюселдорф, потвърди, че новият законопроект е удобен за германските корпорации. \"Компаниите от Северен Рейн - Вестфалия, действащи в Унгария, посрещнаха изцяло позитивно правителствената инициатива, целяща да укрепи още повече конкурентната способност на страната и да поправи положението с недостига на работна сила\", заяви Петер Сиярто.  Законът, бързо наречен \"робовладелски\", изведе през декември на улиците хиляди хора на демонстрации с участието на синдикати, опозиционни лидери и обикновени граждани - противници на режима на Виктор Орбан. Най-мащабната акция започна на 12 декември пред унгарския парламент и приключи на 17 с. м. край сградата на националната телевизия. Опозиционни водачи се опитаха да нахълтат, за да прочетат в ефир исканията си, но охраната ги изведе навън. Оттогава телевизионната централа се охранява в засилен режим, а ръководството й съди опозиционерите за \"нарушение на обществения ред\". Демонстрациите не притесняват жителите на Будапеща, нито туристите: музеите, баните и обществените институции работят, както обикновено, по улиците не се вижда засилено полицейско присъствие. За властите нарастващите протестни нагласи са далеч по-неудобни. На този фон опозиционни партии свикаха вече миналата седмица собствено, опозиционно заседание на парламента без участието на управляващата партия ФИДЕС и съюзниците й. На пресконференция след проявата лидерите на опозиционни сили - от социалистите до радикалите от партия \"Йоббик\", прочетоха клетва да останат верни на общите си идеи, базирани върху пет искания към правителството: незабавно оттегляне на поправките към трудовия кодекс, намаляване на извънредния труд на полицаите, независимост на съдилищата, присъединяване на Унгария към Европейската прокуратура и независимост на медиите. \"Случаят е безпрецедентен за последните осем години. За пръв път видяхме ефективно сътрудничество между парламентарни и извънпарламентарни опозиционни партии\", коментира Петер Креко. \"Още е рано според мен да се говори за сваляне на правителството и няколко фактора намаляват очакванията за сериозни стачки - посочва той. - Първо, в Унгария липсва силна стачна култура, второ, има силна икономическа конюнктура. Не се стига до големи стачки, когато икономическият растеж надхвърля 4 на сто, както е сега. ФИДЕС може и да поизгуби популярност, но демонстрациите няма да се отразят особено на управляващата партия. Тези акции впрочем дават на опозицията шанс да подобри малко своя резултат на пролетните избори за Европарламент и на общинските избори наесен.\" Виктор Орбан увери: \"Недостигът на работна сила е нещо по-скоро добро, а не лошо\", защото ако няма работници и служители в излишък, те ще могат да диктуват правилата и ще трябва да им се плаща повече. Анкети на центъра \"Републикон\" обаче показват, че 83 на сто от населението не подкрепят новия законопроект. И макар правителството да не приема сериозно опозиционните протести, твърдейки, че са дело на \"хората на Джордж Сорос\", за 19 януари в Унгария са насрочени нови стачки със затваряне на пътища в цялата страна.        ", "date": "2019.01.13", "title": "\"Комерсант\": Виктор Орбан раздели Европейския съюз на две цивилизации"}
{"url": "http://epicenter.bg/article/Kaloyan-Stoykov--Pravitelstvoto-ne-se-podgotvya-za-po-tezhki-vremena/172809/4/0", "text": "   Развитието на българската икономика зависи от финансовите показатели на световно ниво, коментира за ТВ Европа икономистът Калоян Стайков.   Калоян Стайков – Институт за пазарна икономика: „Структурните реформи изоставаха. Ако сега се вземат мерки, може да се усети положителен ефект…“   В период на икономически спад фирмите се стараят да намалят разходите си. Един от секторите, в който не се очакват сътресения е Ай Ти индустрията.    – собственик на хостинг компания: „Това означава повече софтуер, повече иновации, така че може би ще се окаже, че ще има по-голям ръст в ИТ-сектора.““   Дали икономическият спад ще прерасне в рецесия е все още рано да се каже. Съветът на експертите към правителството обаче е да се погледне дългосрочно на икономическите показатели.   „Като че ли правителството не се подготвя за по-тежки времена. Но винаги е хубаво да има необходимите резерви за евентуално забавяне на икономиката или спад.“   Фирмите от своя страна не виждат заплаха за своята работа.    собственик на хостинг компания: „Дори да има забавяне на икономиката на ЕС, поради недостига на персонал тук, по-малко ще се усети това, че някои предприятия ще забавят развитието си и дори ще трябва да уволнят персонал. Тези хора веднага ще си намерят работа другаде.“    – управител на агенция за недвижими имоти: „Не се притесняваме, защото това е просто един друг пазар, който ще има огромни възможности и за купувачи, и за продавачи, и за инвеститори..“   Прогнозата за по-нисък растеж нa БBΠ у нас е пopaди oчaĸвaнoтo знaчитeлнo зaбaвянe нa иĸoнoмиĸaтa нa eвpoзoнaтa в ĸoмбинaция c ĸpaтĸoтpaйнa peцecия в CAЩ.    ", "date": "2019.01.13", "title": "Икономистът Калоян Стойков: Правителството не се подготвя за по-тежки времена"}
{"url": "http://epicenter.bg/article/Grandiozni-protesti-v-Sarbiya-sreshtu-politikata-na-prezidenta-Vuchich/172773/7/0", "text": "Протестите в Сърбия се разрастват, съобщи АП. Освен в столицата Белград протести имаше и в градове Нови Сад, Крагуевац, Куршумлия, Крушевац, Ужице и Пожега.   \r\n Протестите в Сърбия започнаха преди шест седмици след побой над опозиционен политик през ноември. Скоро след инцидента Вучич увери, че нападателите са били арестувани, но според опозицията зад нападението стои Прогресивната партия. \r\n   \r\n Представители на политическата сила категорично отхвърлиха обвиненията. \r\n Демонстрантите надуваха свирки и издигаха плакати \"Надигни се, Сърбия\" и \"Започна се\". \r\n   \r\n Вучич победи на президентските избор и през 2016 г. и остава най-популярният политик в страната, въпреки че рейтингът му леко се понижи след встъпването му във власт. \r\n Управляващата коалиция разполага с мнозинство от 160 депутатски мандата в 250-местния парламент. Вучич обяви като стратегическа цел влизането на Сърбия в ЕС, но поддържа тесни контакти с Русия и Китай. \r\n   \r\n Протестите стават на фона на ниски температури и сериозна зимна обстановка. В петък в няколко сръбски общини бе въведено извънредно положение заради снеговалежите, които продължиха повече от 24 часа. Населени места са блокирани. \r\n \r\n   \r\n", "date": "2019.01.13", "title": "Грандиозни протести в Сърбия срещу политиката на президента Вучич"}
{"url": "http://epicenter.bg/article/Tereza-Mey--Proval-na-vota-za-Brekzit-shte-e-katastrofa/172774/7/0", "text": "Провал на вота за Брекзит ще бъде „катастрофална и непростима загуба на доверието в нашата демокрация\". Това предупреди Тереза Мей в писмо за в. „Сънди Експрес“, цитирано от Би Би Си.   Британският премиер за пореден път призова депутатите да подкрепят споразумението по време на гласуването в парламента във вторник.   Ако не дадете одобрението си, рискувате Великобритания да напусне ЕС без сделка или Брекзит въобще да не се случи, категорична е тя. В писмото си Мей посочва, че вотът в Камарата на представителите ще е „най-голямото и най-важното решение, което всеки депутат от това поколение ще бъде призован да направи.“   Очакванията на анализаторите са премиерът да загуби гласуването по сделката за развода с ЕС, която беше договорена между Лондон и Брюксел, като някои от министрите в британския кабинет заявиха, че това ще доведе до Брекзит парализа. Великобритания трябва да напусне ЕС на 29 март автоматично – независимо дали има сделка, подкрепена от депутатите, или не. В понеделник дебатът по споразумението ще бъде подновен за четвърти пореден ден, а решаващият вот се очаква във вторник.      ", "date": "2019.01.13", "title": "Тереза Мей: Провал на вота за Брекзит ще е катастрофа"}
{"url": "http://epicenter.bg/article/Za-okatite-mechti-na-nezryashtite-mladezhi---edin-material--napisan-na-brayl/172813/10/0", "text": "  Затвори очи и си представи, че трябва да прекараш остатъка от живота си в мрак. Да напипваш очертанията на собствения си живот и да се движиш по ръба на неизвестното. Представи си, че целия твой външен свят е вътре в теб, в твоите представи и в картините, които чертае ума ти.   Замисли се колко и какви качества трябва да развиеш, за да бъдеш пълноправен участник в живота навън. Трудно, непосилно, отчайващо? Ами не! Така си мислех и аз докато не се срещнах с Бети, Илeто и Косьо от Специалното училище за ученици с нарушено зрение „Луи Брайл“. Те са почти на 18 години и имат мечти за бъдещето си.   В един декемврийски ден, точно преди Коледа, съдбата, под формата на приятелска покана, ме отведе на едно специално събитие за деца с нарушено зрение. Те представиха пред нас труда си от работата по театрален проект, с който се занимават от година. Децата изиграха ролите си толкова уверено, че ние зрителите изобщо не разбрахме, че се притесняват. Сцените, които ни показаха бяха свързани с нелепи случки от тяхното ежедневие, а те се оказаха не малко. Цялата атмосфера на покрепа и екипност в залата, смеха и топлината ме накара да се замисля, че ние, зрящите, грешим в оценката си към хората с увреждания.   Срещнах  се с Бети, Илето и Косьо, за да разбера повече за целите и мечтите им, за тяхното ежедневие и за стереотипите, които ни разделят. Отивайки към училището „Луи Брайл“, си мислех най-вече за различията и за наложените от обществото предразсъдъци по отношение на хората с увреждания. Само ако знаете колко много грешим! Стереотипите ни отнемат от пъстротата на живота и от пълноценното общуване. Тези младежи са пълни с ентусиазъм, живот и идеи.      Бети е изключително социална и общителна, непримирима, дори определя себе си като бунтар. Винаги се бори за справедливост. Точно поради тази причина момичето иска да стане адвокат. Направи ми впечатление, че твърде често в разговора ни употреби думата справедливост, родена за адвокат! Ама в една друга България! Дава си сметка обаче, че ако иска да реализира мечтата си трябва да положи много повече усилия от останалите.   Вече от няколко години Бети се занимава и с лека атлетика – спринтьор е на 100, 200 и 400 метра, пробвала е и дълъг скок. Казва, че на стадион „Васил Левски“ има много приятели, с които тренира и от които получава подкрепа. Според Бети спортът помага на незрящите хора – прави ги по-силни, по-подвижни и ги учи по-добре да се справят с житейските ситуации.   Илето е кротко и спокойно дете, вглъбено и сериозно. Научила се е да чете брайловото писмо на пет и половина и оттогава обича книгите. Момичето с лекота учи чужди езици и мечтае да стане преводач.   Косьо пък иска да се занимава с музика. Той по интуиция използва един от най-мощните методи за преобразяване на нашата действителност – визуализацията. Косето визуализира бъдещето си! Ясно си представя, че е част от оркестър и свири заедно с останалите музиканти. Казва, че усещането е толкова реално, че е истинско. Това се дължи сигурно и на факта, че момчето е и голям актьор – като започне да имитира разни персонажи и всички се смеят от сърце.   След пет години и тримата се виждат независими, самостоятелни и успели. Какво е за тях успеха ли? Успешен е човек, който гони целите си, върви напред и не се предава пред трудностите, казаха децата. Попитах ги дали парите са индикатор за успеха. Отговориха ми, че парите са важни, но не носят непременно щастие. Щастието е в малките неща – семейството, благодарността и човешките отношения.  Така виждат те нещата. Но за да не бъде историята ми розова и нереалистична ще ви кажа, че тези деца имат мечти, но определят шанса си да намерят работа като минимален. Защото работодателите рядко наемат незрящи хора. Това обаче не ги спира да търсят реализация, защото имат за пример успешни хора, завършили тяхното училище.    Младежите отдавна са се справили с много от ежедневните несгоди благодарение на изграждането на добри навици, на подкрепата от семейството, учителите, приятелите и на проекти като този с театъра. Благодарение на работата с професионалистите по театралния проект те са успели да развият повече самочувствие, увереност и са спечелили нови приятели. Осъзнали са какво е работа в екип и колко мотивиращо е да бъдеш приет и подкрепен.      Те категорично не се чувстват втора категория хора, нито се сърдят на съдбата си. Приели са това, че са незрящи и знаят, че природата ги е компенсирала с много други качества. Косьо ни разказа, че има толкова обострен слух, че чува телефона на баба си дори когато звъни в съседната стая. И баба му се чуди и мае.       Това, което тревожи младежите обаче е неадекватното отношение на хората в заобикалящия ги свят. Децата не искат да бъдат съжалявани и игнонирани. Има една много популярна реална история, която често се разказва в техните среди – незрящ с куче-водач спира по улицата минувач, за да попита как да стигне до определено място. Човекът се обръща към кучето и започва да му обяснява маршрута, по който да минат.   Тази емблематична история  хем комична, хем тъжна, ме накара да се замисля, че нас никой не ни учи да бъдем подкрепящи и да имаме адекватно поведение. При нас емпатията по-скоро е въпрос на душевност. Много често хората не говорят с незрящите, защото не знаят как да се държат и какво да им кажат. Бети сподели, че понякога в метрото контрольорите я подминават и не й искат картата за проверка и тя се ядосва, защото и тя като другите има карта и трябва да бъде проверена.  Така видях аз Бети, Илето и Косьо – усмихнати, смели и търсещи. Макар да са с ясното съзнание, че няма да им бъде лесно. Излизайки от училището „Луи Брайл“ вече не мислех за различията, а за тези качества, които ни правят повече съпричастни хора и пълноценни граждани на обществото. И за това, че ако отворим сърцата си за другите можем да видим нови светове, по-различни от нашите. И за това, че всички сме участници в театъра на живота и е важно да се научим да играем ролите си с любов, благодарност и съпричастност.                 ", "date": "2019.01.13", "title": "За всевиждащите мечти на незрящите младежи - един материал, написан на брайл"}
{"url": "http://epicenter.bg/article/Okolo-84-000--quot-zhalti-zhiletki-quot--uchastvaha-vav-vcherashnite-protesti-vav-Frantsiya/172777/7/0", "text": "Около 84 000 \"жълти жилетки\" в цяла Франция участваха в протестите срещу икономическите реформи на президента Еманюел Макрон, предаде Франс прес, позовавайки се на данни на вътрешното министерство.   Това означава нарастване на обществената мобилизация в сравнение с миналата събота, когато в протестите се включиха 50 000 души, но по-малко от рекордните 282 000 души, участвали в първия ден на протестите. В Париж демонстрантите бяха около 8000.   Общо в цялата страна бяха задържани 244 души, от които 201 останаха в ареста. 149 бяха арестувани в Париж за носене на забранено оръжие или принадлежност към група, готвеща се да извърши насилствени прояви, от тях 108 останаха в ареста. По данни на Асошиейтед прес силите за сигурност са използвали сълзотворен газ и водно оръдие край Триумфалната арка, където няколко протестиращи замерваха силите на реда с камъни и други предмети. Бронирани автомобили попречиха на протестиращите да излязат на булевард \"Шанз-елизе\". По телевизията бяха показани протестиращи на различни места, включително на площада на Бастилията, които носеха жълти жилетки и плакати с надписи \"Спрете полицейското насилие\" и \"Макрон оставка!\", отбелязва ДПА. Полицията в Бурж забрани на протестиращите да преминат през центъра на града, но около 500 участници в шествието нарушиха забраната и влязоха в сблъсъци със силите на реда, отбелязва ТАСС. Журналистка на телевизия Бе Еф Ем съобщи, че екипът е бил замерван с камъни. \"Жълтите жилетки\" са недоволни от начина, по който Бе Еф Ем отразява протестите.   Вътрешният министър Кристоф Кастанер приветства работата на полицията, която е позволила да бъдат избегнати сериозни сблъсъци. Той порица остро насилието срещу журналисти, заявявайки в Туитър, че то е посегателство както срещу свободата на медиите, така и срещу свободата на информацията, отбелязва АФП, цитирана от Новини.бг.    ", "date": "2019.01.13", "title": "Около 84 000 \"жълти жилетки\" участваха във вчерашните протести във Франция"}
{"url": "http://epicenter.bg/article/Valdis-Dombrovskis--Nay-golemite-problemi-na-Balgariya-sa-niskiyat-zhiznen-standart-i-bednostta/172782/7/0", "text": "Българската икономика има структурни проблеми, а ниският жизнен стандарт и бедността са основните проблеми пред България, която иначе върви уверено по пътя към въвеждане на еврото, заяви в интервю за БНР зам.-председателят на Европейската комисия Валдис Домбровскис.   В интервю по програма „Хоризонт“ той обяви, че страната ни може да въведе еврото най-рано през 2022 г. За да стане това, България трябва да продължи да води „разумна“ фискална и макроикономическа политика, въпреки че европейската икономика рано или късно ще изпадне в рецесия.   Валдис Домбровскис припомни, че през лятото България ще получи отговор дали може да се присъедини към обменно-валутния механизъм ERM II. Но очакваното „да“ или „не“ ще бъде дадено от следващия състав на Европейската комисия. В края на месеца се очаква Домбровскис да пристигне в София и да отговаря на въпроси в рамките на т.нар. граждански диалог, а по-рано през седмицата в Рига той потвърди твърдата убеденост на евроинституциите да реформират еврозоната, която е готова да посреща нови страни - членки.   \"Миналата година имаше доклади за сближаването на Европейската централна банка и на Европейската комисия. Заключението в тях беше, че България изпълнява критериите от Маастрихт с изключение на този за обменно - валутния курс. За да го покрие, трябва да се присъедини към ERM II. Ако България продължава с отговорната фискална и макроикономическа политика, аз мисля, че е напълно възможно да продължи да изпълнява критериите. Също така има аспекти от законодателството, които трябва да бъдат синхронизирани с държавите от еврозоната, но аз съм убеден, че всичко това е напълно постижимо\", каза в интервюто за БНР Домбровскис.   Запитан кои са основните предизвикателства пред България, зам.-шефът на ЕК отговори: \"Всички европейски държави са изправени пред предизвикателства. В случая с България най-големият проблем е повишаването на жизнения стандарт и намаляването на диспропорцията между бедни и богати. България е една от страните в Европейския съюз с най-широко разтворена ножица между доходите на бедните и богатите. Може би това е сред най-важните предизвикателства, които ние посочваме в специфичните за всяка страна препоръки. Когато говорим за присъединяване към еврозоната, трябва да си отговорим на въпроса дали то ще спомогне за намаляването на неравенството в доходите и за общото подобряване на жизнения стандарт в България. Ние твърдо вярваме, че въвеждането на еврото в страната ще подобри икономическото развитие. Българският лев вече е фиксиран към единната европейска валута, но вие не може да черпите от позитивите от нея. Веднъж въвели еврото, вие ще започнете да се ползвате от по-ниски лихви, няма да търпите загуби заради обменния курс и ще има по-голяма прозрачност при образуването на цените. Всичко това ще доведе и до крайната цел - по-добро икономическо развитие и по-висок жизнен стандарт.\"   Според него българската икономика има сериозни структурни проблеми. Именно. \"Заради това България е сред страните в процедура заради макроикономически дисбаланси. Ние сме направили специфични препоръки, които биха помогнали на страната да преодолее тези дисбаланси. Отново ще подчертая, че България е напълно способна да се справи с тази задача\", каза още той.  ", "date": "2019.01.13", "title": "Валдис Домбровскис: Най-големите проблеми на България са ниският жизнен стандарт и бедността"}
{"url": "http://epicenter.bg/article/Sled-blyaskavoto-otkrivane-na-Plovdiv-2019--Malko-dovolni-i-mnogo-razocharovani--Za-3-mln-leva--tolkoz/172770/2/0", "text": "\r\n  саркастично им отговаряха пловдивчани, обобщава пловдивският вестник \"Марица\". \r\n \r\n \r\n \r\n   \r\n Официалното откриване на шоуто \"Ние сме всички цветове\" започна с дълга реч на кмета Иван Тотев. Той припомни, че Пловдив е майката на всички градове и напълно заслужено е европейска столица на културата. Появата му бе посрещната с леки освирквания. \r\n   \r\n В речта си кметът припомни, че Пловдив е най-динамично развиващият се град. “Дори сега сме обградени от кранове”, каза той. След него на сцената се качи еврокомисарят Мария Габриел, която припомни огромните културни постижения на града . \r\n   \r\n  в очакване да започне концертът за откриването с големите с Валя Балканска и Теодосий Спасов. \r\n   \r\n \r\n   \r\n . Добре че бяха екраните, монтирани на кулата, за да показват какво се случва на страничните сцени. Програмата не се чуваше добре от публиката до Централна поща. \r\n   \r\n . \r\n   \r\n Малко след началото част от публиката започна да се разпръсква, като се чуваха доста гневни коментари. В града нямаше много чужденци, а точно такива туристи очаквахме, отбелязва местното издание. \r\n   \r\n \r\n   \r\n ВИП-посетителите изгледаха тържественото откриване от ресторанта на последния етаж в хотел \"Тримонциум\".  \r\n   \r\n \r\n   \r\n Известният правозащитник адвокат Емилия Недева, изрази във Фейсбук становището си за откриването на Пловдив - Европейска столица на културата 2019 г. Публикуваме без редакторска намеса: \r\n   \r\n  и против всички, които са участвали в организацията на този недостоен за града акт. Според размера на хвърлените на вятъра пари това си е грандиозна безстопанственост. \r\n   \r\n \"  Високите технологии,използвани на кулата, са едната страна на събитието и са безспорни. Те са очаквали обаче да бъдат изпълнени със съдържание. \r\n   \r\n  която да сме справедливи, тогава беше значително по-съдържателна като пропаганда и послания. Останалото - като за ди-джей парти. Жалко, срамно и като по Шекспир - \"Много шум за нищо\". \r\n   \r\n \r\n   \r\n \r\n   \r\n  \" \", гневят се потребители във Фейсбук. \r\n   \r\n  \" \r\n \r\n   \r\n \r\n \r\n \r\n", "date": "2019.01.13", "title": "След бляскавото откриване на Пловдив-2019: Малко доволни и много разочаровани! За 3 млн.лева -толкоз"}
{"url": "http://epicenter.bg/article/Zapochva-Surva---nay-golemiyat-zimen-praznik-v-Pernishko/172771/2/0", "text": "Тази вечер започва най-големият зимен празник в Пернишко - \"Сурва\". По традиция празненствата са в нощта срещу Васильовден (по стар стил)– на 13 срещу 14 януари.   Тази вечер звънци и хлопатари ще огласят града и региона. По стар стил в нощта на 13 срещу 14 януари идва Новата година и затова местните мъже и девойки, облечени в кожи и страховити костюми, гонят злите сили, за да започнат новата година на чисто.   През цялата нощ на 13 януари сурвакари ще обхождат къщите по селата и ще благославят стопаните за здраве и берекет. Перник очаква много гости от страната и чужбина. Фестивалът ще продължи и на 14 януари. Колоритният обичай е включен в списъка на ЮНЕСКО за нематериалното културно наследство.  ", "date": "2019.01.13", "title": "Започва Сурва - най-големият зимен празник в Пернишко"}
{"url": "http://epicenter.bg/article/Oblachnostta-shte-se-uvelichava--no-shte-bade-pochti-bez-valezhi--maksimalnite-temperaturi-shte-sa-mezhdu-0--i-/172772/2/0", "text": "Днес от северозапад облачността ще се увеличава, най-късно привечер в югоизточните райони. Почти без валежи. Атмосферното налягане ще продължи да се понижава и ще е по-ниско от средното за месеца.   Ще духа слаб, в Дунавската равнина до умерен вятър от запад-северозапад, който привечер ще се ориентира от югозапад. Максималните температури ще са предимно между 0° и 5°.   Това съобщи за Агенция \"Фокус\" дежурният синоптик в Националния институт по метеорология и хидрология (НИМХ) Георги Цеков. Над Черноморието в сутрешните часове ще е предимно слънчево, но след обяд облачността ще се увеличава, най-късно привечер над южното крайбрежие. Преди обяд ще духа слаб северозападен вятър, който по-късно през деня ще се ориентира от югозапад. Максималните температури ще са 1°-4°. Температурата на морската вода е около 6°. Вълнението на морето ще бъде 1-2 бала.   Над планините облачността ще е променлива, по-значителна след обяд, но само на отделни места ще превали слаб сняг. Ще духа умерен до силен северозападен вятър. Максималната температура на височина 1200 метра ще е около 0°, на 2000 метра - около минус 7°.", "date": "2019.01.13", "title": "Облачно, но без валежи, максималните температури ще са между 0° и 5°"}
{"url": "http://epicenter.bg/article/Polk--Stoyanov-sreshtu-gen--Popov--Stoynostta-na-samoletite-shte-e-2-21-mlrd--lv--bez-vaorazhenie-/172775/2/0", "text": "  Днес  , г-н Попов оспори дадената от мен информация в отговор на зададен въпрос от Поли Златарева в предването \"Още от деня\" по БНТ-1 на 11.01.2019г. за стойността на Ф-16. Това което казах е, че през 2012 е предоставена информация на МО, че стойността на 8 бр. самолети Ф-16 без въоръжение е над 2 млрд. лв.  : ген. Попов, като командир на ВВС, се е запознал с Концепция за изграждане на отбранителни способности на 29.11.2012г. На стр. 25 от Концепцията е записано, че цен ата на 8 (осем) бр.Ф-16 бл 50/52 без въоръжение е 1,3 млрд. $. (при курс 1$=1.6 лв., стойността е 2, 08 млрд. лв., при 1$=1.7лв., Ако сложим и въоръжението - 2,3 млрд. лв. за 8 бр. Ф-16 бл. 50/52.    \r\n Г-н Попов гласува на 05.06.2018г. като председател на Комисията по отбрана в 44-тото НС \"ЗА\" приемане на Актуализирания проект за инвестиционен разход \"Придобиване на нов тип боен самолет\" В т. 4.2 в ПИР е записано, че Ф-16 бл.70 отговаря на задължителните основни изисквания!!!!  \r\n - Нима г-н Попов е забравил какво е написано в Концепцията (на която се е подписал) за цената на 8-те Ф-16 бл. 50/52?  \r\n - Нима не е знаел, че самолетите не могат да се доставят за 36 месеца, при условие, че поточната линия е спряна и тепърва ще се възстановяват производтсвени мощности? \r\n - Нима не е знаел, че няма отговори на RFI и по този начин нямаш предварителна информация/ \r\n В проекта е записано, че Ф-16 бл.70 отговаря на всички изисквания! Ако това не е откровена лъжа, какво е? \r\n \r\n   \r\n По-късно Димитър Стоянов обори и други тези на ген. Попов, този път изказани пред БНР. \r\n   \r\n Ето и постът му: \r\n   \r\n \r\n 1.   Защо не се притесняваше за това отлагане, когато по негова инициатива се сформира Парламентарната комисия за изтребителя, която върна в  \r\n   \r\n \r\n 2.  А не гласува ли г-н Попов като народен представител на Актуализирания проект за инвестиционен разход, в който ясно е описано, че Не прие ли в Комисията по отбрана и пътната карта за реализиране на проекта,   Защо още тогава не предложи да няма искания за оферти, да няма методики, да няма оценки, а само едно – политически избор? \r\n   \r\n 3. \r\n Изборът на самолет е на правителството. Негова е и отговорността. А в действителност с даването на мандат, излиза, че Народното събрание е направило избор! \r\n  Няма такова нещо! \r\n   \r\n  и действията на изпълнителната власт чрез създаване на комисии, като тази на Попов, или чрез парламентарен контрол ..  \r\n \r\n \r\n", "date": "2019.01.13", "title": "Полк. Стоянов срещу ген. Попов: Стойността на самолетите ще е 2,21 млрд. лв. без въоръжение!"}
{"url": "http://epicenter.bg/article/Dnes-se-proshtavame-s-zhurnalista-Velichko-Skorchev/172776/2/0", "text": "Днес се прощаваме с един от доайените на българската журналистика - Величко Скорчев. Той е  първият водещ на сутрешен телевизионен блок в България.  На 18 септември 1990 г. в национален ефир за първи път прозвучава сигналът на воденото от него сутрешно предаване \"Добър ви ден\". Легендарният телевизионен водещ и журналист ни напусна на 81 години. Поклонението е днес от 14 ч. в църквата \"Св. Седмочисленици\" в София.", "date": "2019.01.13", "title": "Днес се прощаваме с журналиста Величко Скорчев"}
{"url": "http://epicenter.bg/article/Ekaterina-Zaharieva--/172778/2/0", "text": "Вицепремиерът и министър на външните работи Екатерина Захариева коментира отношенията с Македония, след като страната вече е с ново име - Северна Македония. Дипломат №1 бе гост в сутрешния блок на Нова телевизия.   Запитана дали България е отстъпила от националния си интерес по отношение на Македония, Захариева отговори така: \"Националният интерес на България по отношение на Македония е стабилна, сигурна и предвидима съседка, а ще бъде такава, когато бъде съюзник в НАТО и член на ЕС, без, разбира се, да правим каквито и да било компромиси с тези условия. А едно от много важните условия, за да станеш член в целия преговорен процес е да имаш добросъседски отношения, да се водиш изолационна и националистична политика, да не крадеш историята на съседите си и да не отричаш общото историческо минало. В преговорния процес България много ясно ще постави тези условия!\"   „Пакетът „Мобилност” не помага за единението на Европа и нарушава някои принципи, с които толкова много се гордеем”, каза още в ефира на предаването „Събуди се” по Нова телевизия външният ни министър Екатерина Захариева в коментар на промените, които изкараха на протести българските превозвачи.   Според Захариева т.нар. „закон Макрон” разделя Стария континент, чисто географски, на периферни държави и такива, които са в центъра. Министърът подчерта, че неизгодните за България мерки са свързани със сериозните интересите на големи превозвачески компании от Франция, Австрия, Германия.   Захариева коментира и темата с либийския кораб, задържан на българска територия заради дълг на собственика му към наша компания. „Дано този казус да се реши възможно най-бързо и да не повлияе върху отношенията между двете страни. МВнР се опитва по всякакъв начин за помогне за това. Понякога тихата дипломация е много по-добра”, каза външният министър. И допълни, че подопечното й ведомство не е информирано официално за намерение на Либия да задържа наши плавателни съдове, които навлизат на нейна територия.   Заповедта, че ще арестуват български кораби, намиращи се в либийски пристанища, не била открита по никакви официални канали. А когато попитали либийския представил у нас дали това е вярно, той отрекъл.   Министърът говори и за предстоящия развод между Великобритания и Европейския съюз. „Европа не се нуждае от Brexit. Надяваме се здравият разум да надделее и в крайна сметка да имаме един подреден Brexit”, коментира Захариева. И подчерта, че плавното излизане на Острова от Общността е в интерес и на българите, тъй като Лондон е сериозен търговски партньор на България.    ", "date": "2019.01.13", "title": "Захариева: Националният ни интерес по отношение на Македония е предвидим съсед, член на ЕС и НАТО! "}
{"url": "http://epicenter.bg/article/Tsvetanov---Plovdiv---Evropeyska-stolitsa-na-kulturata-2019--e-dobra-reklama-za-stranata/172779/2/0", "text": "Председателят на ПГ на ГЕРБ и зам.-председател на партията Цветан Цветанов присъства на спектакъла „Ние сме всички цветове“, с който Пловдив откри официално домакинството си като първия български град Европейска столица на културата през 2019 година.   На церемонията присъстваха европейският комисар по цифрова икономика и цифрово общество Мария Габриел, министрите на културата и на финансите Боил Банов и Владислав Горанов, председатели на парламентарни комисии, депутати, кметове, общественици и стотици гости от Европа. На откриването присъства и председателят на Народното събрание Цвета Караянчева. „Пловдив - Европейска столица на културата 2019“ е добра реклама за страната. През последните няколко седмици при разговорите с наши и чужди партньори всички питат само за Пловдив и казват, че ако идват в България – задължително ще посетят града“, заяви Цветан Цветанов. Той сподели увереността си, че в следващите години България, Пловдив и останалите общини ще станат още по-добро и привлекателно място за инвестиции и живеене. „Виждате Пловдив как се разви през последните години благодарение на съвместната работа на държавата и местната власт и европейската солидарност“, каза още председателят на ПГ на ГЕРБ. Председателят на Народното събрание Цвета Караянчева подчерта, че Европейска столица на културата е инициатива, която дава възможност да обогатим своите знания и да направим така, че повече хора да разберат за нашето културно-историческо наследство и така да прославим България далеч от пределите на страната. „Днес е велик ден, даващ началото на една вълнуваща година, която завинаги ще остане в историята на нашия град. Година, в която Пловдив ще представлява България и ще бъде Европейска столица на културата“, заяви кметът на града Иван Тотев. Той подчерта, че с една дума мотото ЗАЕДНО описва града. „Пловдив е град, който се променя. Дори и тук, стоейки на това място, ние всички усещаме промяната.   От името на Европейската комисия Мария Габриел връчи на кмета Тотев почетния знак, присъждан като признание за отличната работа, извършена в града в подготовката на събитията през 2019 г. „Днес от тази кула Пловдив изпраща силно послание към цяла Европа и света. Послание за обединение около основна ценност, каквато е културата“, заяви в приветствието си Мария Габриел.", "date": "2019.01.13", "title": "Цветанов: „Пловдив - Европейска столица на културата 2019“ е добра реклама за страната"}
{"url": "http://epicenter.bg/article/Prof--Hristo-Pimpirev--V-balgarskata-baza-na-Antarktida-se-pribirame-vkashti/172780/2/0", "text": "Преди броени дни на българска земя се завърна популярният изследовател проф. Христо Пимпирев. За него това беше 27-а експедиция на Антарктида.   В студиото на „Тази неделя“ по bTV той разказа, че там се чувстваш като на друга планета. „От друга страна, българите там се прибираме вкъщи, защото имаме българска полярна база и родно парче земя”, заяви проф. Пимпирев.   В момента на Антарктида е само ден и е лято, сподели той. При нашата база температурите са около минус 5 – минус 10 градуса. По думите на професора, ако посетиш веднъж Антарктида, винаги искаш да се връщаш, ако се влюбиш и тя те приеме.   За първи път в базата има и професионален готвач. Там са посрещнали и коледните и новогодишните празници. Четири пъти гръмва шампанското на 31 декември, защото в базата има учени от различни националности. „В началото едва намирахме пари за наука, сега вече проектите са финансирани от Министерството на образованието и науката”, отбеляза още проф. Пимпирев в разговора.   „Имаме строго начертана програма за научни изследвания, при това с много международни учени. Вече се завърнаха в България двамата биолози Ралица Зидарова и Любомир Кендеров с много интересни резултати”, каза той, като допълни, че са открити нови видове.  Климатът се променя и моето лично мнение като учен е, че за това сме виновни хората, тъй като изключително много замърсяваме атмосферата, каза още проф. Пимпирев.    ", "date": "2019.01.13", "title": "Проф. Христо Пимпирев: В българската база на Антарктида се прибираме вкъщи"}
{"url": "http://epicenter.bg/article/Maya-Manolova--Ne-mislya--che-shte-bada-sledvashtiyat-ombudsman-na-Balgariya/172781/2/0", "text": "При всеки един опит за посегателство върху права на хора, моята намеса е очаквана и неизбежна.   Това заяви в студиото на \"Денят започва с Георги Любенов“ по БНТ омбусманът Мая Манолова.   В края на разговора Манолова сподели, че не мисли да бъде следващия омбудсман на България. Мандатът й на поста изтича през юли 2020 г., когато трябва да бъде избран нов обществен правозащитник. Не знам в каква кондиция ще бъда, тази работа изисква много труд, усилия и концентрация, допълни настоящият омбудсман.   Манолова коментира увеличението в цената на водата от началото на годината, която тя смята да атакува с жалба в Конституционния съд.   „КЕВР вече традиционно защитава монополистите за сметка на гражданите. Обикновено, ощетени са потребителите заради лошо законодателство, което свежда реформата във ВиК сектора само до повишаване цената на водата, без никакви реални ползи за гражданите. Това е основният проблем“, каза националният омбудсман.   Според Манолова, текстът в променения закон е грабителски, особено по отношение на малките населени места. Трябва да има обвързаност между повишаването цената на водата и повишаването на качеството й, допълни Манолова.   Омбудсманът аргументира и критичната си позиция относно новия закон за горивата, който предизвика протести у нас.   „В него няма никакви текстове, които биха преборили корупцията или биха спомогнали за изсветляване на икономиката. Има текстове, които въвеждат регистрационен режим - на мен не ми е известно контрабандист, който да отива да се регистрира. Ако не бъдат подхванати от НАП, МВР, прокуратурата, съда, контрабандистите ще продължат да вършат престъпления“, смята Манолова.   \"Законът поставя невъзможни изисквания към дребни и средни търговци на горива. Резултатът ще бъде абсолютно ликвидиране на дребния и средния бизнес - не просто ще фалират фирми и ще останат хиляди души без работа, а ще пострадаме всички ние заради повишаването цената на горивата\", допълни омбудсманът.   Манолова заяви още, че се е обърнала за съдействие към европейския омбудсман по повод законодателния пакет \"Мобилност\" на френския президент Макрон, който ощетява българските превозвачи.   \"150 000 български граждани и техните семейства ще бъдат засегнати от закона на Макрон. Изпратих писма и до председателите на Европарламента и Европейската комисия. Надеждата за победа на българския интерес показва, че когато всички работят заедно, може да има резултати. Нека с повече респект европейските институции да гледат на правата на българските граждани\", категорична е Манолова.   Националният омбудсман коментира и темата с напрежението в село Войдиново след побой от роми над военнослужещ. Омбудсманът е категорична, че в ромските гета цъка бомба и това е резултат от отлагани действия на правителство след правителство. Едва ли не се създава очакване че чрез други правонарушения, каквото е незаконното строителство, се наказват криминални престъпления, каквото е побоят над военнослужещ, обясни Манолова.   \"Бих призовала с цялата си строгост властите да накажат виновниците. Чувството, че можеш да пребиеш човек и просто да ти се размине, това просто взривява гражданите\", изтъкна Манолова.   Ще съсредоточим нашите усилия в битката срещу монополите, банките и бързите кредити през новата 2019 г., каза още Манолова. Тя отправи призив всички производители и търговци да подкрепят нейната инициатива за социална кухня, в която абсолютно всичко е доброволно и безвъзмездно. \"В църквата на Женския пазар \"Св. Св. Кирил и Методий\" всеки ден храним вече над 500 души, които получават топъл обяд, пространство, отношение, подкрепа\", каза националният омбудсман.      ", "date": "2019.01.13", "title": "Мая Манолова: Не мисля, че ще бъда следващият омбудсман на България"}
{"url": "http://epicenter.bg/article/Gen--Konstantin-Popov-/172783/2/0", "text": "„Трябва да се инвестира в сигурност и тази българска армия, която изстрада и не беше финансирана толкова много години, да бъде подкрепена. Алтернативата е безвремие“.   Това каза в предаването \"Неделя 150\" по БНР ген. Константин Попов – председедател на парламентарната кимисия по отбрана и депутат от ГЕРБ. Следващата седмица за обсъждане в парламента влиза предложението на правителството – страната ни да започне преговори със САЩ за 8 изтребителя Ф-16.       „Националната сигурност би трябвало да е приоритет и би трябвало да се инвестира в нея. Това, че започваме преговори съвсем не означава, че има договор. Има последваща ратификация. За да се стигне до нея, правителството трябва да извърши огромна работа и в края на краищата да предложи нещо на парламента. Така че процесът изобщо не е завършил“, обясни той в предаването „Неделя 150“. Според него „драматизирането“ на темата може да доведе до отлагане на целия процес и може да има сериозен ефект не само върху този проект, но и върху всички останали проекти за модернизация на българската армия.   Ген. Попов посочи какво предстои следващата седмица в парламента: „Ще има дебати. Те ще са на политическо ниво. Политиците ще вземат решение, но то ще е на базата на експертизата, която е извършена“.   Депутатът подчерта, че предложението може и да не мине в парламента, но ако се приеме, това ще даде увереност и единство на България за продължаване по пътя на модернизацията: “Сигурен съм, че българското правителство, което трябва да бъде поздравено за смелостта и за това, че иска да продължи модернизацията, ще си свърши добре работата и няма да предаде националните интереси“.   „Ние не казваме, че отпадат основните изисквания. Казваме, че правителството – това, което е предложило и сме го приели, ще трябва да носи своята отговорност, когато дойде отново за ратификация на предложен договор или дойде с предложение за преговори със следващия кандидат. Ф-18 също участва с една много по-сериозна сума и това не ги отказва. Така че всеки, който имаше желание, можеше да участва“, отбеляза ген. Попов и подчерта, че има избор, а не конкурс.   Щом няма конкурс, не виждам как ще бъде опорочен и защо точно опорочен, коментира той критиката на президента по темата.   „Параметрите, заложени в математическия модел, не са гласувани от депутатите – това е отговорност на правителството и по-специално на Министерството на отбраната. Ние връщаме отговорността в правителството. На МС няма да му е по-леко, ако с 5 лв. бъде надхвърлена максималната цена“.   „Основната цел е ние да придобием бойни способности, които обявявахме гръмогласно, че липсват. Трябва да се преследва целта. Трябва да има комплексен подход и България трябва да извлече максимална полза във всички възможни сфери – и в сферата на индустриалното сътрудничество“, категоричен е ген. Константин Попов. Той се надява в страната да има и повече работни места, свързани с високи технологии.    ", "date": "2019.01.13", "title": "Ген. Константин Попов: Това, че започваме преговори за Ф-16 не означава, че има договор"}
{"url": "http://epicenter.bg/article/Progovori-sadebniyat-izpalnitel--zadarzhal-libiyskiya-korab/172784/2/0", "text": "Съдебният изпълнител, срещу когото беше образувано досъдебно производство по казуса със задържания у нас либийски танкер, застана пред камерата на Нова телевизия. В ефира на предаването „Събуди се” Тотко Колев заяви, че не е превишил правата си и не е извършил нищо незаконно.   Казусът предизвика напрежение между България и Либия, след като корабът БАДР беше задържан от българските власти и предаден във владение на българска фирма, която претендира, че либийската държава й дължи 10 милиона долара. Собственик на танкера е либийска държавна компания. Според прокуратурата частният съдебен изпълнител Тотко Колев не се е съобразил с решение на Бургаския районен съд, което изрично спира действията му. „До момента нямам нито едно изпълнително действие, което да е отменено от съда, въпреки многобройните жалби от либийската фирма”, заяви Колев.   Адвокатът му Димитринка Радева обясни, че Районният съд в Бургас преди близо година е разпоредил спиране на изпълнителните действия, а не прекратяване на производството. „Тепърва ще се води разследване по казуса. Още в петък Икономическа полиция посети офиса на моя клиент”, каза още адвокатът.    ", "date": "2019.01.13", "title": "Проговори съдебният изпълнител, задържал либийския кораб: Не съм превишил правата си!"}
{"url": "http://epicenter.bg/article/Emil-Hristov--F-16-e-mnogotselevi--a--quot-Gripen-quot--ni-se-predlaga-bez-oborudvane-i-otnovo-opirame-do-SASht/172785/2/0", "text": "Ф-16 е многоцелеви, а \"Грипен\" ни се предлага без оборудване и отново опираме до САЩ. Това заяви в ефира на БТВ зам.-председателят на парламента Емил Христов.   Внесеното в Народното събрание предложение на правителството за започване на преговори за закупуване на изтребители , заяви Емил Христов. Д  припомни Христов, който бе председател на временната комисия за проучване изпълнението на процедурата по избор на нов боен самолет. . Т.е. трябва да водим разговори с производителя на съпътстващо оборудване и въоръжение, в случая САЩ, да ни продадат това, което след покупка на Грипените ще бъде монтирано на тях, А ако САЩ откажат - какво получаваме?\". Ф-16 има възможност да работи и по въздушни, и по земни цели благодарение на новия радар пето поколение. Има и два пъти по-голям боен радиус, изтъкна Христов.   Относно обвиненията на лидера на БСП Корнелия Нинова и на президента Румен Радев .   \"Дори неговият секретар Димитър Стоянов изрази несъгласие с такова противопоставяне. Не знам какво става в президентството, но   Това становище не е разгледано. Президентът се стреми да ни внуши, че нещо не е направено - каза Христов.   \"Какво се стреми? Да върнем процедурата обратно? Да забавим процедурата? Да не се сключи сделка? Това влияе на две неща. Цената се увеличава. Ако бяхме направили покупката преди 2 г., цената щеше да бъде друга.   Кой печели от това? Просто казвам последствията, които могат да възникнат, ако не продължим в тази посока, в която вървим\", заключи Христов.   Емил Христов напомни, че на този етап се разрешава на кабинета да води преговори със САЩ за самолетите, а договорените параметри отново ще минат през парламента за одобрение.    ", "date": "2019.01.13", "title": "Емил Христов: Ф-16 е многоцелеви, а \"Грипен\" ни се предлага без оборудване и отново опираме до САЩ"}
{"url": "http://epicenter.bg/article/Kristian-Vigenin--Predsrochni-izbori-sa-estestveno-sledstvie-ot-sluchvashtoto-se-v-poslednite-mesetsi/172787/2/0", "text": "Мисля, че предсрочните избори ще бъдат естествено следствие от всичко, което се случва в последните месеци. Виждаме, че управляващите не успяват да намерят перспектива за развитието на страната, коментира пред БНР секретарят на парламентарната група на БСП, Кристиан Вигенин.   Общо-взето цялата политика е насочена към едно преразпределяне на средства в определени посоки и запазване на властта.   “Тези 8% одобрение на парламента са най-ниската точка, която парламентът изобщо някога е достигал от началото на промените, преди близо 30 години“, каза той в интервю за предаването “Неделя 150“. Отговорността и за управлението и за начина, по който се управлява страната е на управляващите. Няма как опозицията да е виновна за това, допълни още той.   “Нашето внимание няма да се отклони от вътрешната политика и ние ден след ден и всяка седмица ще даваме своите предложения, своите алтернативи. Особено сега, когато вече имаме много ясно предложение към българските граждани за това как трябва да се развива страната. Вчера Националният съвет прие “Визия за България“ и на база на това ще се нашите предложения, въобще нашата политическа дейност, като опозиция и подготовката да влезем в управлението“, коментира още Вигенин.   “ГЕРБ може да се каже, че е второстепенен въпрос - да, политическата битка стои, но голямата цел е да променим посоката, в която се развива България. Ние предлагаме новата посока за развитие. И ако гражданите смятат, че трябва да ни дадат своето доверие, нека го направят, за да се случи това ГЕРБ трябва да бъде отстранена от властта“, коментира той въпроса дали тактиката на БСП ще бъде да използва вътрешнополитическите противоречия и проблемите в страната и да ги употреби в своя полза за евроизборите.   Относно мястото на евентуални предсрочни избори Вигенин  каза: “Когато дойдат, тогава, въпросът е, че те са неизбежни. И колкото по-рано се случат по-добре. Няма как ние да го предвидим. Тъй като в голяма степен това зависи от самоусещането на управляващите“. Но много зависи и от гражданите. Докога и колко дълго ще търпят това положение и доколко силно ще повярват в алтернативата, която ние предлагаме. Срокове не даваме, но ние поддържаме висока степен на готовност. Въпреки, че в момента фокусът ни са европейските избори, които със сигурност ще се състоят в края на май“, коментира още Вигенин.   Той коментира и послания, които БСП  ще отправи към избирателите: “Ако трябва да обобщя. Решителна промяна и в начина, по който функционира Европейският съюз и политиките, които прилага. Ние искаме ЕС да бъде един социален съюз. Един съюз, който в много по-голяма степен да отразява тревогите на гражданите и да решава техните проблеми. Един съюз, който не е фокусиран върху проблемите на бюрокрацията, а съюз, който живее с реалните проблеми и на държавите, и на гражданите“, обобщи той.   Обсъди още и бъдещето на Сергей Станишев като евентуален евродепутат, издигнат от БСП: “Мястото на един или  друг в листата дали ще го има, къде ще бъде, е пак второстепенен въпрос. Важна е политиката, която предлагаме. Очакваме тези, които ще бъдат избрани в следващия ЕП, да следват тази линия на поведение на политик“. При нас се решават колективно нещата нашите представители в европарламента естествено ще бъдат част от групата на Партията на европейските социалисти и ще се борят заедно по тия теми, а по различията ще се устояват нашите становища.    По големите въпрос, най-важните бих казал, няма големи различия между БСП с Партията на европейските социалисти, посочи още Вигенин. Вигенин уточни още, че до март националният съвет на БСП ще определи листата с номинации от местните структури.    ", "date": "2019.01.13", "title": "Кристиан Вигенин: Предсрочни избори са естествено следствие от случващото се в последните месеци"}
{"url": "http://epicenter.bg/article/Po-neofitsialni-danni--V-Balgariya-ima-nad-200-hil--alkoholitsi/172792/2/0", "text": "В психиатриите у нас се лекуват и хората, които се борят с алкохолизъм – хронично, рецидивиращо, прогресивно и потенциално смъртоносно заболяване, съобщава БТВ.   Световната здравна организация (СЗО) го определя за по-тежко от шизофренията. Според неофициални данни у нас живеят над 200 хил. алкохолици.   В България също има групи за взаимопомощ „Анонимни алкохолици”. В тях членуват хора на различна възраст, с различен социален статус и образование. Всички те са обединени от обща цел – да останат трезви и да помогнат на други да победят алкохола.   „Анонимни алкохолици” не е религиозна структура, но се уповава на вярата. Началото поставят борсов посредник и хирург през 1935 г. в САЩ – тогава безнадеждни алкохолици. Сега мрежата съществува в 150 държави и се посещава от над 2 млн. души. СЗО определя като злоупотреба всяко количество алкохол над една малка ракия, една чаша вино или една малка бира на денонощие. Но не всеки, който пие, става алкохолик. Алкохолиците са генетично предразположени. Това е болест на мозъка, която засяга психичното и телесното състояние, социалното функциониране и ценностната система.   „Това, което отключва целия този механизъм, е употребата на алкохола с биологичното предразположение. Тогава вече алкохолът се включва в самия обмен на клетката и когато вие спрете алкохола, клетката започва да страда”, коментира д-р Владимир Николов, директор на Държавна психиатрична болница за лечение на алкохолизъм и зависимости. Настъпилите биологични промени на клетъчно ниво карат човек да продължава да пие. Когато човек системно губи представа за количеството изпит алкохол и губи контрол над ситуацията, е време да потърси помощ. Между 5% и 8% от пиещите в световен мащаб развиват алкохолизъм. Много знаменитости по света признаха, че имат проблем с алкохола – като звездата от сагата „Междузвездни войни” Кари Фишър, любимецът от сериала „Приятели” Матю Пери и манекенката Наоми Кембъл.   У нас рядко се говори открито за болестта заради общественото заклеймяване. Опитът на психиатрите показва, че повечето от хората, които тръгват по пътя на възстановяването, успяват. Условията са 3: човек да признае, че има зависимост, че не може да се справи сам и да потърси помощ. Възстановяването не приключва със спирането на алкохола – то е само първата стъпка. Нужна е рехабилитация и ресоциализация. Борбата продължава до края на живота.", "date": "2019.01.13", "title": "По неофициални данни: В България има над 200 хил. алкохолици"}
{"url": "http://epicenter.bg/article/Tramp-otlaga-obyavyavaneto-na-izvanredno-polozhenie/172788/7/0", "text": "Президентът Доналд Тръмп заяви, че отлага обявяването на извънредно положение, за да сложи край на частичното спиране на работата на правителството, което продължава вече 23 дни, предаде АФП, цитирана от БНР.   То беше предизвикано от искането на президента да му бъдат осигурени  5.7 милиарда долара за изграждането на стена по границата с Мексико, на което се противопоставиха най-вече демократите, но и някои негови съпартийци от Републиканската партия.   На въпрос на Фокс Нюз защо не е обявил незабавно национално извънредно положение, за да си осигури средствата без одобрението на конгреса, Тръмп каза, че е искал да даде на демократите още време да постигнат споразумение. \"Исках да им дам шанс и да видя дали могат да действат разумно\", каза той в интервю за Фокс късно снощи.Това е най-дългото спиране на работата на правителството, като беше надминат рекорда от 21 дни, поставен по време на управлението на Бил Клинтън. Тръмп публикува серия от съобщения в Туитър вчера в опит да защити позицията си и да подтикне демократите да се върнат във Вашингтон, за да бъде сложен край на \"огромната хуманитарна криза на нашата южна граница\".   \"Демократите могат да решат проблема за 15 минути. Аз съм в Белия дом, готов да подпиша\", написа още Тръмп. Повечето от членовете на Конгреса обаче са извън града за уикенда. Безизходната ситуация парализира Вашингтон, като влиянието й се усеща все повече в страната.   Президентът отказва да подпише бюджетите за правителствени департаменти, които не са свързани с този спор. В резултат, 800 хиляди федерални служители, включително агенти на ФБР, ръководители на полети и служители на музеи, в петък не получиха заплатите си. На среща в Белия дом в петък президентът описа обявяването на извънредно положение като \"лесен изход\" и заяви, че Конгресът трябва да поеме отговорността и да одобри финансиране за стената. Той обаче подчерта, че ако те не го направят, той има правото да обяви национално извънредно положение.   Тръмп обаче призна, че подобен ход най-вероятно ще предизвика правна битка, която ще завърши във Върховния съд. Опонентите му твърдят, че подобно едностранно президентско решение би било конституционна измама и би поставило опасен прецедент в подобни спорове.    ", "date": "2019.01.13", "title": "Тръмп отлага обявяването на извънредно положение"}
{"url": "http://epicenter.bg/article/Amerikanskiyat-poslanik-v-Germaniya-e-zaplashil-stranata-sas-sanktsii-zaradi-Severen-potok-2/172795/7/0", "text": "Посланикът на САЩ в Германия Ричард Гренел е изпратил писма до германски компании, в които предупреждава за възможността да им бъдат наложени санкции от Вашингтон заради подкрепата за изграждането на газопровода „Северен поток 2“.   Текстът на съобщението в неделя бе публикуван от вестник Bild am Sonntag, предава \"Фокус\".   „Подчертаваме, че ако компаниите, които подкрепят руския енергиен сектор, участват в каквито и да е [релевантни проекти], това може да доведе до санкции“, пише Гренел.   Според него, \"ако европейските доставки на газ през Украйна станат излишни поради пускането на \"Северен поток 2 \" и\" Турски поток \", Киев ще загуби значението си в областта на политиката за сигурност, което ще увеличи риска от интервенция на Русия.\"   Според Гренел \"фирми, подкрепящи двата проекта, подкопават сигурността на Украйна и Европа\".   Неделното издание информира, че писмата, съгласувани с американските власти, са изпратени до много германски компании, които от своя страна ги приемат за изнудване.   \"Писмата не трябва да се възприемат като заплаха, а като ясен израз на политическата позиция на САЩ\", заяви представител на американското посолство във връзка с тази публикация.", "date": "2019.01.13", "title": "Американският посланик в Германия е заплашил страната със санкции заради Северен поток-2"}
{"url": "http://epicenter.bg/article/Zhertvite-na-vzriva-v-Parizh-veche-sa-chetiri/172800/7/0", "text": "Броят на жертвите на взрива в пекарна в Париж вече е четири. Под развалините е било намерено тялото на още един човек, предава Нова телевизия.   В събота, след фаталното изтичане на газ, на мястото загинаха двама пожарникари, а испанска туристка почина от раните си в болница. При експлозията бяха ранени десетки хора, 10-има от които са в тежко състояние. Районът около мястото на инцидента бе отцепен, а живеещите в околните сгради – евакуирани. На площада на Операта, който се намира в близост до мястото на инцидента, кацнаха два вертолета на службата за гражданска отбрана, за да транспортират тежко ранените в болница. Близо 200 пожарникари се бориха с пламъците.  ", "date": "2019.01.13", "title": "Жертвите на взрива в Париж вече са четири"}
{"url": "http://epicenter.bg/article/Pompeyo--Na-vsichki-tryabva-da-im-bade-potarsena-smetka-za-ubiystvoto-na-Hashogi/172804/7/0", "text": "Дипломат номер едно на САЩ Майк Помпейо заяви днес, че ще настоява пред саудитския престолонаследник принц Мохамед бин Салман да бъде потърсена сметка на всички отговорни за убийството на журналиста Джамал Хашоги, предаде Франс прес. Помпейо заяви това по време на визита в Катар, която е част от обиколката му в Близкия изток. \"Ще продължим да обсъждаме с престолонаследника и със саудитците въпроса, така че на всички да бъде потърсена сметка във връзка с неприемливото убийство на Джамал Хашоги\", каза Помпейо. По-късно той ще отпътува за Рияд.   Американският Сенат смята принц Мохамед за \"отговорен\" за това убийство, станало в началото на октомври в саудитското консулство в Истанбул. Правителството на Доналд Тръмп обаче не го обвини директно, отбелязва агенцията. В Катар Помпейо каза още, че спорът между Катар и неговите съседи от Персийския залив е продължил прекалено дълго, предаде Ройтерс.   \"Ние сме по-силни, когато работим заедно и споровете са ограничени. Когато имаме общо предизвикателство, споровете между страните със споделени цели никога не са от полза\", подчерта той. Бахрейн, Египет, Саудитска Арабия, Обединените арабски емирства започнаха бойкота на Катар през юни 2017 г. Те твърдят, че Катар финансира екстремистки групировки и е прекалено близък до Иран. Катар отрича обвиненията за финансиране на екстремисти, но Доха споделя големи офшорни полета с природен газ с Техеран, което осигурява на гражданите му най-високия доход на глава от населението в света. Катар възстанови дипломатическите връзки с Техеран след избухването на кризата, което беше удар за Саудитска Арабия, възприемаща Иран като основен регионален съперник, отбелязва Асошиейтед прес по темата.   В Катар Помпейо предупреди, че създаването на стратегически близкоизточен алианс изисква връщане на единството между страните от Персийския залив, предаде ТАСС. По време на визитата на Помпейо Катар и САЩ се договориха за разширяването на военната авиобаза Ел Уейд в Доха, предаде ТАСС. \"Тази база е много важна за нас и ние сме благодарни на Катар, че тя е приела нашите сили на своя територия\", заяви Помпейо след подписването на двустранното споразумение за разширяване на базата. Тя е най-голямата американска база в региона.   В базата, намираща се в столицата на Катар, са разположени 11 000 военнослужещи на САЩ и на страни от антиджихадистката коалиция. Тя има голямо значение за операцията срещу Ислямска държава. Миналата година Катар каза, че е готов да оттегли 1,8 милиарда долара за плана за реконструкцията на базата. Преди визитата в Катар Помпейо беше в Йордания, Египет, Бахрейн и ОАЕ. Предстои той да посети Саудитска Арабия, Оман и Кувейт, припомня ТАСС, цитирана от Новини.бг.  ", "date": "2019.01.13", "title": "Помпейо: На всички трябва да им бъде потърсена сметка за убийството на Хашоги"}
{"url": "http://epicenter.bg/article/Nemski-ministar--ES-tryabva-da-spre--iztichaneto--na-lekari/172808/7/0", "text": "Европейският съюз би трябвало да обмисли регулация, която да спре страните членки да си крадат една от друга лекари и други специалисти. Това коментира германският министър на здравеопазването Йенс Шпан в интервю за швейцарския в. „Блик ам Зонтаг”, цитирано от „Ройтерс” и БТА.   „Мога да ги разбера. Швейцария е богата страна. Но едно е ясно - в Германия има недостиг на такива специалисти. А след това полските доктори идват да работят в нашата страна, което води до недостиг на лекари в Полша”, отбелязва той. Различни експерти от години коментират, че, например, най-добрите германски лекари отиват в Швейцария, а на тяхно място идват ценни кадри от Източна Европа (вкл. и България-б.р.), докато швейцарските топ специалисти се местят в САЩ. Това в крайна сметка води до „обезкървяване” на здравните системи на по-бедните страни от ЕС.   „Това не може да е правилно. Затова трябва да помислим дали има нужда от създаване на нови правила за привличането в чужбина на хора с определени професии от ЕС, но без да поставяме фундаментално под въпрос свободното движение в Европа”, изтъква Шпан.   Той допълва, че в момента има такива споразумения със Световната здравна организация (СЗО), които могат да послужат като модел, но не посочва кои са те, нито как биха могли да се прилагат в рамките на ЕС. На въпрос дали Германия може да поиска обезщетения от Швейцария, която не е член на ЕС, за обучението на германски доктори, отишли да работят в конфедерацията, министърът отговаря: „Не, не планирам такова нещо”.    ", "date": "2019.01.13", "title": "Немски министър: ЕС трябва да спре „изтичането” на лекари"}
{"url": "http://epicenter.bg/article/Kamenos-napuska-kabineta-na-Tsipras/172790/7/0", "text": "Гръцкият министър на отбраната и лидер на партията \"Независими гърци\" Панос Каменос, коалиционен партньор в кабинета на Алексис Ципрас, напуска правителството. Това стана след среща между Каменос и премиера Алексис Ципрас тази сутрин в Атина.   По-късно премиерът Ципрас обяви, че ще поиска вот на доверие, а Каменос - че депутатите на \"Независими гърци\" няма да го подкрепят.   Причината за решението на Каменос е несъгласието му с подписания миналата година Договор от Преспа, с който се урежда продължаващия вече три десетилетия спор за името на Македония.   След като излезе от срещата си с Ципрас, Каменос заяви пред събралите се журналисти, че основната цел на коалиционното правителство, а именно – приключването на ерата на спасителните програми, е изпълнена, цитира „Грийк рипортър“.   „Срещнах се с премиера. Проведохме доста дълъг разговор. Сътрудничеството ни продължи цели четири години в коалиционното правителство на националното обединение… две партии с различни платформи успяха да се обединят и извадиха Гърция от спасителните програми. Първата цел е постигната“, заяви Каменос преди да напусне премиерската резиденция.   „Спорът с Македония, по време на който бяха убити хиляди, не ми позволява да не жертвам мястото си в правителството“, добави той, като заяви, че подробности ще даде на специална пресконференция по-късно днес.   „Благодарих на премиера за нашето сътрудничество и му обясних, че заради този национален проблем това сътрудничество не може да продължи. „Независими гърци“ се оттеглят от кабинета“, подчерта Каменос. Като символичен жест преди срещата си с премиера Каменос посети сутрешната литургия в Атинската митрополия, където получи Свето Причастие.   Каменос заяви пред журналисти, че \"Независими гърци\" напускат кабинета, а  По думите на Каменос срещата с Ципрас е била дълга и в хода на дискусията двамата обсъдили обстоятелствата около оставката и излизането на \"Независими гърци\" от управлението.   Партията на Панос има само 7 депутати, но те са ключови за вота в гръцкия парламент. Ако тези народни представители не подкрепят споразумението от Преспа, това няма задължително да означава неуспех на договора, уреждащ 27-годишния спор за името на бившата югославска република. Според изявления на премиера Ципрас той ще събере необходимите 151 гласа за ратификация на договора, като ще получи подкрепа от независими депутати.  Почти е сигурно, че ако нещо извънредно не се случи, договорът ще мине с мнозинство в парламента в Гърция, коментира вчера кореспондентът на БНР в южната ни съседка Катя Пеева.   Опозицията в Гърция отдавна е в контра режим по въпроса с името на Македония. Те се уповават на социология, според която близо 70% от гърците са против името Северна Македония.   След излизането на \"Независими гърци\" от управлението на Гърция, кабинетът на Ципрас ще бъде принуден да управлява като правителство на малцинството. Управляващите обаче ще могат да прокарват закони, защото \"Независими гърци\" на Панос принципно подкрепя правителството, като изключим Преспанското споразумение.   След излизането на националистическата \"Независими гърци\" от правителството на Гърция и оставката на Панос Каменос като министър отбраната, премиерът Алексис Ципрас ще поиска вот на доверие. Ципрас лично заяви това пред журналисти, като добави, че вече е приел оставката на Каменос като военен министър. На негово място застава началникът на генералния щаб адмирал Евангелос Апостолакис. С напускането на \"Независими гърци\" от управлението ще се наложат и други рокади в министерския съвет на страната. Каменос ще изтегли от правителството шест министри от неговата партия. По-късно Каменос коментира, че няма да подкрепи вота на доверие на Ципрас. Той дори заплаши депутатите от \"Независими гърци\" с изключване от партията, ако подкрепят СИРИЗА на вота.      ", "date": "2019.01.13", "title": "Правителството в Гърция се разпада заради договора с Македония! Ципрас иска вот на доверие /ОБНОВЕНА"}
{"url": "http://epicenter.bg/article/Andrey-Delchev-kam-Kiril-Domuschiev--Kogato-nyama-argumenti--ima-personalni-napadki/172819/4/0", "text": "Когато не стигат сериозните аргументи, се намесват персоналните нападки.   Това коментира в студиото на „120 минути” директорът на Българската петролна и газова асоциация Андрей Делчев след като структурата напусна работодателското обединение.   В ябълка на раздора се превърнаха законовите промени, които засягат дребните търговци на горива и които са свързани с ресурса, който те трябва да заделят за банкови гаранции. Делчев е категоричен, че става дума за суми, които даже са ниски за фирми, които имат бензиностанции с немалки активи и обороти.   Той предупреди, че евентуален провал на новия закон ще е „симптом по отношение на искреното желание за борба със сивия сектор”, като по данните на Министерството на финансите става дума за 20% дял от бизнеса. Делчев отбеляза, че отлагането на промените за 1 юли ще дойде точно между европейските и местните избори, а това е „период, в който администрацията спира да работи по предизборни причини”. Андрей Делчев беше категоричен, че „Лукойл” е голям, не защото някой го е сложил там и със закон го е направил голям, а защото е успял да си продаде стоката”.  ", "date": "2019.01.13", "title": "Андрей Делчев към Кирил Домусчиев: Когато няма аргументи, има персонални нападки"}
{"url": "http://epicenter.bg/article/Gripat-nastapva--Chetiri-oblasti-sa-pred-epidemiya-/172803/2/0", "text": "Силистра е на косъм от обявяване на грипна епидемия, след като заболяванията там са стигнали нивото от 340 на 10 хил души. Решаващи дали ще се обяви епидeмия са резултатите от изпратени в края на работната седмица проби в Националния център по заразни и паразитни болести.   От началото на годината заболеваемостта от грип и остри респираторни заболявания се покачва в цялата страна. В последните обработени епидемиологични данни има още 3 града с много висока заболеваемост - Стара Загора (220), Бургас (170), Ямбол (160). Статистиката за обяване на епидация се съпоставя със средна стойност от 150 болни на 10 хиляди души. Към тях може да се присъединят София, Смолян, Сливен и Пловдив. Както е известно, рискът от грипни болести се оказа тясно свързан с микроби в носа и гърлото, съобщи сайтът bioRxiv, цитиран от БТА и Дир.бг. Американски биолози установиха кои хора по-често боледуват от грип. Те констатираха, че вероятността от грипни заболявания е свързана с микроби в носа и гърлото - бактериите Alloprevotella и Prevotella я увеличават, докато Bacteroides vulgatus я намаляват.   При това честотата, с която те се срещат, е различна в отделните възрастови групи. Това обяснява защо децата и възрастните по-често са засегнати от грипни болести. \"Откритието е с огромен потенциал, но все още сме далеч от произволно манипулиране на микрофлората и от създаване на \"бактериални\" таблетки, които биха ни защитили от грип и други заболявания\", заяви Бетси Фоксман от Мичиганския университет. Тя отбеляза, че специалистите едва наскоро са поели в тази посока. Всяка година грипна епидемия причинява смъртта на хиляди хора. През миналата зима в Чехия грип отне живота на най-малко 50 души, а в САЩ причини смъртта на 84 деца.    ", "date": "2019.01.13", "title": "Грипът настъпва: Четири области са пред епидемия!"}
{"url": "http://epicenter.bg/article/Za-10-dni-spirat-protestite-vav-Voyvodinovo/172805/2/0", "text": "Протестите срещу незаконната ромска махала в село Войводиново ще бъдат временно прекратени, съобщава кореспондентът на bTV в региона.   Местните хора спират всекидневните си шествия до 24 януари. До тогава властите трябва да премахнат незаконните масивни постройки в ромската махала.  Ако това не се случи, протестите ще бъдат подновени.   Около 150 жители на Войводиново се събраха в неделя по обед на поредния протест пред местната църква и направиха опит да стигнат до полуразрушената ромска махала. Кордон от жандармерията спря множеството.   Пред тежковъоръжените  полицаи протестиращите дадоха срок на властта да бъде решен проблемът с незаконните ромски къщи. На 23 януари изтича двуседмичният срок, в който избягалите от селото роми могат да обжалват решението за бутане на домовете им.   До момента в незаконното гето са премахнати бараките и паянтовите постройки.  ", "date": "2019.01.13", "title": "За 10 дни спират протестите във Войводиново"}
{"url": "http://epicenter.bg/article/RIOSV---Burgas-pravi-povtorna-proverka-na-uvredenite-dyuni-na-kamping--quot-Smokinya-quot-/172807/2/0", "text": "Регионалната екоинспекция в Бургас ще извърши в понеделник повторна проверка на увредени дюни на къмпинг „Смокиня“, съобщават от пресцентъра на институцията.   Незабавна проверка по случая на терен е била извършена веднага след получения сигнал. Експертите са установили, че са увредени дюни - местообитания в защитена територия - природна забележителност местност „Каваци“. Увреденият имот е част от Морски плаж „Смокини север\" – изключително държавна собственост, отдаден на концесия или под наем от Министерство на туризма.   Повторната проверка трябва да определи точни координати от засегнатия имот. На проверката ще бъде поканен концесионерът или наемател на плажа, който ще бъде подведен под административно наказателна отговорност.    ", "date": "2019.01.13", "title": "РИОСВ - Бургас прави повторна проверка на увредените дюни на къмпинг \"Смокиня\""}
{"url": "http://epicenter.bg/article/Akad--Georgi-Markov--Pravozashtitni-organizatsii-vnushiha-na-tsiganite--che-sa-nad-zakona-/172810/2/0", "text": "Не може държавата дотам да изпусне нещата, че да бият командоси, заяви в предаването \"120 минути\" по БТВ акад. Георги Марков. Той е един от интелектуалците, които подкрепиха вицепремиера Красимир Каракачанов след случая във Войводиново.   Историкът обърна внимание, че досега няма становище на премиера Бойко Борисов по случая, в който двама цигани нападнаха и пребиха командос във Войводиново. Вицепремиерът Каракачанов излезе с гневна реакция. \"Циганите станаха много нагли\", избухна Каракачанов във Войводиново. Заради тези думи той бе заплашен от дело за дискриминация. Именно затова го подкрепиха интелектуалци.   Правозащитни организации внушиха на циганите, че са над закона, коментира случая в ефира на БТВ акад. Марков. „Правозащитните организации внушиха на циганите, че са над закона – преди 1989 г. имаше задължително образование и задължителен труд, а сега живеят от социални помощи, от детски надбавки и ако откраднат нещо. В гетата няма българска държава“, продължи в студиото на „120 минути” историкът.   „Това, което се случи, да се посегне на български войник, да бъде пребит, това означава, че и самият командос не е посмял да се защити. Толкова е смачкана държавата”, продължи акад. Марков. И добави, че полицаи споделяли с него, че се страхуват от дела за полицейско насилие и затова не искат да влизат в махалите.    Акад. Георги Марков отбеляза, че купуването на гласове в махалите е станало „нещо нормално” и затова партиите не смеят да посегнат на контролирания вот. На въпрос защо тогава подкрепя намиращия се вече 2 години във властта Красимир Каракачанов, историкът посочи, че лидерът на ВМРО е „надигнал глас”, който трябва да бъде чут в управляващата коалиция. Липсата на какъвто и да е коментар от страна на премиера акад. Марков си обяснява „може би с оглед хелзинкските комитети”. Според него ромите в чужбина „излагат България” и „цялата политика рухва само от един негодник”, като в крайна сметка българите са тези, които се чувстват дискриминирани. Академикът каза това, след като сподели впечатленията си от реакцията на германските медии когато мъж, оказал се български циганин, свали с ритници по стълбите нищо не подозираща жена в берлинското метро. Какви ли не ни наричаха нас и България, добави академикът, който по време на случилото се бил в Германия.   В същото време Георги Марков подчерта, че съжалява за „децата, които са затворени в тези гета – остават неграмотни и не виждат бъдеще”.   Интелектуалците се обърнаха към премиера Бойко Борисов със следния призив:  Подписалите призива са акад. Георги Марков, акад. Васил Сгурев, акад. Благовест Сендов, проф. Александър Чирков, Веселин Воденичаров, акад. Пламен Карталов, акад. Стефан Воденичаров, акад. Константин Косев, акад. Антон Дончев, чл. кор. Иван Гранитски, акад. Васил Гюзелев.        ", "date": "2019.01.13", "title": "Акад. Георги Марков: Правозащитни организации внушиха на циганите, че са над закона!"}
{"url": "http://epicenter.bg/article/Karakachanov--Nyama-da-ima-frapantno-golyama-razlika-v-tsenata-na-iztrebitelite/172811/2/0", "text": ", разясни Каракачанов в ефира на предаването „Беновска пита” по \"Канал 3\".   Редно е политиците да не започват с „аз искам”, а с това какво могат да направят с другите политици за доброто на България, посочи той.   По темата за самолетите трябва да се подхожда от гледната точка на това, добро ли е за България и българските ВВС? Виждаме едно политическо говорене – защо американски самолет? Всеки, които отива да си купи кола, гледа да вземе най-добрата, коментира военният министър във връзка с избора на нови самолети за армията.   За критиките президента Радев той коментира, че президентът не е казал, кой самолет е по-добър, а по-скоро критикува самата процедура по избора на изтребители. Ние, правителството, предлагаме на Народното събрание да ни даде мандат не да сключим договор, а да ни даде мандат за преговори за сключване на договор. И двата самолета, и шведският, и американският надхвърлят цената в рамката. Ако Народното събрание ни гласува доверие, можем да договаряме - ако условията са добри за България, ще сключим договор. Не мисля, че цената ще е много по-голяма. Не е фрапантно голяма разликата в цените, но трябва да седне и да се преговаря. Нека първо да коментираме кое е по-изгодно, разясни Каракачанов. Четирима министри ще участват в преговорите – министърът на финансите, министърът на икономиката, министърът на отбраната и министърът на външните работи, уточни вицепремиерът.   НС има няколко варианта, да ни даде мандат да започнат преговори, или да се върнем в изходно положение и да се изготви нов проект.\", обясни той.   По наболялата тема с интеграцията на ромите Каракачанов е категоричен: \"Протестите вече са заради проблемите с интеграцията, а не конкретно във Войводиново. Рейнджърът претърпя операция и се очаква другата седмица да бъде изписан.   От много години говоря, че трябва да се съборят циганските гета. Бяха похарчени милиарди за интеграция. Голяма част от циганското население става все по-зле. Деца раждат деца и това се е увеличило с 3-4 пъти през последните години. Трябва да решим няколко проблеми - с раждаемостта, с образованието и с труда. Не може да очакваш от население, което живее в бараки, но прави деца неконтролируемо много. До края на януари ще предложа конкретна програма за работа с ромите.    ", "date": "2019.01.13", "title": "Каракачанов: Цената на изтребителите ще е по-висота от одобрената от НС, но не с фрапантна разлика"}
{"url": "http://epicenter.bg/article/Skandalno-razkritie--Tsvetan-Vasilev-tochil-KTB-s-koledni-bonusi-po-400-bona/172812/2/0", "text": "Над 2 млн. лева от КТБ под формата на коледни бонуси прибрали приближени на банкера беглец Цветан Василев. Това стана ясно по време на вчерашното заседание на специализирания наказателен съд по мерките за неотклонение на петима от въпросните сподвижници на мустакатия аферист.   С обвинения за пране на пари вчера от ареста в спецсъда бяха докарани Васил Шуманов, Венцислав Тодоров, Иван Стойков, Красимир Зарев, както и финансовия директор на „Дунарит“ Никола Киров. Според прокуратурата обвиняемите са действали по поръчение на организирана престъпна група, ръководена от укриващия от правосъдието Цветан Василев, източил 4 млрд.лв. от сметките на вложителите. След заседание, продължило цял следобед съдия Пламен Панайотов реши да остави и петимата в ареста, пише \"Телеграф\".     Щедрите бонуси били раздадени на 18 декември 2013г. в офис на бул. „Цар Борис III” №159, твърди държавното обвинение. Тогава всеки един от доверениците на Василев се разписал собственоръчно срещу суми, които били записани като „коледни бонуси“.   Сумите варирали между 250 000 лева до 450 000 лева. Пачките били сложени в непрозрачни, подаръчни пликчета, уточниха вчера от спецпрокуратурата. Истинността на подписите била доказана чрез съдебно- почеркова експертиза, стана ясно още в съда. Всички задържани са били начело на дружества свързани с банкера беглец, на които са давани десетки милиони лева заеми от фалиралия в последствие трезор. Интересното в случая е, че за въпросните суми имало стриктно изготвен списък. В него фигурирали имената на хората, на които следвало да се дадат „коледни премии“.   В кориците на делото има и кореспонденция между Василев и Киров върху цветно листче, с което пионката уведомява благодетеля си, че „хората са инструктирани какво да правят“. Така от държавното обвинение направиха извод, че петимата обвиняеми са знаели или предполагали, че парите, които взимат, са придобити чрез престъпление. От държавното обвинение обясниха, че наказанието за престъплението, в което са обвинени предвижда затвор от 3 до 12 години.   Прокуратурата поиска те да останат в ареста, защото има опасност да се укрият или да извършат друго престъпление. Прокурор Ангел Кънев подчерта, че четирима от задържаните са били засечани да излизат от държавата, през Сърбия, където и до момента се укрива Цветан Василев.      Всички обвиняеми до един са предани на благодетеля си и стриктно спазвали неговите заръки. Шуманов например от охранител на банкера беглец се превръща в крупен бизнесмен. Той е получател на десетки милиони от КТБ в дружеството \"Елизер\", завлякло допълнително 25 млн. лв. от парите в банката.   Венцислав Тодоров, собственик на дружеството “Хидропонт М”, изтеглило над 20 млн.лв. от трезора. Той е в ръководството на още 2 свързани с банкера фирми - „Сън сити 03” и „Инвестиционно консултиране”. Иван Стойков пък първоначално е служител във „Фина-С“, а в последствие става номинален директор на „Бромак“. Именно „Бромак“ е фирмата, през която Василев държи мажоритарния дял в КТБ. След като излиза от управлението на „Бромак“ Стойков управлява и още половин дузина дружества от кохортата компании, през които Василев е източил над 4 млрд. лева от трезора под формата на кредити срещу никакви или почти никакви обезпечения.   „Дунарит“ пък, чиито финансов директор е Никола Киров, е купено от банкера беглец Цветан Василев с пари на вложителите в КТБ и все още е под негово владение чрез подставени лица като пионката си. Именно по тази причина „Дунарит“ е превърнат в лична касичка на Василев и е открита задгранична сметка на фирмата в Румъния, от която ежемесечно се отклоняват тлъсти суми в посока Белград, където мустакатият аферист има нужда от свежи пари.   Никола Киров е свързан с управлението и на други фирми бушони около КТБ, като например „Фина-С“, „Шип инвест“, „Сън Сити 03“, „Хедж Инвестмънт“.Киров е един от любимците на мустакатия аферист, който често се ползва за важни мисии. Преди да поеме военния завод в Русе, Киров дълги години е бил изпълнителен директор на свързаната с Василев „Афлик България“. През периода 2008–2013 г. фирмата е кредитирана от КТБ и е раздавала десетки милиони под формата на заеми от свързани дружества като „Бромак”, „ТЦ – ИМЕ”, „Критие”, „Юлинор”, „Киа Моторс България”, „Русе Индъстри” и десетки други. На 2 септември 2013 г. фирмата „Афлик“ е сключила договор за консултантски услуги с дружеството „Анторна“ ЕООД, което пък е собственост на дъщерята на Иван Костов Мина. На практика хранилката, която Цветан Василев е осигурил за щерката на своя патрон Костов, е била обгрижвана от Киров. Друг охранител е Красимир Зарев. Той създава през 2002 г. дружеството „Юлита 2002“, което е поредната куха фирма, източила над 50 млн.лв. от КТБ.   Фирмата „Юлита 2002“ притежава и съществени дялови участия в дружества, включително в самата КТБ. Тя има пет заема от КТБ, получени след 2009 г., като дължи 49,4 млн. лева, без лихвите. Съгласно обвинението срещу Цветан Василев дружеството е разпределяло не само заеми, получени от КТБ, но и по негова сметка са постъпвали средства от офшорки. С получените средства от чужбина е погасена сума от 5 млн. евро по кредит, който БГ Мадоф получава от КТБ и нарежда по банкова сметка в Швейцария за закупуване на къща там.   В началото на 2017 г. е вписано прехвърляне на фирмата „Юлита 2002“ на Снежана Недкова, ромка от село Крива бара, Монтанско.    ", "date": "2019.01.13", "title": "Скандално разкритие! Цветан Василев точил КТБ с коледни бонуси по 400 бона"}
{"url": "http://epicenter.bg/article/Rumen-Gechev--SASht-iznudvat-Borisov-ili-da-prieme-ofertata-za-F-16-ili-pada-ot-vlast/172814/2/0", "text": "Това стана ясно от думите на проф. Румен Гечев, казани в ефира на предаването \"Беновска пита\" по Канал 3.   Гечев изчете подробно четирите изисквания, гласувани от правителството и от парламентаа, на които не отговаря офертата на Ф-16.   Според него, .   Той даде пример със зам.-кмета на София, който е подсъдим, заради уплътнителите на трамвайните релси по ул \"Граф Игнатиев\", а тук    , увери той водещата, която беше готова да се хване с него на бас.   Няколко пъти    \"Въпросът е как БСП да се мобилизира, за да спечели европейските избори, но уставът е такъв, че предложеният идват в Националния съвет и няма как да бъдат скрити  подчерта Румен Гечев.    Има сериозни аргументи Сергей Станишев да е в европарламента, но това е лично мое мнение, каза още социалистът.   Ще бием ГЕРБ и на предстоящите европейски избори, и на предсрочните избори, категоричен бе Румен Гечев.", "date": "2019.01.13", "title": "Румен Гечев обяви: САЩ изнудват Борисов - или да приеме офертата за F-16, или пада от власт!"}
{"url": "http://epicenter.bg/article/Kmetat-na-Plovdiv-Ivan-Totev--Sam-si-pisah-rechta-za-otkrivaneto--oshte-sam-pod-emotsiya--ne-sam-spal-/172815/2/0", "text": "  Това каза кметът на Пловдив Иван Тотев в ефира на предаването „Беновска пита” по Канал 3.   Това е една много голяма мечта за Пловдив. Още преди 7-8 години знаехме, че този проект може да е български. Много сме удовлетворени. Вчера преди церемонията по откриването на Пловдив – Европейска столица на културата пуснах един пост във Фейсбук „Чувствам се като младоженец на сватба”, разказа градоначалникът.   Речта си я измислих аз, много съжалявам, че трябваше да я чата, но трябваше да сме в синхрон с преводачите, похвали се Тотев.", "date": "2019.01.13", "title": "Кметът на Пловдив Иван Тотев: Сам си писах речта за откриването, още съм под емоция, не съм спал "}
{"url": "http://epicenter.bg/article/Ninova-ne-iska-tsvetya-i-podaratsi-za-rozhdeniya-si-den--Gostite-daryavt-za-blagotvoritelnost/172816/2/0", "text": "  Мълвата вече се е разпространила по етажите на партийната централа. За каква кауза си е наумила да дари средствата рожденичката, все още се пази в тайна.   Соцлидерката ще отпразнува годишнината си в сряда, 16 януари, най-напред в парламента, където ще почерпи не само съпартийците, но и колегите си от останалите политически сили. После е традиционната почерпка за    Водачката на най-голямата опозиционна партия е решила да не дава официален прием вечерта, както обикновено правят някои политици. Нинова е планирала вечерта да завърши в ресторант в компанията на петдесетина приятели и близки.", "date": "2019.01.13", "title": "Нинова не иска цветя и подаръци за юбилея си. Гостите й даряват за благотворителност"}
