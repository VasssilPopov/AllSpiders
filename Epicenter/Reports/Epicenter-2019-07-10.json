{"url": "http://epicenter.bg/article/Rumen-Radev--Duhovnata-visota--koyato-ni-zaveshta-prof--Marko-Semov--e-ogromen-natsionalen-kapital-/187744/2/0", "text": "„За силата на един интелектуалец трябва да съдим по непреходността на неговите идеи.  За мъдростта на един общественик – по дълголетието на неговите анализи и мисли за проблемите и бъдещето на неговиясобствен народ“. Това заяви президентът Румен Радев на церемонията по повод отбелязването на 80-годишнината от рождението на проф. Марко Семов, която се състоя в Големия салон на Българската академия на науките.   Държавният глава изтъкна, че всеки дръзнал да обсъжда творчеството на проф. Марко Семов е изправен пред предизвикателството да не му достигне духовна и интелектуална енергия и „да остане само в подножието на планината“. „Онази необятна духовна планина, върху чиито връх проф. Семов беше стъпил и през призмата на времето и пространството се взираше към България и българите, търсейки нашата проекция в съвременния глобален свят и бъдещето“.   Духовната височина, която ни завеща проф. Марко Семов, е огромен национален капитал, подчертапрезидентът. По думите му нашето предизвикателство днес е да трансформираме тази духовна височина в енергия, за да се справим с проблемите на съвремието и България да върви напред така, като той искаше да види българите – обединени, с обща цел за мир, просперитет, справедливост, които заявят своята достойна позиция.   “В трудни времена, във времена разделни, както би казал той, будителят е този, който събира разпръснатите парченца на нашия национален дух и ги завещава на следващите поколения“, изтъкна Румен Радев. Той посочи, че проф. Семов е стигнал по-далеч, не само събирайки тези парчета, но и сглобявайки ги в пъстра картина на българското битие и подканвайки ни да търсим себе си в бъдещето и в околния свят.   Според президента, със своята прозорливост и дълбоко усещане за българската народопсихология, проф. Семов заема своето достойно място сред утвърдените продължители на делото на големия български социолог Иван Хаджийски. „Умееше да формулира и изказва по кратък, простичък и разбираем начин  мислите на българския народ. Да вниква с тънко усещане в неговата психология и да формулира безпристрастно някога болезнени, жестоки акценти“, допълни Румен Радев.   По думите на президента проф. Семов по-скоро се тревожеше от зимата на нашето безкрайно търпение, отколкото се радваше на таланта и любознанието на нацията.   Държавният глава връчи на Българската академия на науките наградата \"Проф. Марко Семов\" за нейния принос в развитието на духовния живот на нацията и по повод 150-годишнината от основаването на Академията. По думите на президента отличието е само едно от многото получени от БАН в нейната дългогодишна история, но е ясен знак, че без Академията обществото ни не може да изправи снага, за да бъдем равни с другите народи, с които може и да ни дели голяма дистанция по благосъстояние, но не и по дух.   „Имунната система на всяка държава, това са учените и учителите, хората на духовността, на изкуствата и на словото – тези, които работят всеотдайно и неуморно за просветлението на собствения си народ“, подчерта още в изказването си на церемонията държавният глава Румен Радев.", "date": "2019.07.10", "title": "Румен Радев: Духовната висота, която ни завеща проф. Марко Семов, е огромен национален капитал   "}
{"url": "http://epicenter.bg/article/Izbraha-Kristian-Vigenin-za-zamestnik-predsedatel-na-parlamenta/187697/2/0", "text": "Народният представител от групата на \"БСП за България“ Кристин Вигенин бе избран за заместник-председател на парламента, съобщи \"Канал 3\". Подкрепиха го 106 депутати, четирима гласуваха \"против“, други четирима се въздържаха. Доскоро Вигенин бе секретар на парламентарната група на левицата, но заедно с един от заместник-председателите – Антон Кутев, бе освободен от поста си.  До този момент социалистите нямаха свой заместник-председател на Народното събрание, след като миналата година от поста бе отстранен Валери Жаблянов. Той бе предсрочно освободен на 21 февруари 2018 г. с гласовете на 181 народни представители от ГЕРБ, \"Обединени патриоти“ и ВОЛЯ.  Тогава ДПС се въздържаха, а от левицата гласуваха с \"против“. Причина за отстраняването на Жаблянов станаха думите му, поместени в официална позиция на БСП, че Народният съд е \"необходимо и неизбежно правосъдие“.  В края на юни Жаблянов бе освободен и от Изпълнителното бюро на БСП.  ", "date": "2019.07.10", "title": "Избраха Кристиан Вигенин за заместник-председател на парламентa"}
{"url": "http://epicenter.bg/article/Ochakvano--Prezidentat-nasrochi-mestnite-izbori-za-27-oktomvri/187708/2/0", "text": "Президентът Румен Радев насрочи със свой указ избори за общински съветници и кметове да се състоят на 27 октомври 2019 г.  Указът на държавния глава е на основание чл. 98, т.1 от Конституцията на Република България във връзка с чл. 4, ал.1 от Изборния кодекс.   Това означава, че вторият тур ще е на 3 ноември  ", "date": "2019.07.10", "title": "Очаквано! Президентът насрочи местните избори за 27 октомври"}
{"url": "http://epicenter.bg/article/Danail-Kirilov--Reshenieto-za-mashinnoto-glasuvane-beshe-poveche-politichesko/187713/2/0", "text": "През февруари въведохме машинното гласуване, но решението беше повече политическо, което не означава, че е правилно че не следва да бъде ревизирано. Това каза министърът на правосъдието Данаил Кирилов по време на обсъждането в Правната комисия на измененията в Изборния кодекс, с които се отменя машинното гласуване, предаде репортер на Агенция „Фокус“.   „Искам да подчертая, че си позволих да участвам в този дебат изцяло в лично качество“, каза още министърът. Той разграничи своето изявление и посочи, че те не са позиция на правителството и изпълнителната власт. „Радвам се, че с г-н Стоилов сме един до друг. Чаках да минат основните изказвания на гостите и аз да изкажа моето лично становище без да твърдя и да го обосновавам като експертно. Няма как да не се изкуша и аз да цитирам история. С омбудсмана и колегата г-жа Манолова може в детайли да си припомним дебатите през 2014 г. Можем да си припомним и демонстрационната и обучителна кампания тогава. Главната цел е не да направим анализ с претенция за категоричност, защото такива анализи ние имаме. Имаме от онова време, от последно време и за тези избори, представен такъв анализ“, каза министърът. Той помоли да се сравняват позициите по вектора кой работи за доверие и кой работи срещу доверието.   „В тази връзка няма да кажа, че политическата партия, в която аз членувам често пъти е била въвличана в този спор. Тъй като ние винаги сме били отговорни в дебатите, ясно сме обяснявали нашата позиция. В тази причина се спомена за измененията в ИК февруари тази година. Защо бяха тези изменения.   Моля, спомнете си. Това не беше много много назад във времето. В онзи дебат, който не знам дали беше технически или правен, стана политически. Имаше парламентарна група, която демонстративно напусна парламента с пет искания и едното беше във връзка с машинния вот. Ние приехме тези искания. Някой от нашите опоненти да каза - „Да, даже прекрасно. Отчитаме, че вие съобразихте окончателното правно гласуване с нашето искане“, обясни още Кирилов.   „Трудности е имало, сигурен съм, много. Не съм успял да следя работата на ЦИК по този случай, но като обикновен гражданин изразявам задоволство от работата на ЦИК в тези избори. Това е нов състав на ЦИК. Бяха изправени в ситуация да действат в недостиг на време. Според мен ЦИК в тази ситуация се справиха максимално добре. Укор по отношение на ЦИК аз не мога да отправя“, обясни Кирилов.   „По отношение на обучението на СИК ще кажа, че този въпрос сме го дискутирали с г-жа Манолова още от 2013 г. Какво стана, г-жо Манолова, с професионалната ЦИК и с обучителните програми за членове на СИК“, попита още Кирилов.   „Въпросът за машинното гласуване ние сме го обсъждали и аз съм бил гост поне на два формата на минали ЦИК и там си спомням, че и аз и проф. Константинов и колегите от БСП бяха съгласни с това, че приоритетният приоритет пред нас трябва да бъде друг електронен способ на гласуване – електронно дистанционно. Аз продължавам да твърдя, че ние по никакъв начин не сме се отказали да развиваме електронното дистанционно гласуване, но и там въпреки всичките ни усилия, пак получихме укор след това. Най-голямото ми възмущение беше снощи, когато гледах наш колега от миналия парламент – колегата Петър Славов, с който, с колегата Делчев и аз и някой други колеги все пак достигнахме до правните решения, които бяха установени в Изборния кодекс от 2014 г.   Какво направихме с доверието? Как реагирахме и как реагира опозицията, когато не само аз, експерти по възлагане на онзи ЦИК беше направило процедурата по обществена поръчка пазарно проучване и анализ. Какво пише в това проучване по отношение на единствените достъпни машини за България, които бяха използвани, които г-жа Манолова пита що са скъпи“, посочи още Кирилов.   Той обясни, че с тези машини е избран Мадуро във Венецуела. „1 млн. неистински гласа“, допълни още Кирилов.   „Аз приемам и ще понеса отговорността за това, че в дебата, който беше февруари месец, в желанието си да изпълним изискването на опозицията, да изпълним повече от техните искания, ние направихме мигновено избори за нов ЦИК. Защо? Защото БСП иска. Направихме промяна по отношение на машинното гласуване. Защо? Защото беше в пакета от исканията на опозицията.   Какво сме изпуснали тогава като правна дефиниция и какво аз тогава като председател на Правна комисия не съм могъл да защитя и отстоя правилно – спецификата на местните избори.   В местните избори, както имаме около 3000 матрици на печатна база на бюлетините, тук ще трябва да имаме точно толкова разработки на софтуерния продукт. Тук поддръжката ще е много по-скъпа“, обясни Кирилов.   \"Колеги,винаги, когато сме действали съобразно политическата конюнктура сме допускали правни, да го нарека, несъответствия. Няма да го наричам по по-друг начин. Повтарям - поемам отговорността за онова решение, което беше повече политическо, отколкото правно и чийто смисъл беше да сближи крайните позиции между мнозинството и опозицията. Това решение, което взехме тогава не означава, че е правилното и работещото и не следва да бъде ревизирано\", завърши данаил Кирилов.   ", "date": "2019.07.10", "title": "Данаил Кирилов: С тези машини е избран Мадуро във Венецуела!"}
{"url": "http://epicenter.bg/article/Prezidentat-udostoi-s-darzhavni-otlichiya-deytsi-na-kulturata-i-izkustvoto/187715/2/0", "text": "Президентът Румен Радев удостои в Гербовата зала на „Дондуков“ 2 с държавни отличия дейци на културата и изкуството, съобщиха от прессекретариата на държавния глава.   С орден „Стара планина“ първа степен бяха наградени театралните и филмови актьори Васил Михайлов и Ириней Константинов за заслуги в областта на културата и изкуството.   С орден „Св. Св. Кирил и Методий“ първа степен беше удостоен художникът Христо Панев.   На церемонията актьорът и театрален режисьор Андрей Аврамов и председателят на гражданско сдружение \"Епископ Йосип Щросмайер“ Трифон Павлов бяха наградени с ордени „Св. Св. Кирил и Методий“ втора степен. Румен Радев връчи орден „Св. св. Кирил и Методий“ огърлие на клавирния педагог, преподавател и дългогодишен директор на Националното музикално училище „Любомир Пипков“ Милка Митева.   „За мен е чест да връча висши държавни отличия на творчески дейци и общественици с безспорен авторитет, чиито имена се превърнаха в символ на цяла епоха от културното развитие на страната“, заяви държавният глава в словото си на церемонията.   Президентът подчерта, че отличията отразяват признателността, респекта и обичта на цялото ни общество към личностите, които са вложили огромна творческа енергия, съграждаща сила и лично достолепие в образа на съвременна България. „Примерът на културната ви мисия е респектиращ и вдъхновяващ не само у нас, но и отвъд пределите на страната. Вашите постижения са повод за лично удовлетворение, но също така са обществен капитал с висока стойност“, обърна се Румен Радев към наградените и гостите на церемонията.   Ириней Константинов благодари от името на удостоените с висши държавни отличия.   „Нашата работа е свързана с публиката, която през цялото време ни е вдъхновявала, критикувала и ни е гледала със затаен дъх. От нея сме черпили вдъхновение, тя е била и наш съдник, но времето ще отсъди колко дълго ще останем в нейната памет“, заяви Ириней Константинов. ", "date": "2019.07.10", "title": "Президентът удостои с държавни отличия дейци на културата и изкуството"}
{"url": "http://epicenter.bg/article/Yordan-Tsonev--Nie-sme-protiv-otmyanata-na-mashinnoto-glasuvane-/187716/2/48", "text": "Позицията ни е против промените в Изборния кодекс за отмяната на машинното гласуване, искаме в СИК да няма броене от човешка ръчичка. Това каза заместник-председателят на ПГ на ДПС Йордан Цонев по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на Агенция „Фокус“.  „Нашите мотиви за гласуваме против законопроекта са много. Ще започна с това, че отмяната на машинното гласуване няма как да подкрепим, при положение, че ние сме искали“, каза още Цонев. Той посочи, че на ДПС е предложението на следващите парламентарни избори да се гласува без хартия.  „Тук чухме много аргументи против машинното гласуване. Аз искам да ви кажа защо ДПС настоява за машинно гласуване“, коментира Цонев и посочи, че това е заради ръчното броене в СИК-овете.  „Ние искаме в СИК всички пороци, които има там вследствие на това броене, да бъдат избегнати. За това сме отворени, вероятно ще вземем участие, ще се помъчим да потърсим различни варианти вместо машинно гласуване, машинно броене“, каза още Цонев.  Според него дяволът е в детайлите.  „Ние предложихме машините да не се взимат под наем. Ние предложихме кой да изработи софтуера, което е сравнително проста софтуерна задача в сравнение с това, което правят българските софтуеристи“, каза Цонев и отчете, че за България това е проста задача.  По думите му не става въпрос за изкуствен интелект. Според него, за да се запазят манипулациите, се намират аргументи против машинното гласуване. Цонев изтъкна, че процесът на организация на машинното гласуване е бил съзнателно компрометиран.  „Ако на следващите парламентарни избори ще ни водите със СИК, трябва да знаете, че ще срещнете много сериозен отпор от ДПС, независимо дали ще приемете този законопроект сега или не“, допълни още Цонев.  Той изтъкна, че протоколите са едни парцали и са срам за България.  ", "date": "2019.07.10", "title": "Йордан Цонев: Ние сме против отмяната на машинното гласуване "}
{"url": "http://epicenter.bg/article/Valentin-Kasabov--Otstranihme-Siderov--zashtoto-ne-idva-na-rabota/187722/2/0", "text": "„Голяма част от колегите от „Атака” не идват на работа. Работим нормално до този момент. Отстранихме Волен Сидеров, защото не идва на работа, не си върши задълженията, не можем да функционираме като група”. Това заяви в предаването „Плюс-Минус” по Нова телевизия Валентин Касабов, съпредседател на ПГ на „Обединени патриоти”, НФСБ. И категорично определи скандала като буря в чаша вода. По-рано през деня стана ясно, че Волен Сидеров вече не е председател на парламентарната група на \"Обединените патриоти\". Това е било решено на заседание на групата на малката коалиция. Лидерът на „Атака\" е бил свален от поста с 20 гласа от общо 27 депутати в ПГ.   Неговите народни представители не са присъствали на въпросното заседание. ВМРО и НФСБ пък са поели съвместно ръководството на групата.   \"Г-н Сидеров говори все едно става въпрос за Трета световна война. Отстраняването му от поста председател на ПГ на \"Обединени патриоти\" няма нищо общо с коалиционното споразумение\", каза Валентин Касабов по повод коментарите на Сидеров за отстраняването му. Лидерът на \"Атака\" посрещна решението на партньорите си с думите, че то анулира управленската коалиция. \"Това е вътрешна драма, която няма смисъл да се коментира. Ако питаме Борисов, по тази логика, трябваше да питат нас, когато махнаха Цветанов. Това са вътрешни работи, съвсем нормално е\", продължи Касабов.  В отговор на думите на Сидеров, че действията на коалиционните му партньори срещу него са като бунт срещу родителя, Валентин Касабов заяви: \"Ако говорим за родител, когато се създаваше \"Атака\" покрай телевизия СКАТ, родителят е Валери Симеонов\".   „Идеята ни е да продължим напред с останалите колеги от „Атака”. Няма драма! Това, че един човек не се е справил с работата, той си е отишъл. Може да е имал други ангажименти, но в продължение на 1 година той не идва на работа”, каза още Касабов.  Според него в „Атака” има качествени хора, с които можело да продължи работата, но трябвало малко дисциплина.  „Сидеров трябва да преглътне, ако е достоен политик”, коментира Касабов.  Относно датата на документа и кога е съставен той, Касабов заяви, че е имало грешка, която днес е била поправена.  Що се отнася до възможността за свикване на коалиционния съвет на управляващата коалиция ГЕРБ - \"Обединени патриоти\", Касабов каза, че лидерите на НФСБ и ВМРО Валери Симеонов и Красимир Каракачанов отдавна искат такъв съвет да се състои, но „по една или друга причина не може да се намери време от страна на Бойко Борисов”.  ", "date": "2019.07.10", "title": "Валентин Касабов: Отстранихме Сидеров, защото не идва на работа! Скандалът е буря в чаша вода!"}
{"url": "http://epicenter.bg/article/Tsvetan-Tsvetanov-komentira-vav-feysbuk-sdelkata-za-F-16/187724/2/0", "text": "\"С днешното решение на МС, България върви към финалната част на процедурата за придобиване на нов боен самолет за ВВС.  България ще придобие нови качествени бойни способности, повишаване на оперативната си съвместимост с НАТО и ставаме по-надежден и равностоен партньор\", написа във Фейсбук Цветан Цветанов.  По-рано днес правителството даде мандат на министъра на отбраната да подпише договор за доставка на изтребители Ф-16 и необходимото оборудване. Общата цена на новите изтребители Ф-16 Блок 70 за Българската армия е 1,256 млрд. долара, но Конгресът на САЩ ще поеме от тази цена около 60 млн. долара.  ", "date": "2019.07.10", "title": "Цветан Цветанов за сделката за Ф-16: Така България става по-надежден партньор в НАТО"}
{"url": "http://epicenter.bg/article/Darvo-padna-i-ubi-18-godishen-vav-Vrachansko/187655/3/0", "text": "18-годишен младеж е починал, след като върху него е паднало дърво в землището на село Ослен. Това съобщиха от ОДМВР - Враца.   Сигналът за инцидента е подаден на 9 юли 2019 г. в РУ - Мездра. Съобщено е за пострадало лице по време на дърводобив в землището на село Ослен, община Криводол. Установено е, че падащо дърво наранило 18-годишен жител на село Скравена, общ. Ботевград. Малко по-късно лицето е починало. Образувано е следствено дело.", "date": "2019.07.10", "title": "Дърво падна и уби 18-годишен във Врачанско"}
{"url": "http://epicenter.bg/article/D-r-Damyan-Iliev--Shtetite-ot-chumata-po-svinete-mozhe-da-dostignat-2-mlrd--lv-/187660/4/0", "text": "Щетите от чумата по свинете може да достигнат 2 млрд. лв. Това каза директорът на Българската агенция по безопасност на храните (БАБХ) д-р Дамян Илиев в предаването „Тази сутрин“ по бТВ във връзка с болестта африканска чума по свинете.   По думите му ситуацията е много тревожна, а основен фактор за пренасяне на чумата са хората, които пренасят вируса.   „Мога да ви кажа много примери как е дошъл вирусът при нас. Едно е чрез диви прасета и контакт на ловци с двора вкъщи, другото е чрез храни – от тези райони, в които е чумата, са ходили да си купуват кебапчета в Румъния. В месото вирусът стои три-четири месеца”, обясни Илиев.   Той е категоричен, че заболяването не е пренесено от комари.   Относно пръскането срещу комари районите по поречието на Дунав той каза, че в петък ще бъде съставен график. Пръскането се бави заради липсата на подходящ препарат.   „Препаратът трябва да е разрешен в България – от Министерството на здравеопазването, заради риска за пчелите, обясни директорът на БАБХ.   Той коментира и сигналите за опасна храна по хотелите по Черноморието. Обяви, че предстоят проверки по сигнали за растителни мазнини в сиренето. Напомни също, че има телефон за сигнали и достатъчно експерти на място, които да реагират на оплаквания.    ", "date": "2019.07.10", "title": "Д-р Дамян Илиев: Щетите от чумата по свинете може да достигнат 2 млрд. лв."}
{"url": "http://epicenter.bg/article/Vapreki-vsichko-i-vsichki--prichinite-za-uspeha-na-Boris-Dzhonsan/187675/11/0", "text": "Обвиняван е, че лъже, че разделя хората, че е некомпетентен - няма значение, той е фаворитът на крайните консерватори за следващ британски премиер, защото в тази борба за властта Борис Джонсън има един главен коз: Брекзит.  Бившият кмет на Лондон изигра основна роля в кампанията за излизане на Обединеното кралство от ЕС на референдума през юни 2016 г. Това, което му печели доверието на твърдолинейните тори днес, е обещанието му да реализира Брекзит, след провала на Тереза Мей.  За разлика от него, съперникът му, външният министър Джереми Хънт, страда от факта, че е \"новопокръстен\" в каузата на Брекзит. Отначало той защитаваше оставането в ЕС по време на кампанията за референдума, после промени мнението си в края на 2017 г., както обясни - заради \"арогантното\" отношение на Брюксел на преговорите.  Борис Джонсън има \"поддръжници на места, много отдалечени от Лондон, където хората са много недоволни, че са гласували за Брекзит, а той още не се е състоял\", макар че първоначално бе предвиден за 29 март, обяснява пред АФП неговият биограф Андрю Гимсън.  160-те хиляди членове на Консервативната партия ще изберат един от двамата кандидати до края на месеца. Тази седмица те започнаха да получават бюлетините за гласуване. И това, което ги води, е Брекзит: 54 на сто от тях декларираха, че са готови заради него да жертват партията, а 61 на сто - да понесат значителните икономически последици, според проучване на ЮГов от миналия месец.  Според друго проучване, публикувано миналата седмица, 90 процента вярват, че Борис Джонсън ще изпълни докрай обещанието си за излизане от ЕС без споразумение, ако не успее да предоговори плана за Брекзит, договорен от премиера Тереза Мей, срещу 27 процента за Джереми Хънт.  \"Борис е смятан за истинския \"Брекзитър\", който ще изведе Великобритания (от ЕС) без сделка\", подчерта Антъни Уелс, директор на политическите изследвания в института ЮГов.  55-годишният Борис Джонсън се кандидатира за премиерския пост дори още преди Тереза Мей да обяви оставката си на 24 май. Оттогава наблюдателите дебнат за гафа, който би могъл да спре похода му към властта.  Но бившият шеф на британската дипломация ограничи медийните си изяви, с което си навлече обвинения, че бяга от дебата за стратегията си за Брекзит, оценена от критиците му като прекалено обща.   Той избегна и въпросите след домашен скандал с партньорката си през юни, за който добросъвестни съседи подали сигнал в полицията. Но поддръжниците му бързо му простиха скандала.   \"Единственото, което има значение е, че този приятел ще реализира Брекзит\", заяви пред АФП Хаснаин Ахмед, 23-годишен технологичен анализатор, на неотдавнашна среща на Консервативната партия в Бирмингам.  Бо Джо наистина очарова публиката си със своята харизма и чувство за хумор и успява да отклони вниманието и критиките с импровизирани шеги или абсурдни анекдоти.  \"Борис не отговаря много добре на въпроси, но пък Джереми Хънт е по-скоро скучен\", преценява Ричард Таскър, лидер на местна консервативна асоциация. \"Ще гласувам за Борис, защото той е най-добрият избор, за да обедини отново нашата велика партия\".   Страхувайки се от предсрочни избори, ако блокирането на Брекзит продължи, крайните консерватори мислят, че той е способен да обедини партията им, разделена между поддръжници и противници на Брекзит без отстъпка.   През 2008 г., а след това и през 2012 г., Джонсън беше избран за кмет на Лондон със социално либерална и проимиграционна програма. После възприе съвсем друг тон по време на референдума през 2016 г., например като защитаваше ограничаването на имиграцията или цитираше неточни числа за цената на членството на Великобритания в ЕС. Освен това той шокира много британци, сравнявайки забулените мюсюлманки с \"пощенски кутии\", макар че неговата платформа фактически защитаваше свободата човек да рактикува религията си чрез облеклото.  Представяйки се като победител, той \"почиваи на лаврите на миналите си успехи\", отбелязва Антъни Уелс. Все пак \"това изобщо не намалява неговата харизма и въпреки че в момента не е популярен\" извън партията си, \"мнозина (консерватори) вярват, че щом е успял преди, значи ще успее отново\".    ", "date": "2019.07.10", "title": "Въпреки всичко и всички: причините за успеха на Борис Джонсън"}
{"url": "http://epicenter.bg/article/Prof--Georgi-Bliznashki--Konstitutsiyata-ne-e-ostaryala--Da-ne-se-zalita-kam-avtoritarni-eksperimenti-/187685/11/0", "text": "Според проф. Близнашки, когато се говори за промени в основния закон на страната, всички трябва да си дават ясна сметка, че нямаме право на безотговорни импровизации. По думите му Конституцията по-скоро се нуждае от фина настройка, а не от реформи, защото в противен случай има риск да бъдат разбити основите на националната държавност. В българската конституционна система са вградени елементи на стабилност - правителствата идват и си отиват, а президентът е факторът, който осигурява приемственост и постоянство в политиката, посочва Близнашки. И допълва, че  . А всъщност, Конституцията ни съпровожда във всички политически прояви и, когато си върши работата, го прави незабелязано, регулирайки най-съществените процеси в обществото, посочва ученият. Според него нашата Конституция е първият посткомунистически закон и в този смисъл тя е акт на национална суверенна воля. По думите му през следващите периоди от време е имало по-груби интервенции от страна на кръгове от международната общност при създаването на националните конституции на „новите демокрации“.  В този смисъл, нашата Конституция отрази най-добрите традиции в родната история - мечтата за развит парламентаризъм, за която са се борили най-светлите умове в политическия живот в продължение на близо половин век, заедно с това отразява редица от най-новите постижения на европейския конституционализъм и наука, е мнението на проф. Близнашки. На въпроса дали е била готова правната мисъл за приемането на новата Конституция в началото на 90-те години на миналия век, професорът дава еднозначен отговор - за такава стъпка никога няма пълна готовност. За него е важно, че е имало експерти, които са били наясно с тази исторически преломна задача, били са на висотата и са се справили, при това по много сполучлив начин.  А в Конституцията е записано, че официалният език на Републиката е българският, нищо че има различни екстремни групи, които се опитват да поставят под въпрос тази теза, дава пример ученият. Дава пример с желанията турският език да се използва в предизборни кампании, което е в разрез с установените традиции и поради тази причина всички политически публични изяви трябва да са на официалния език, за да знаят всички за какво става дума и да не се създава излишно напрежение в обществото.  В противен случай ще се стигне до разрушаване не само на онези елементи на социална държавност, които понякога се подлагат на критика, но ще бъдат разбити основите на нашата национална държавност, смята експертът. И допълва, че не трябва да се допускат никакви експерименти, ако сме отговорни и имаме задълбочено разбиране за висшите национални интереси. Като лош пример професорът дава разсъжденията в публичното пространство защо българската Конституция налага забрана за създаване на автономни образувания - т.е. изключва идеята за федерализация. Неговият отговор на този въпрос е, че е достатъчно само да се погледне картата на Европа, за да стане ясно, че нашата страна, която е в периферията и има сложна история, не трябва да си отваря фланговете за атаки от агресивни сили. По думите му у нас вече има натрупан опит - парламентаризмът се развива, но много неща остават такива, каквито са били въведени в самото начало. Не се получи естествена еволюция, като че ли в парламента влизат персонажи с все по-ниско качество, като че ли големите имена бяха в началото, а впоследствие равнището спада, казва проф. Близнашки. Според него в самата Конституция могат да бъдат внесени подобрения, но, за съжаление, разговорът обикновено избива в друга посока.   Той допълва, че българите вече сме създали демократична традиция - 28 години след приемането на Конституцията, и трябва да се гордеем с това, а не да оставяме да ни отнесе вълната на един или друг авторитарен експеримент. За фините настройки на Конституцията не е необходимо Велико народно събрание (ВНС), смята проф. Близнашки.   И допълва, че за тях най-важният въпрос е как от парламентарна да станем президентска република, властта да се концентрира в едно лице или малка група лица, да се премине към един авторитарен стил на управление?! В този смисъл ВНС е гаранция срещу подобни експерименти, посочва проф. Близнашки.   Той припомня, че ВНС е част от нашата история и, ако се погледне назад във времето, не други, а представителите на по-старата генерация големи юристи от старите буржоазни фамилии на страната са настоявали да се запази институцията ВНС. Това е гаранция, че няма да се посегне с лека ръка на конституционната идентичност, казва правистът. За него в началото на 90-те години всъщност са работили цяла генерация мъдреци, разбиращи добре манталитета на българските политици, и именно те са настояли да се запази ВНС, за да не се посяга лесно на Конституцията.    Това е действителна опасност и по тази причина съвременната демокрация е конституционна, предвидени са редици гаранции да не може да се посяга на конституционната идентичност, правата и свободите на гражданите, е позицията на юриста. За професора проблемът около субсидирането на партиите може да има много тежки и разрушителни последици за политическия плурализъм в страната. Според него, когато се говори за такива големи принципни въпроси, трябва да има консенсус между основните политически сили. Крайният резултат е лош за всички. Но Конституцията не е виновна, посочва проф. Близнашки и уточнява, че вината е във внушенията към обществото и изграждането на погрешни нагласи. За все по-широко използваното понятие „конституционна идентичност“ проф. Близнашки обяснява, че това е много важна доктрина, която подчертава, че Конституцията има ядро от ценности и принципи, което е с фундаментално значение, и редица други въпроси, които са с периферен характер. Всъщност, важното е, когато се предприемат някакви конституционни ревизии и реформи, да се запазва ядрото, а промените да са насочени към усъвършенстване на прилагането на Конституцията, допълва правистът. Професорът обяснява, че тази доктрина става особено актуална през последните 10-15 години, тъй като на нея започва да се позовава Федералният конституционен съд на Германия. Иначе казано, това е разбирането, че европейските институции не могат да законодателстват по въпроси, които засягат конституционната идентичност, което е квинтесенцията на националния суверенитет, посочва проф. Близнашки. По думите му тази доктрина се е превърнала в опора за отстояване на националната идентичност, на суверенитета на държавите-членки на ЕС, тя е в противовес на тенденцията, продиктувана най-вече от работата на Европейския съд, да се либерализира режимът, да се вземат решения, които засягат същностните елементи на националната държавност. Неслучайно покойният президент на Германия Роман Херцог преди време издигна лозунга „Спрете Европейския съд“, защото интеграцията вървеше главно по тази линия, посочва проф. Близнашки. И уточнява, че тази практика нещата да се тласкат, без да се обясняват на обществото, доведе до реакцията, която се наблюдава напоследък - възраждането на национализма. Според него това е и причината да има нов Европейски парламент, за който никой не е сигурен накъде ще тръгне със силното националистическо присъствие, с групи, които отстояват собствените си национални интереси, без да се съобразяват с общото благо на ЕС като цяло. Въпросът защо в преамбюла на българската Конституция липсва „Ние, народът“ го кара да се усмихне. Посочва, че тази фразеология е въпрос на идеология. Американската Конституция борави с този израз, но истината е, че когато тя е приемана, под „народ“ се е разбирало нещо много по-ограничено в сравнение с мощното разгръщане и разширяване правата и свободите на гражданите, които ще се извършат през следващите няколко века, казва проф. Близнашки. И допълва, че общата формула „Ние, народът“ в крайна сметка не означава, че Конституцията на САЩ е създадена от самия народ. Въпросът за човешкото достойнство е централна тема на нашия конституционализъм, посочва проф. Близнашки. Разказва, че след края на Втората световна война на преден план се извежда не индивидуалната свобода, каквато е традицията на либералната демокрация, а темата за човешкото достойнство. Иначе казано, достойнството е нещо повече в сравнение със свободата - не е достатъчно да бъдем свободни, трябва да имаме и условията за нормално човешко съществуване, обяснява ученият. А човешкото достойнство е основанието за всички човешки права. Формулата за човешкото достойнство е в чл. 4 на Конституцията, но големият въпрос е какво се разбира под този термин, казва проф. Близнашки. Ученият посочва, че у нас нещата някак са завили в сравнение с Германия например.  Според него големият проблем е, че у нас са оставени нерешени много, много въпроси, а всички се хващат за Конституцията. Напоследък и Съюзът на съдиите въведе темата за прякото действие на Конституцията, как съдилищата да я прилагат и стана така, че съдии, които не са наясно въобще с тези сложни проблеми, тръгнаха да се занимават с тях, посочва проф. Близнашки. За него въпросът е, че в страната ни отсъстват редица базисни закони, които регулират основните сфери на обществения живот. Не може с Конституцията да свършиш онова, което липсва - не може например да се компенсира отсъствието на Граждански кодекс, казва проф. Близнашки. Той допълва, че  По същия начин стоят нещата и с Наказателния кодекс, казва още проф. Близнашки и уточнява, че караме по постановки от отдавна отминали епохи. Неслучайно нашето законодателство е като швейцарско сирене - изменения и допълнения следват едни след други, особено в областта на наказателното право, посочва експертът. И отбелязва, че се изисква огромна законодателна работа, а не всеки да се занимава с Конституцията. Той допълва, че всъщност като конституционалист няма нищо против, защото се повишава правната култура на населението и хората научават нови и нови неща.  Подобно устройство, но с девиации, има и във Франция - полупрезидентска република.   И прави паралел, че в нашата конституционна система са вградени елементи на стабилност - правителствата идват и си отиват, но президентът е факторът, който осигурява приемственост и постоянство в политиката. Разделението на властите е твърде сложна концепция, предполага богата политическа традиция и развита политическа култура, допълва експертът. Според него, за жалост, тук в периферията на Европа, авторитаризмът е водещото начало - стремежът, който и да дойде на власт да я обсеби цялата. Хората, които се занимават с политика, трябва да знаят, че е нужно да си мерят думите, защото в политиката думите произвеждат делата, и не е необходимо да се създава напрежение. По-добре е между институциите да има смислен диалог, вместо непрекъснати скандали, казва проф. Близнашки. Българската Конституция не е морално остаряла, категоричен е юристът. Според него тя трябва да се надгражда, без да се залита към никакви авторитарни експерименти. Всъщност, разговорът за Конституцията е вечен, важното е да вървим напред, а не да се връщаме непрекъснато назад, както правим през последните десетилетия - зачетохме се твърде много в страниците на историята, вместо да пишем новата история на страната, обобщава проф. Близнашки.  ", "date": "2019.07.10", "title": "Проф. Георги Близнашки: Конституцията не е остаряла. Да не се залита към авторитарни експерименти!"}
{"url": "http://epicenter.bg/article/Britanskata-opozitsiya-poiska-ostavane-v-ES/187659/7/0", "text": "Лейбъристите във Великобритания искат нов референдум за Брекзит. Лидерът им Джереми Корбин прикани новия премиер, който трябва да бъде избран между Борис Джонсън и Джереми Хънт да спрат излизането от Европейския съюз, пише Би Би Си, предаде БГНЕС.   Корбин каза, че новият референдум се налага, за да бъде избегнат нежелания Брекзит без сделка с Европейския съюз за условията по раздялата “или Брекзит при вредни условия, договорени от консерваторите.”   Двамата консерватори, които са в борбата за премиерския пост, вече казаха, че ако се наложи, ще изведат Великобритания от ЕС без сделка за условията.   Попитан от Би Би Си дали иска нов референдум, защото е под натиск от останалите в ръководството на Лейбъристката партия, Корбин казва, че това не е така.   Според британски медии водещи фигури в партията притискат Джереми Корбин да се обяви не просто против “твърд” Брекзит, а да заеме позиция, че Великобритания трябва да остане в ЕС при всички обстоятелства.", "date": "2019.07.10", "title": "Британската опозиция поиска оставане в ЕС"}
{"url": "http://epicenter.bg/article/Pravitelstvoto-predlaga-Atanas-Golomeev-da-bade-udostoen-s-orden--Stara-planina--parva-stepen-/187703/8/0", "text": "Министерският съвет предлага на Президента на Република България да издаде Указ за награждаване на Атанас Голомеев с орден „Стара планина“ първа степен за изключително големите му заслуги в областта на спорта. Това съобщиха от правителствената информационна служба.  Атанас Голомеев е български баскетболист, пример за младото поколение спортисти и любимец на публиката по целия свят. Започва спортната си кариера в баскетболен клуб „Спартак“, по време на следването си играе за „Академик“, а след това в „ЦСКА Червено знаме“ и „Левски Спартак“. Печели 9 шампионски титли от републикански първенства. На европейското първенство за юноши в Италия през 1965 г. е удостоен с приза „Най-добър реализатор“.  Първото си участие в националния отбор записва на 17-годишна възраст, където играе в периода 1965-1981 г. В отбора е неоспорим лидер и капитан. В периода 1991-1993 е председател на Българската федерация по баскетбол.  По време на спортната си кариера участва в 5 европейски шампионата за мъже. Получава отличието „Най-добър реализатор“ на европейските шампионати за мъже в Испания през 1973 г. и в Югославия през 1975 г. На три европейски първенства е включен в символичната идеална петорка на континента.  Обявен е и за „Най-добър реализатор“ на проведената през 1967 г. Световна купа в Богота, Колумбия.  Атанас Голомеев допринася за славата на българския баскетбол и по време на следването си в Канада. През 1969 г. е обявен за спортист на годината на Монреал и Университета „Макгил“, като през 2013 г. е включен в „Залата на славата“ на университета.  Международната федерация по баскетбол (ФИБА) го нарежда между първите петдесет баскетболисти в света за ХХ век. От 2015 г. Голомеев е част от легендите на Купата на европейските шампиони.  Атанас Голомеев получи изключително признание през 2019 г. ФИБА официално обяви, че на церемония при официалното откриване на Световното първенство по баскетбол на 30 август в Пекин, Китай, той ще бъде включен в баскетболната „Зала на славата“  ", "date": "2019.07.10", "title": "Правителството предлага Атанас Голомеев да бъде удостоен с орден „Стара планина“ първа степен "}
{"url": "http://epicenter.bg/article/Andzhelina-Dzholi-se-zavrashta-na-ekrana-s--Gospodarka-na-zloto-2---TREYLAR--/187710/10/0", "text": "От дълго време не сме виждали Анджелина Джоли на големия екран, като нейният последен филм беше през 2017 година. Но сега отново ще се насладим на присъствието ѝ с продължението на новия й филм „Господарка на злото-2“, предава БГНЕС. Филмът се очаква от 18 октомври да бъде в кината. Първата част излезе през 2014 г. и разказа малко по-различна версия на приказката за Спящата красавица. Джоли изигра ролята на злата фея, която първоначално беше една от добрите, но когато стана кралица, се превърна в чудовище. За да отмъсти за човека, който я е предал, тя решава да убие най-скъпото му, а именно дъщеря му Аурора. В ролята на момичето влезе Ел Фанинг, която показа страхотна игра и утвърди своята слава на една от обещаващите млади актриси.  Филмът имаше невероятен успех сред малки и големи, така че „Дисни“ реши да направи продължение. Сега отново виждаме Анджелина Джоли на екрана като ужасна вещица.  Сюжетът се развива 5 години след събитията в първия филм и ще покаже връзката между Малифисент (Джоли) и Аурора. И тук се появяват първите любовни трепети на момичето, което тревожи героинята на Анджелина. Във филма влиза и Мишел Пфайфър в ролята на кралица Ингрид, майка на Филип – принца, в която се влюбва Аурора.  ", "date": "2019.07.10", "title": "Анджелина Джоли се завръща на екрана с „Господарка на злото-2“ (ТРЕЙЛЪР) "}
{"url": "http://epicenter.bg/article/Mladezhi-ot-Balkanite-se-obuchavat-da-preodolyavat-radikalizatsiyata-i-prestapleniyata-ot-omraza/187741/10/0", "text": " (България) в партньорство със   (гр. Битоля, С Македония) и  (Албания) стартираха съвместен проект за насърчаване на младежкото включване, междукултурния и междурелигиозния диалог. Основна тема в него ще бъдат споделените ценности на свобода, толерантност и зачитане на човешките права в контекста на преодоляване на радикализацията и престъпленията от омраза. Проектът на Фондацията е съфинансиран по програма „Еразъм +“, Ключова дейност 1 „Образователна мобилност за граждани“.   Проектът ще се осъществи в рамките на 5-дневен обмен в гр. София, България и си поставя за основна цел чрез методите на неформалното образование да развие у 60 младежи на възраст 15-24 г. социални и граждански компетенции, необходими на младите хора за предаване на общите фундаментални обществени ценности с цел:         Участниците от България, Северна Македония и Албания ще усвоят различни аспекти на социалните и гражданските компетенции, а именно познания за обществените и политически концепции и структури, умения като лидерство, работа в екип, увереност в собствените си възможности, социално компетентна комуникация, способност за общуване в мултикултурна и мултирелигиозна среда. Те ще се научат как да изграждат поведение за избягване на радикализацията, какви са кодексите на поведение и как националната културна идентичност взаимодейства с европейската идентичност. Проектът „Насърчаване на младежкото включване, междукултурния и междурелигиозния диалог, споделените ценности на свобода, толерантност и зачитане на човешките права в контекста на преодоляване на радикализацията и престъпления от омраза“ е съфинансиран по програма „Еразъм +“, Ключова дейност 1 „Образователна мобилност за граждани“, No 2018-3-BG01-KA105-061001.", "date": "2019.07.10", "title": "Младежи от Балканите се обучават да преодоляват радикализацията и престъпленията от омраза"}
{"url": "http://epicenter.bg/article/Globiha-Zherard-Pike-s-2-1-miliona-evro-za-ukrivane-na-danatsi/187728/8/0", "text": "Централният защитник на \"Барселона\" Жерард Пике се превърна в поредни именит футболист в Испания, който си има проблеми със закона заради укриване на данъци. Пике ще трябва да плати общо 2,1 милиона евро на данъчните власти зарази измама с имиджовите му права, съобщи Нова телевизия.   Това стана ясно, след като Националния съд в страната отхвърли жалбата на бранителя срещу присъдата от 2016 година, която постановява, че той трябва да възстанови 1,5 милиона евро укрити данъци и да заплати 600 000 евро глоба. Трибуналът е потвърдил, че Пике е фалшифицирал прехвърлянето на имиджовите си права компанията Керад Проджект, за да плати по-малко данъци през 2008, 2009 и 2010-та година. 32-годишният Пике може да обжалва пред Върховния съд на Испания, който е последна инстанция.   Присъдата на Пике идва само месец, след като съпругата му Шакира бе разпитана от съда в Барселона относно предполагаемо укриване на данъци на стойност 14,5 милиона евро. Говорителите на колумбийската певица отхвърлиха обвиненията.", "date": "2019.07.10", "title": "Глобиха Жерард Пике с 2,1 милиона евро за укриване на данъци"}
{"url": "http://epicenter.bg/article/Resheno--Chestvame-s-makedontsite-Sv-bratya-Kiril-i-Metodi--sv-Kliment-Ohridski-i-tsar-Samuil/187644/2/0", "text": "Македонското правителство прие да чества заедно с България паметта на Светите братя Кирил и Методий, Св. Климент Охридски, Св. Наум и Цар Самуил.  Решението е взето по време на правителствено заседание в Скопие, което е ръководено лично от премиера Зоран Заев. Предложението е направено от Министерството на външните работи на страната, съобщи БГНЕС. Министрите подробно са били информирани, обсъдили са и са приели годишния доклад на съвместната мултидисциплинарна експертна комисия по историческите и образователните въпроси. В него са записани и конкретните предложения до правителството, както и оценката за работата на комисията и постигнатия напредък в областта на античната история.  Кабинетът приема предложенията за съвместно честване на паметта на светците. Двете страни са постигнали съгласие във възможно най-кратък срок да уточнят и датите за съвместно честване на Светите братя Кирил и Методий, Св. Климент Охридски, Св. Наум и Цар Самуил.  При всяко официално честване на тези личности е необходимо да се отбелязва историческата истина за нашата съвместна история, и това трябва много ясно да бъде отбелязано, става ясно от днешното решение на Кабинета в Скопие.  Приемат се забележките за съдържанието на учебниците за 5-ти клас в България, и за шести клас в Македония, в които се преподава праистория и антична история; както и се приемат и предложенията на комисията за учебниците за 6 клас в България и 7 клас в Македония. В тях се засяга Средновековието. Промяната трябва да стане факт до края на 2019 г.  Съвместната комисия трябва решително да ускори работата си за важните теми от общата история – за Гоце Делчев, за Илинденско-Преображенското въстание, и др.  В документа, приет от правителството, се настоява да има реални резултати до края на 2019 г. по отношение на съдържанието на учебниците.  ", "date": "2019.07.10", "title": "Решено: Честваме с македонците Св. Св. Кирил и Методий, Св. Климент Охридски и цар Самуил"}
{"url": "http://epicenter.bg/article/Rashidov--Predlagam-desetokratno-vdigane-na-globite-za-posegatelstvo-varhu-pametnitsi-na-kulturata/187676/2/0", "text": "Председателят на парламентарната Комисия по културата и медиите Вежди Рашидов внася поправка в Закона за културното наследство, с която драстично се вдигат санкциите за посегателство върху паметници на културата с национално и световно значение, които са в Индикативната листа на ЮНЕСКО. Това съобщиха от Комисията по културата и медиите.   С тази поправка глобите за посегателство се вдигат 10 пъти. Предстои второ четене на поправките в Закона за културното наследство, където този текст ще бъде разгледан и гласуван. Това ще доведе до по-строги режими на опазване и управление от страна на собствениците, ползвателите и концесионерите на такива недвижими културни ценности.   „Посегателството върху такива паметници като пещерата Магурата, на което станахме свидетели неотдавна, е посегателство и унищожаване на националната памет и трябва да се наказва строго от закона. Подобен вандализъм е престъпление към националната ни културна идентичност“, заяви Вежди Рашидов.   В Индикативната листа за културно и природно наследство на България са включени обекти с много висока културна и научна стойност, които могат да кандидатстват за вписване в Списъка на световното наследство. Там присъстват пещерата Магурата, гробницата край Александрово, гробниците в Казанлъшката долина и др. ", "date": "2019.07.10", "title": "Рашидов: Предлагам десетократно вдигане на глобите за посегателство върху паметници на културата"}
{"url": "http://epicenter.bg/article/Atanas-Zapryanov--Vsichkite-F-16-shte-sa-u-nas-do-2023-g----6-ednomestni-i-2-dvumestni/187678/2/0", "text": ". Това каза министърът на отбраната Красимир Каракачанов след заседание на Министерски съвет, предаде „Агенция „Фокус“.  По време на брифинга стана ясно, че    „Ако тези приблизително 60 млн. бъдат одобрени от американския конгрес, реално цената, която ще заплати България ще падне с милиони долари. Което на практика ще доведе до една цена под 1,2 млрд долара“, заяви военният министър.  „  Имам уверение от министър-председателя, че приключването на проекта на военно-въздушните сили няма да спре преговорните процеси за другите два проекта за бойната машина и също така проекта на военно-морските сили. Така че се надявам скоро време да имаме добри новини и за тях“, заяви началникът на отбраната ген. Андрей Боцев.   – той ще се чувства като равностоен партньор, заяви ген. Петьо Мирчев - заместник-командир на Военновъздушните сили. „Една дългогодишна мечта за военно-въздушните сили е на път да се осъществи“, допълни той.  Следващата седмица офертата ще бъде обсъдена в Комисията по отбрана, а след това процедурата ще бъде придвижена и към пленарната зала.  обясни заместник-министърът на отбраната генерал-лейтенант от резерва Атанас Запрянов, предаде Канал 3.   Заместник-командирът на ВВС генерал Петьо Мирчев уточни: \"В тази цена, която съобщи заместник-министър Запрянов, е включено абсолютно всичко, вкл. наземно оборудване, включително тренажори за обучение на летателен и на инженерен състав\".     На 8 юли са получени официално подписаните документи. Днес Министерският съвет е приел документите и е дал мандат на министъра на отбраната да подпише четири договора – за доставката на изтребителите F-16 Блок 70, за бойни припаси, за ракетите въздух-въздух, доставката на система за наблюдение и управление. В рамките на четирите документа ще бъде изпълнена доставката на Ф-16 Блок 70 с необходимото оборудване.    Красимир Каракачанов посочи следващите стъпки за узаконяването на сделката:   Правителството одобри доклад относно преговорите по изпълнение на проекта за инвестиционен разход „Придобиване на нов тип боен самолет“.   Министерският съвет прие доклада на министрите на отбраната, външните работи, финансите и икономиката относно проведени консултации и преговори с американската страна по изпълнение на Актуализиран проект за инвестиционен разход „Придобиване на нов тип боен самолет“ и получените на 17.06.2019 г. в Министерството на отбраната Проект на международен договор (LOA) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), Проект на международен договор (LOA) BU-D-AAA, „Боеприпаси в подкрепа на F-16“ (Munitions in support of the F-16), Проект на международен договор (LOA) BU-P-AAD, „Sidewinder AIM 9X Блок II ракети, свързани материали и услуги“ (Sidewinder AIM 9Х Block II Missiles, associated material and services) и Проект на международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“ (Multifunctional Information Distribution System Joint Tactical Radio System (MIDS JTRS) (5) and related support and equipment).   C настоящото решение се приема доклада на министрите на отбраната, икономиката, външните работи и финансите, участници в преговорния екип, съгласно Решение на Народното събрание от 2019 г. (ДВ бр. 6 от 18.01.2019 г.) за започване на преговорен процес по придобиване на нов тип боен самолет и заповеди № Р-26/22.02.2019 г. и № Р-58/15.04.2019 г. на министър председателя на България. Към решението са приложени за приемане докладите на министъра на икономиката относно индустриалното сътрудничество и министъра на финансите относно въпросите по осигуряване на финансовите средства за реализиране на инвестиционния проект.   В резултат на проведените консултации с американската страна, на България са предложени четири оферти, отнасящи се до самолетите, въоръжението и свързаното оборудване и системи, които са проекти на международни договори със страни Правителствата на двете държави. Към тях е направено предложение за сключване на споразумение за индустриално сътрудничество между водещия доставчик от американска страна и Министерство на икономиката на България.   Съгласно Закона за международните договори на Република България, тези проекти трябва да бъдат одобрени от Правителството, което следва да упълномощи определени длъжностни лица за подписването им от България. Предвижда се договорите да се ратифицират от Народното събрание.   ", "date": "2019.07.10", "title": "Каракачанов: Цената на изтребителите F-16 ще е под 1,2 млрд. долара, кабинетът одобри сделката"}
{"url": "http://epicenter.bg/article/Vigenin-predlozhen-ofitsialno-za-zam-shef-na-parlamenta/187680/2/0", "text": " съобщи БНР.  Решението е постъпило в деловодството на парламента и е подписано от лидера на БСП Корнелия Нинова и тримата ѝ заместници в парламентарната група - Драгомир Стойнев, Крум Зарков и Георги Свиленски.   \"Предизвикателство е да бъдеш зам.- председател на институцията с най-ниско одобрение. Приех с благодарност номинацията на колегите от парламентарната група, защото вярвам, че Народното събрание е храм на демокрацията и ще отстоявам това разбиране. То е призвано да поставя на първо място интересите на гражданите и с работата си ще се старая да покажа, че това е възможно. Искам в ръководството на парламента да работим в съгласие, но съм готов да се противопоставям категорично на всичко, което противоречи на моите и на БСП базисни принципи - мир, демокрация, свобода, справедливост, солидарност.\", написа Вигенин във Фейсбук.   БСП остана повече от година без представител в ръководството на Народното събрание, след като Валери Жаблянов беше предсрочно освободен заради негово изказване, че \"Народният съд е необходимо и неизбежно правосъдие\".  В негова защита лидерът на БСП Корнелия Нинова тогава обяви, че няма да предлага нов заместник-председател на парламента и ще сезира Европейския съд за правата на човека. В края на юни Жаблянов беше освободен от Изпълнителното бюро на партията.  ", "date": "2019.07.10", "title": "Вигенин предложен официално за зам.-шеф на парламента"}
{"url": "http://epicenter.bg/article/Taneva--Apelirame-za-striktno-izpalnenie-na-merkite-za-preventsiya-sreshtu-afrikanskata-chuma/187681/2/0", "text": "Африканската чума по свинете е изключително остро и бързо разпространяващо се заболяване с тежки икономически последици, апелираме за стриктно изпълнение на мерките за превенция. Това каза министърът на земеделието, храните и горите Десислав Танева след днешното заседание на Министерския съвет във връзка със заболяването, предаде Агенция „Фокус“.   Танева съобщи, че предвид епизоотичната обстановка с африканската чума по свинете правителството е отпуснало 3,7 млн лв. за финансиране на мерки за справяне с болестта.   „Вчера бяха регистрирани нови 6 огнища на заболяването тип „заден двор“ въз основа на откритото огнище в предходния ден по повод надзора, който се извършва в 3-километровата зона. Вирусът беше много навреме хванат, още преди проява на клинични признаци, което означава, че заразяването е станало в много кратък период преди откриването му“, заяви Танева.   „Африканската чума по свинете е изключително остро и бързо разпространяващо се с много тежки икономически последици заболяване. То влезе за първи път в България през април 2018 г. Пикът на това заболяване е пролетно-летния сезон. Няма открита ваксина, няма лечение. Единствената възможност за ограничаване и изключване на заболяването от нашата територия са превенционните мерки и евтаназирането на заболелите животни“, обясни земеделският министър.   По думите ѝ отпуснатите средства ще бъдат предоставени на БАБХ за дезинфекция по ГКПП-тата и в населените места, където е открито заболяването. Парите ще се използват и за поемане на разходите за пробите и осигуряване на тяхната биосигурност, както и за отстрелване на диви животни и свине в задни дворове.   „Извън това продължава и информационната кампания до всеки заден двор в Северна България, особено в дунавските общини, където е най-голям рискът“, отбеляза министър Танева.   Тя посочи, че всеки човек, минал през заразена зона е потенциален преносител на вируса и апелира към изключително стриктно изпълнение на мерките за превенция. ", "date": "2019.07.10", "title": "Танева: Апелираме за стриктно изпълнение на мерките за превенция срещу африканската чума"}
{"url": "http://epicenter.bg/article/Dalaveri-s-tsarkovni-imoti--Mitropolit-Antoniy-podade-signal-do-prokuraturata--VIDEO--/187682/2/0", "text": "Митрополит Антоний говори пред Нова тв за измамите с църковни имоти. Именно той сигнализира прокуратурата за незаконните сделки.  Разследването отведе проверяващите до двама нотариуси в София, за които се предполага, че са замесени в имотния скандал. Засега няма арестувани.  „Става въпрос за наследствен имот на Западно- и Средноевропейската епархия. Подадох сигнала, тъй като установихме, че той се продава от чужди лица. Не познавам лицата, които се проверяват. Към момента Светият синод няма сигнали за други подобни злоупотреби”, заяви в ефира на „Здравей, България” митрополит Антоний.  ", "date": "2019.07.10", "title": "Далавери с църковни имоти? Митрополит Антоний подаде сигнал до прокуратурата (ВИДЕО) "}
{"url": "http://epicenter.bg/article/BSP--Sadat-potvardi--che-Stolichna-obshtina-ne-si-varshi-rabotata-v-borbata-za-chist-vazduh/187684/2/0", "text": "Българският съд потвърди, че управляващите в Столична община не си вършат работата в борбата за чист въздух в София. Това е изводът, който ние, общинските съветници от БСП, правим след решението на Софийския градски съд от понеделник по колективния иск, заведен на 29 май 2017 г. от редица неправителствени организации, обединени в \"Група за чист въздух\". Това съобщиха от пресцентъра на БСП - София.  \"Българският съд задължи Столична община да мие улиците в София по два пъти на месец в периода от май до септември, а в останалата част от годината - веднъж месечно.  От над 5 години ние, общинските съветници от БСП, постоянно настояваме Столична община да се ангажира сериозно с въпроса за миенето на улиците и да извършва тази дейност редовно през цялата година. Това е най-лесната и ефективна мярка за прилагане в борбата срещу силно замърсения въздух в София. Както е известно и доказано, фините прахови частици са основният замърсител на въздуха в града ни. Затова приветстваме решението на Софийски градски съд да задължи Столична община да си върши работата\", посочват хората на Калоян Паргов.  \"Надяваме се управляващите в СО да проявят необходимата отговорност и да изпълнят съвестно задълженията си. Нашият призив е, освен централните булеварди и основните пътни артерии в София, да бъдат мити и улиците в крайните квартали. И да не делят града на център и периферия, както го правят от години. Недоумяваме само, защо трябваше Съдът да да разпореди на управляващите в Столична община да изпълняват ангажимента към чистотата на града, за която събират повече от 200 милиона от парите на софиянци всяка година\", казват още от БСП - София.  ", "date": "2019.07.10", "title": "БСП: Съдът потвърди, че Столична община не си върши работата в борбата за чист въздух"}
{"url": "http://epicenter.bg/article/Ekaterina-Zaharieva-zaminava-na-rabotno-poseshtenie-v-Gruziya/187690/2/0", "text": "Вицепремиерът и министър на външните работи Екатерина Захариева заминава на работно посещение в Грузия, където ще участва в Батумската международна конференция, посветена на 10-ата годишнина на Източното партньорство. Събитието ще събере политици от страните - членки на ЕС, и от страните от Източното партньорство, представители на бизнеса, академичните среди и неправителствения сектор. Това съобщиха от пресцентъра на МВнР.   Захариева ще участва в дискусия с колегите си от Германия, Швеция, Полша и Чехия, посветена на постигнатото от инициативата през последните 10 години, и предизвикателствата, пред които са изправени страните от региона по пътя на тяхната европейска интеграция.   Участниците ще направят преглед на основните области на сътрудничество между ЕС и страните от Източното партньорство и ще споделят нови идеи за по-нататъшно укрепване на инициативата и след 2020 г. Ще бъдат обсъдени процесите на демократизация в региона, развитието на сигурността в Черно море, сътрудничеството в областта на транспорта, енергетиката, комуникациите.   Вицепремиерът Захариева ще се срещне с президента на Грузия Саломе Зурабишвили и с министър-председателя Мамука Бахтадзе.   Източното партньорство е създадено през 2009 г. като инициатива на Европейския съюз, която обединява страните - членки на Съюза и Армения, Азербайджан, Беларус, Грузия, Молдова и Украйна. Целта му е засилване на регионалното сътрудничество между страните, както и активизирането на отношенията им с ЕС.", "date": "2019.07.10", "title": "Екатерина Захариева заминава на работно посещение в Грузия"}
{"url": "http://epicenter.bg/article/-quot-Lokhiyd-Martin-quot--Privetstvame-reshenieto-na-balgarskoto-pravitelstvo-za-iztrebitelite-F-16-Blok-70-/187691/2/0", "text": "Приветстваме решението на българското правителство да приеме писмото за съгласие от САЩ за осем изтребителя F-16. Това се посочва в изявление от „Локхийд Мартин“ по повод одобрението на българското правителство на сделката за закупуване на 8 многоцелеви изтребителя Ф-16 Блок 70.  „Локхийд Мартин“ приветства решението на българското правителство да приеме писмото за съгласие (Letter of Acceptance) от правителството на САЩ за осем изтребителя F-16 Блок 70, най-новия усъвършенстван вариант на знаменития едно-двигателен изтребител на НАТО, наличен днес.  Това е много важна крачка по пътя към придобиване на F-16 Блок 70, която ще бъде подкрепена с дългосрочна партньорска програма между САЩ, България, „Локхийд Мартин“ и българската индустрия и академичната общност“, заяви Джон Нилсън, директор Комуникации на „Локхийд Мартин“ за Европа и Израел.  ", "date": "2019.07.10", "title": "\"Локхийд Мартин\": Приветстваме решението на българското правителство за изтребителите F-16 Блок 70 "}
{"url": "http://epicenter.bg/article/Narodnoto-sabranie-otlozhi-vavezhdaneto-na-tol-sistemata-za-1-mart-2020-g--/187694/2/0", "text": "Народното събрание прие промени в Закона за пътищата на първо четене, предаде репортер на Агенция \"Фокус\". Измененията са внесени от депутата от ГЕРБ Александър Ненков и група народни представители.  \"За\" тях гласуваха 106 народни представители, \"против\" - 43 и \"въздържали се\" - 20, с което бяха приети. Със законопроекта се премахва задължението АПИ да организира разпространението на бордови устройства и директно отчитане на ползвателите на платената пътна мрежа. Тези дейности ще бъдат изцяло прехвърлени върху търговците.  С оглед осигуряване на възможността за техническо изпитване на тол системата, с предложените изменения се предлага след влизането в сила на съответните текстове, които я касаят, действието на реално таксуване с тол такса да бъде отложено до постигане на сигурност, че Електронната система на тол такси е в пълна готовност.  Предлага се Народното събрание да отложи таксуването с тол такса до вземане на решение на Министерски съвет, с което се потвърждава тази готовност за техническо опериране, като се постави максимален срок, след изтичане на който, независимо дали е взето такова решение, да се осигури въвеждането на смесената система.  Предлага се този срок да бъде 1 март 2020 г. Идеята е от тази дата да се стартира тол таксуването на пътните превозни средства с обща допустима техническа маса над 3,5 тона.  До датата на обнародването на това решение на Министерски съвет, съответно до 29 февруари 2020 г. пътните превозни средства с обща допустима техническа маса над 3,5 тона ще заплащат винетна такса.  ", "date": "2019.07.10", "title": "Народното събрание отложи въвеждането на тол системата за 1 март 2020 г. "}
{"url": "http://epicenter.bg/article/Nankov-Shte-iztarpim-politicheskite-kritiki--no-da-nyama-satresenie-v-transportniya-bransh-s-tol-sistemata/187695/2/0", "text": "Предпочитам да изтърпим всички политически критики, но да не внесем сътресение в транспортния бранш с тол системата. Това каза заместник-министърът на регионалното развитие Николай Нанков по време дебатите по Закона за пътищата, предаде репортер на Агенция „Фокус“. Нанков посочи, че предпочита българските граждани да бъдат спокойни и доволни при въвеждането на тол системата.  „Според анализа на Световната банка въвеждането на тол тарифите не би трябвало да се отрази съществено на цената на крайните продукти, защото един ТИР не превозва 1 кг захар, а няколко тона. Става дума за икономически анализ, който не съм убеден, че някои от колегите от парламентарната група на БСП биха могли да разберат, затова няма да губя времето на целия парламент“, каза още Нанков.  Той посочи, че МРРБ води този необходим дебат за тарифирането и първоначалния обхват на пътищата с тол система.  „За да бъде възприета и прокарана една толкова съществена реформа като бъдещата електронна система за таксуване на републиканските пътища, е необходимо да има обществен консенсус, а не стресово въвеждане. Убеден съм, че ако на 16 август стартираме търговската експлоатация на система при непостигнат баланс на обществения интерес, вие ще сте първите, които гръмко ще подкрепят евентуалния протест на превозвачите“, допълни още заместник-министърът.  \"До началото на месец юли имаме събрани над 254 млн. лв. от електронни винетки\", отчете Нанков.  „Не се опитвайте да прокарате тезата, че видите ли, няма въведен тол, няма и приходи. Има и до момента ги преизпълняваме“, посочи още Нанков.  По думите му планираните приходи от електронната винетка за 2019 г. до 16 август тази година са в размер на 240 млн. лв. Само до началото на месец юли имаме събрани над 254 млн. лв. от електронни винетки. Това не се дължи на занижените прогнози, а на факта, че колегите от Националното тол управление създават необходимата организация“, посочи още Нанков.  Той подчерта, че този дебат е нямало да се състои, ако не е имало политическа воля за въвеждането на тол системата.  „Хората може да са забравили вашите мандати, но нека попитаме защо вие не въведохте тол системата? Наистина не е лесно. Вие добре си давахте сметка. Вие също имате представители, ваши партийни членове на браншови организации на превозвачите, те сами си дават ясна сметка колко труден е балансът между различните видове интерес“, допълни заместник-министърът.  ", "date": "2019.07.10", "title": "Нанков:Ще изтърпим политическите критики, но да няма сътресение в транспортния бранш с тол системата"}
{"url": "http://epicenter.bg/article/Zhiteli-na-Belashtitsa-dariha-shveytsarskoto-posolstvo-s-chuvali-s-prah/187700/2/0", "text": "Елегантни чувалчета с червена панделка и надпис „Произведено от швейцарска фирма в България“ поднесоха ритуално пред сградата на швейцарското посолство жители на Белащица, Гълъбово, Марково и още няколко пловдивски села.   Съдържанието на пликовете, обаче, никак не е елегантно – ситната бяла прах, събрана от плодните градини и дворовете, с която ги покрива кариерата на компанията „Холсим” България/част от световния лидер в производството на цимент, инертни материали и бетон Лафарж Холсим, със съдебна регистрация на територията на Конфедерация Швейцария.   Н Пр. Мюриел Берсе Коен не благоволи да се срещне с протестиращите, нито изпрати свой служител, както вече се е случвало при предишни техни събития на ул. Шипка № 33.   Прашните облаци от години съсипват здравето на хората и природата в тези селища от Западните Родопи.  Както вече Епицентър.бг писа, вибрациите от кариерата са напукали 1000-годишния манастир „Свети Георги. Междувременно отец Мирослав отправи апел във Фейсбук с още по-драматична новина: „Скъпи приятели, манастира Св. Георги в Белащица се нуждае от помощ. Преди няколко дни част от северната стена на манастира е започнала на се срутва. Моля всеки който има квалификацията и може да помогне с труд и материали да укрепим стената на манастира докато пораженията са малко. За справки тел. 089 981 1334“.   Безчинствата на кариерата, която подкопава поминъка на плодородните пловдивски села накараха жителите им да зададат риторично въпроса „Какво би станало ако българска фирма започне да копае безогледно в Швейцарските Алпи?!“   Инж. Емил Георгиев от „Екогласност” каза: „Тъй като г-жа посланичката не намери време да дойде да разгледа на място Западните Родопи и да се полюбува на резултата от дейността на швейцарската компания „Холсим” на място, решихме да й донесем специален дар, това което местните хора получават редовно като резултат от работата на кариерата до Белащица-прах!”.   Протестиращите пъхнаха в пощенската кутия на посолството документите, с които са сезирали  министерствата на околната среда и водите и енергетиката, районната екоинспекция, ДАНС и прокуратурата.  Тревогата им е, че концесионерът на кариерата е подал искане за разработката на още 50 декара за следващите 20 години.   В края на декември, миналата година,жители населищата в близост до кариерата на „Холсим” България-Гълъбово, .Белащица, Марково, Брестник, Куклен,.Цар Калоян и ПК Екогласност имаха среща с посланичката на Швейцария у нас, на която я запознаха с вредите, които швейцарската компания нанася на региона-запрашаване, липса на задължителното по предписания оросяване на терена, значително увеличение на респираторните заболявания, застрашени водоизточници, липса на рекултивация, работа извън координатите на разрешената концесия.     Г-жа Мюриел Берсе Коен обеща да отиде на място, да се запознае с проблемите на хората и да съдейства в диалога по разрешаването им. Повече от половин година след срещата в посолството нищо не се е променило, освен призананието на Министерство на енергетиката, че концесионерът „Холсим” добива природни богатства извън  разрешените граници, което става ясно от наказателно постановление на Министъра на енергетиката от 21.05.2019 и за това нарушение дружеството е санкционирано с 50 000 лв.   Близо 3 години протестиращите напусто очакват някакво действие от страна на швейцарското посолство. Те подчертаха, че Швейцария е известна в България с прекрасната си природа и стремеж на всички българи е нашата, българска природа да остане също чиста и привлекателна, а швейцарските компании да не бъдат свързвани с разрушителни действия на наша родна земя.   В специално обръщение до г-жа Коен хората от засегнатия регион написаха: „И сме дълбоко изненадани как така точно една швейцарска компания си позволява да вреди на екологията и здравето на хората в този район. Действия на тази швейцарска компания разколебават вярата и смисъла на 103-годишните двустранни дипломатически отношения, които имат България и Швейцария.”   „Няма да се изморим, вече 3 години протестираме и сигнализираме държавните институции по екологичните проблеми в района на Белащица. Ще продължим тръгнахме от Родопите, стигнахме до София, ще отидем и в Брюксел!” каза Емил Горгиев от Екогласност.  ", "date": "2019.07.10", "title": "Жители на Белащица дариха швейцарското посолство с чували с прах"}
{"url": "http://epicenter.bg/article/Siderov-sled-otstranyavaneto-mu--Reshenieto-anulira-upravlenskata-koalitsiya-/187702/2/0", "text": "Лидерът на \"Атака\" Волен Сидеров обвини коалиционните партньори, че рушат управлението с отстраняването му от председателския пост на парламентарната група на \"Обединени патриоти\". Същевременно потвърди, че той самият държи да бъде довършен мандатът.  \"Решението анулира управленската коалиция, заличава една част от нейното заглавие\", заяви Сидеров пред камерите на Нова телевизия.  По думите му отстраняването му е подготвяно месеци преди това. \"Да пораснат\", препоръча лидерът на \"Атака\" на коалиционните си партньори от ВМРО и НФСБ.  Те демонстрирали с отстраняването му \"комплекса към родителя, който е създал нещо\".  \"Всички тийнейджъри минават тази фаза, бунтуват се към родителя\", анализира психологията на скандала Сидеров.  Сидеров отправи и въпросите си към ГЕРБ и лидера му Бойко Борисов, когото попита дали се отказва от неговия подпис под споразумението.", "date": "2019.07.10", "title": "Сидеров след отстраняването му:  Решението анулира управленската коалиция "}
{"url": "http://epicenter.bg/article/EK-shte-finansira-proekt-na-evrodeputata-Andrey-Novakov-za-borba-s-falshivite-novini/187704/2/0", "text": "Европейската комисия (ЕК) одобри за финансиране нова европейска програма, инициирана от Андрей Новаков, евродепутат от ГЕРБ/ЕНП. Проектът, който е получил оценка „А“ - най-високата възможна, представлява безвъзмездно финансиране за онлайн медии, информационни агенции и сайтове с цел подобряване на капацитета им да се борят с дезинформацията и фалшивите новини. Дейностите по проекта предвиждат също създаване на технология за идентифициране на фалшиви новини и за по-качествена журналистика.  „Както в Европа, така и в световен мащаб, дезинформацията е способна да влияе на избори и на работата на правителства. Новата програма ще е в подкрепа на медийната среда в Европа, включително и в България. Предложеният бюджет е в размер на 2.5 млн. евро, които ЕС ще инвестира именно там, където има най-голяма нужда“, заяви Новаков след обявяването на решението на ЕК.  Одобрението от страна на ЕК представлява първия етап от осъществяването на новата европейска програма. На втори етап Европейският парламент и Съветът следва да одобрят бюджета, след което ЕК ще разработи в подробности условията и правилата за работа на новата програма. Последният етап е публикуването на обява за набиране на проектни предложения и финансиране, за което всички новинарски сайтове и онлайн медии в България и останалите държави в ЕС ще могат да кандидатстват. Очаква се именно този етап да започне през пролетта на 2020г. Очаква се с отпуснатото финансиране, медиите да могат да наемат допълнително капацитет и експерти, за да реагират и оборват фалшиви новини, както и да разработят механизъм за анти-трол дейности. ", "date": "2019.07.10", "title": "ЕК ще финансира проект на евродепутата Андрей Новаков за борба с фалшивите новини"}
{"url": "http://epicenter.bg/article/Maya-Manolova--Otkazat-ot-mashinno-glasuvane-e-krachka-nazad-ot-prozrachnostta/187707/2/0", "text": "Сложността на изборите е основният аргумент в полза на машините. Това каза омбудсманът на Република България Мая Манолова по време на обсъждането в Правна комисия на измененията в Изборния кодекс, с които се отменя машинното гласуване, предаде репортер на Агенция „Фокус“.   Според нея машината може да се справи по-добре от секционните избирателни комисии при сложно гласуване. „Отказът от машинното гласуване е крачка назад от прозрачността, от модерността, от осигуряването на честността на изборния процес. Това е все едно от дигиталния век, да се върнем в каменната ера. Защо и депутатите в парламента, и аз съм била депутат, гласуваме с карти, а не с вдигане на ръка“, попита Манолова. Тя обясни, че депутатите ще направят голяма грешка, ако се откажат от машинното гласуване и подчерта, че аргументите им не издържат.   „Няма да изненадам никой с позицията си „за“ машинното гласуване. Само ще припомня, че с въвеждането на експериментално машинно гласуване се започна от 2009 г.“, каза Манолова. Тя отчете, че настоящият анализ на ЦИК е първият, в който не се отчита успехът на машинното гласуване. „Ще се опитам да се спра много накратко, за да не отнемам от ценното ви време на опровергаване на аргументите, които предлага изборната администрация и които очевидно изцяло се споделят от парламентарното мнозинство. На първо място, че машините са малко използвани на последните избори. Вади се числото 8% от българите, гласували с машини. Извинявайте при изборна активност от 30%, тези 8% представляват близо 30%. Ако искате да отворим анализа и да вадим числата. Много внимателно следя вносителите в техните аргументи. 27,5 %, което е коректното число изобщо не е малък процент на гласуване с машини. Предвид обстоятелството, че методическите указания бяха обнародвани от ЦИК вечерта в понеделник четири дни преди изборите. Предвид, че обученията не включваха машините, тъй като не бяха готови инструкциите“, каза още омбусманът.   Манолова коментира и друга теза, че не били намалели достатъчно недействителните бюлетини с машинното гласуване. „Вие повече от всеки друг би следвало да сте наясно, че машинното гласуване произвежда 0 на брой недействителни бюлетини“, подчерта Маналова. „По отношение на оскъпяването на машинното гласуване. Казвала съм го и преди. Попитах ЦИК още при насрочването и при обявяването на обществената поръчка защо ще наемат машини на цена, на която могат да ги купят, така и не получих отговор. Мисля, че всеки от вас може да направи справка какви бяха цените на наем при предните провеждани избори“, обясни още Манолова.   „Аргументът, че машините са скъпа играчка поражда у мен един друг въпрос защо можем да си позволим пари за скъпа играчка за евровота и за президентските, а не можем да си позволим същите пари за парламентарните и местните. Още повече, че тази скъпа играчка може да бъде купена веднъж и завинаги и да се ползва за всички избори. Следващите аргументи, че видите ли ЦИК е направил всичко възможно, за да се проведе нормално машинното гласуване. Ще говоря с факти. Всеки от вас може да извади протоколите, които бяха изготвени и утвърдени от ЦИК за европейските избори и да ги сравни с протоколите от президентските. Аз съм извадила това е в точка 8. Сравнени на точка 8 в протокола на СИК. Точка 8 в протокола на СИК по време на президентските избори има три графи. Действителни гласове, подадени с машини, действителни гласове, подадени с хартиени бюлетини, сбор на действителните гласове по партии. Какво утвърди сега ЦИК? Директен сбор на машинните с хартиените гласове“, допълни омбудсманът. По думите й това е една от причините до установените близо 1200 грешки в протоколи, които официално са на страницата на ЦИК.   ", "date": "2019.07.10", "title": "Мая Манолова: С отказа от машинно гласуване се връщаме от дигиталния век в каменната ера!"}
{"url": "http://epicenter.bg/article/Ministerskiyat-savet-prie-doklada-za-pokupka-na-novi-iztrebiteli-/187709/2/0", "text": "Министерският съвет прие доклада на министрите на отбраната, външните работи, финансите и икономиката относно проведени консултации и преговори с американската страна по изпълнение на Актуализиран проект за инвестиционен разход \"Придобиване на нов тип боен самолет\", съобщи пресцентърът на кабинета.  МС прие и получените на 17 юни 2019 г. в Министерството на отбраната Проект на международен договор (LOA) BU-D-SAB, \"Самолети F-16 Block 70 и свързана с тях поддръжка\" (F-16 Block 70 aircraft and associated support), Проект на международен договор (LOA) BU-D-AAA, \"Боеприпаси в подкрепа на F-16\" (Munitions in support of the F-16), Проект на международен договор (LOA) BU-P-AAD, \"Sidewinder AIM 9X Блок II ракети, свързани материали и услуги\" (Sidewinder AIM 9Х Block II Missiles, associated material and services) и Проект на международен договор (LOA) BU-P-LAR, \"Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване\" (Multifunctional Information Distribution System Joint Tactical Radio System (MIDS JTRS) (5) and related support and equipment).  В резултат на проведените консултации с американската страна, на България са предложени четири оферти, отнасящи се до самолетите, въоръжението и свързаното оборудване и системи, които са проекти на международни договори със страни правителствата на двете държави.   Към тях е направено предложение за сключване на споразумение за индустриално сътрудничество между водещия доставчик от американска страна и Министерството на икономиката на България.  Съгласно Закона за международните договори на Република България, тези проекти трябва да бъдат одобрени от Правителството, което следва да упълномощи определени длъжностни лица за подписването им от България. Предвижда се договорите да се ратифицират от Народното събрание.", "date": "2019.07.10", "title": "Министерският съвет прие доклада за покупка на нови изтребители "}
{"url": "http://epicenter.bg/article/Ochakva-se-MS-da-razgleda-predlozhenieto-za-dogovor-za-kupuvane-na-F-16/187645/2/0", "text": "  В средата на юни   Само преди дни пред \"Хоризонт\" заместник-военният министър Атанас Запрянов увери, че няма промени в заявените способности за новите изтребители. В противовес на критиките на президента за тяхното орязване.    Така че относно кога, колко и как - аз съм обещал да бъде бързо. Да не протакаме и затова в моето разбиране е, че  За последно   Министърът на отбраната предупреди, че плащане накуп на голяма сума би поставила под въпрос другите два проекта за модернизация - на Сухопътните войски и Военноморските сили. Но и   В средата на юни  До момента Министерството на отбраната не повдига въпроса дали това е цена с или без ДДС, както и какви мита ще бъдат плащани по сделката заради европейското законодателство при внос от трети страни.   Намаляването на цената за закупуване на F-16 е за сметка на многофункционалните способности на самолета, допусна президентът Румен Радев.  Министерският съвет ще разгледа и годишния доклад за състоя­нието на националната сигурност през 2018 г. Това ще се случи на фона на воденото досъдебно производство срещу двама началници на служба \"Военна информация\".   Бригаден генерал Пламен Ангелови и бригаден генерал Светослав Даскалов са обвинени, че не са упражнили контрол при издаването на 504 разрешения за достъп до тайни с гриф „Секретно“ и „Строго секретно“, допълва БНР.    заявиха вчера от МО.  ", "date": "2019.07.10", "title": "Кабинетът ще разгледа договора за купуване на Ф-16"}
{"url": "http://epicenter.bg/article/Prof--Mihail-Konstantinov--Otpadaneto-na-mashinnoto-glasuvane-e-dobra-ideya/187648/2/0", "text": "Местният вот е най-сложния вот в България и ще има най-тежки проблеми с 6000 машини, както е планувано в момента. Това коментира в Сутрешния блок на БНТ проф. Михаил Константинов. Темата коментира и социологът Цветозар Томов, бивш член на ЦИК.     Според проф. Константинов отпадането на машинното гласуване е добра идея, но много внимателно трябва да се прецени изобщо ползата от въвеждането на този вид машинно гласуване.   \"Няма да се уморя да повтарям, че точно такова машинно гласуване в Европа в момента няма. Има го в 160 общини белгийски от общо 600, тоест в 40 на сто от Белгия го има. Така, че тези неща не трябва с лека ръка да се приемат. Имаше тежки неправилни изказванията, че който е против машинното гласуване, е против техническия прогрес и искал да фалшифицира изборите. Това са абсолютно несъстоятелни твърдения\", заяви Михаил Константинов.   По думите му отговорността на депутатите е много голяма и трябва да мислят добре какво да правят.   По думите на Цветозар Томов за местните избори машинно гласуване не трябва да има. \"Най-малкото поради причината, че не сме готови да го проведем разумно и няма да можем да го проведем разумно. Ще стане пълна каша\", каза Томов. Рискът е в огромното количество грешки, които се допускат.   Според него за десет години са направени \"маса глупости с въвеждането на машинното гласуване\". Правим едни и същи експерименти от 2009 година и получаваме едни и същи резултати, каза той.", "date": "2019.07.10", "title": "Проф. Михаил Константинов: Отпадането на машинното гласуване е добра идея"}
{"url": "http://epicenter.bg/article/Upravlyavashti-i-opozitsiya-v-ostar-spor-za-mashinnoto-glasuvane/187649/2/0", "text": "Предложението на ГЕРБ не е изобщо да отпадне машинното гласуване. Предложението е да не го прилагаме за следващите местни избори. Това заяви депутатът Александър Иванов от ГЕРБ в ефира на предаването „Здравей, България” по Нова телевизия. Той влезе в спор с представителя на БСП Пенчо Милков за промените в Изборния кодекс, предложени от управляващите. Те предвиждат отмяна на гласуването с машини за местния вот и изборите за парламент. „Вслушахме се в аргументите на ЦИК, на Венецианската комисия и на Организацията за сътрудничество и сигурност в Европа и на много други организации, не на последно място „Информационно обслужване”, защото е важно да си зададем въпроса дали машините изпълниха основното си предназначение, а именно да бъде по-лесен вотът за гражданите, да бъде по-достъпен, да завършат по-бързо и без грешки изборите. На повечето от тези въпроси отговорът е не. От всички гласували на европейските избори само 7,5 % са използвали машините или 27% от секциите с машини. Това не доведе до грешки на изборите. Видяхме, че има грешки при отчитането на преференциите. Докато за тези избори това не повлия на резултата, за следващите избори, където имаме гласувани 6000 машини за момента да бъдат в местните избори, където отчитането на преференциите за общинската листа – това може да създаде проблеми и до касиране на избори по места. Това сериозно би застрашило вота и гласуването на местните избори”, обясни той.  Депутатът Пенчо Милков от БСП заяви, че машинното гласуване гарантира възпрепятстването на манипулирането на вота.  „Не машините провалиха хората, а хората умишлено провалиха машините. На страницата на ЦИК методическите правила за машинното гласуване, Комисията ги утвърждава на 20 май, което е 6 дни преди изборите. Машините са сертифицирани 30 минути преди да тръгнат за секциите. Всички възражения, които се изтъкват в момента, са заради лоша организация на изборния процес. Машината е бъдещето. Тя препятства манипулирането на вота, недействителните бюлетини. Странно как в България 7 на сто са недействителните бюлетини. Това са партия и половина в парламента. В Европа са не повече от 2%. Това е недопустимо”, каза той.   „50 милиона от бюджета бяха отделени за машините. Всички възражения в момента, които слушаме- че има проблем с машините, са следствие на лоша организация”, коментира Пенчо Милков, като припомни, че правилата за машинното гласуване са били обявени 6 дни преди изборите, а машините са сертифицирани 30 минути преди да тръгнат за изборите. „Машината препятства фалшифицирането на протокола и недействителните бюлетини. Само в България 7 на 100 са недействителните бюлетини. Това е партия и половина в парламента”, каза Милков. Той даде пример, че в останалите страни от ЕС недействителни бюлетини са 3 процента. „ Машинното гласуване е лечение на всички изборни дефекти”, отбеляза Милков. Социалистът коментира, че е гласувал машинно на предните избори и в неговата секция не е имало проблем. „Машините са обективни. Те не подлежат на умора и на грешки”, изрази мнение той.   „Машините трябваше да се купят, вместо да се плати наем, който е 70 на 100 от цената им”, заяви Милков, като допълни, че те могат да се ползват при десетки избори. „ГЕРБ превърнаха изборите в манифактура за възпроизводство на властта”, коментира той. Социалистът изтъкна, че отново управляващите променят изборните правила 3 месеца преди изборите. „В 11 областни града ГЕРБ са само с 1000 гласа над БСП и затова ги е страх”, завърши Пенчо Милков.  ", "date": "2019.07.10", "title": "Управляващи и опозиция в остър спор за машинното гласуване"}
{"url": "http://epicenter.bg/article/Rumen-Draganov--Doktrinata--quot-Angelkova-quot--sazdava-haos-v-turizma/187650/2/0", "text": "Цялата кампания, която тече срещу българския туризъм, не стига до световните медии. Българският туризъм стои стабилно на външните пазари. Това заяви в студиото на Би Ти Ви Румен Драганов, член на Контролния съвет на Сдружение Национален борд по туризъм.   В туризма се създава хаос от доктрината \"Ангелкова\". Защото един министър, който е толкова некомпетентен, не знае дори какво е турист, не осъзнава, че той управлява публична собственост и обявява, че туризмът е 100% частен. Това е обидно за българския турист и той наказва българския туризъм, изтъкна той.   По думите на Драганов никой не може да ви принуждава да вземете нещо, което е извън вашите възможности. Всеки трябва да може да си вземе това, което му е необходимо - било то шезлонг или чадър.   Драганов обясни, че според него Комисията за защита на потребителите (КЗП) губи темпо, защото хората се оплакват, че няма реакция от страна на комисията. Намаляват жалбите, а това означава, че хората не вярват, че ще получат адекватна защита на интересите им от страна на КЗП. \r\n \r\n \r\n \r\n", "date": "2019.07.10", "title": "Румен Драганов: Доктрината \"Ангелкова\" създава хаос в туризма"}
{"url": "http://epicenter.bg/article/Krum-Zarkov-i-Aleksandar-Nenkov-se-skaraha-za-mashinnoto-glasuvane/187651/2/0", "text": "Гледаме пореден епизод от сериала \"Опраскване на Изборния кодекс\"! Така зам.-председателят на ПГ на БСП Крум Зарков коментира предложените от ГЕРБ промени в правилата, по които се провеждат избори. Те предвиждат отмяна на машинния вот за местни и парламентарни избори. Изненадващо вчера управляващата партия ГЕРБ внесе в парламента предложение за отмяна на машинното гласуване за местните избори.  Темата коментираха в студиото на БТВ Зарков и представителят на ГЕРБ Александър Ненков. Те бяха гости на предаването \"Тази сутрин\". Ненков засегна в изложението си позицията, която зае вчера омбудсманът Мая Манолова. Тя се обяви против промените, като изтъкна, че така се отнемат права на граждани и това е недопустимо. „Машините разобличиха неотчитането на вот. Истинският мотив е, че машините не ядат кебапчета и не вземат по 50 лева”, заяви вчера Манолова.  Реакцията на Ненков бе: „Несъстоятелно е сравнението, което националният омбудсман направи. Още повече не сме забравили и една история с едни Костинбродски афери с едни двойни дъна, за които точно г-жа Мая Манолова обясняваше, с едни бюлетини, които се разнасяли, което се оказа един голям фалш. Ако някой в нашата демократична история, се е опитал да повлияе на изборния процес, то това е била тя!”   По думите му в машинното гласуване има и позитиви, но недостатъците са повече. Ние не сме против машинното гласуване, но не по този хибриден начина – засега няма как да премахнем хартиения вот, уточни депутатът от ГЕРБ.  „Започва да става изключително обезкуражаващо и притеснително това едно напред и две назад. Всички проблеми в гласуването идва и от това, че нормативната уредба са променя преди всеки избор. Това пречи на елементарната подготовка”, коментира депутатът от БСП Крум Зарков.  Според социалистите грешка е наемането на машини, което излиза наистина скъпо. \"Големият проблем с гласуването у нас идва от това, че изборните правила се променят непрекъснато. Това пречи както на администрацията, така и на участниците в изборите - политическите партии, които се явяват на тях и най-лошото - гражданите, които гласуват, все по-малко и по-малко, са отвратени от този ежедневен спектакъл\", бе категоричен зам.-председателят на ПГ на \"БСП за България\" и член на ИБ на НС на БСП Крум Зарков.  По думите му действията на управляващите- една напред, две назад, започват да действат много обезкуражаващо и притеснително. Той обясни, че не е нормално, в навечерието на всяка кампания, рязко да се правят изменения, което пречи на подготовката на изборния процес. \"Грешките от лошата подготовка се използват като извинение за следващото упражнение. Едно и също всеки път\", коментира социалистът. Той даде за пример машинното гласуване, което сега се премахва, отново с извинението за грешките на последните избори. Зарков обаче подчерта, че машините за евровота са били сертифицирани малко преди да тръгнат из страната, клипчето, в което се обяснява как да се гласува с тях, е било издадено два дни преди изборите, а машините са пристигнали след като е приключило обучението на СИК.   Крум Зарков коментира, че машинното гласуване се премахва, защото машините пречат на някои от най-отвратителните феномени в българския изборен процес - например не позволяват недействителни бюлетини, които са били повече от 7% на последните избори, и помагат резултатите да се отчитат по-честно. Той подчерта, че управляващите тъпчат на едно място и само преди 3 месеца те са начертали пътна карта за машинното гласуване - 3 хиляди машини на евроизборите, 6 хиляди на местните избори и пълно машинно гласуване след това. \"Сега тази пътна карта, по средата, се взривява, както и миналия път, и ще се започне от начало. Машинно гласуване има в Изборния кодекс от 2014 г.\", каза още той.   Според него тези действия пречат на изборния процес, но и ще струват милиони на държавата ни, защото всяка промяна пречи на закупуването на нужните машини, тя ги наема и така те са скъпи. Той обясни, че на последните избори машините за гласуване са били наети за 70% от стойността им.   \"За тези пари можеха да закупят машините и за няколко избора те да се изплатят. Но когато сте в ситуация, в която не знаете следващия път как ще гласувате, то тогава и администрацията не предприема мерки нито да закупи машините, нито да организира съхраняването им , нито да организира изборния процес\", обясни зам.-председателят на ПГ на левицата. По думите му е важно на местните избори да има машинно гласуване, защото 2-3 гласа могат да пренаредят една общинска листа.  ", "date": "2019.07.10", "title": "Крум Зарков и Александър Ненков се скараха за машинното гласуване"}
{"url": "http://epicenter.bg/article/Krum-Zarkov--Problemat-s-glasuvaneto-u-nas-idva-ot-neprekasnatite-promeni-/187652/2/0", "text": "\"Големият проблем с гласуването у нас идва от това, че изборните правила се променят непрекъснато. Това пречи както на администрацията, така и на участниците в изборите - политическите партии, които се явяват на тях и най-лошото - гражданите, които гласуват, все по-малко и по-малко, са отвратени от този ежедневен спектакъл\".      Това заяви пред bTV зам.-председателят на ПГ на \"БСП за България\" и член на ИБ на НС на БСП Крум Зарков.   По думите му действията на управляващите- една напред, две назад, започват да действат много обезкуражаващо и притеснително. Той обясни, че не е нормално, в навечерието на всяка кампания, рязко да се правят изменения, което пречи на подготовката на изборния процес. \"Грешките от лошата подготовка се използват като извинение за следващото упражнение. Едно и също всеки път\", коментира социалистът.   Той даде за пример машинното гласуване, което сега се премахва, отново с извинението за грешките на последните избори. Зарков обаче подчерта, че машините за евровота са били сертифицирани малко преди да тръгнат из страната, клипчето, в което се обяснява как да се гласува с тях, е било издадено два дни преди изборите, а машините са пристигнали след като е приключило обучението на СИК.   Крум Зарков коментира, че машинното гласуване се премахва, защото машините пречат на някои от най-отвратителните феномени в българския изборен процес - например не позволяват недействителни бюлетини, които са били повече от 7% на последните избори, и помагат резултатите да се отчитат по-честно.     Той подчерта, че управляващите тъпчат на едно място и само преди 3 месеца те са начертали пътна карта за машинното гласуване - 3 хиляди машини на евроизборите, 6 хиляди на местните избори и пълно машинно гласуване след това.   \"Сега тази пътна карта, по средата, се взривява, както и миналия път, и ще се започне от начало. Машинно гласуване има в Изборния кодекс от 2014 г.\", каза още той. Според него тези действия пречат на изборния процес, но и ще струват милиони на държавата ни, защото всяка промяна пречи на закупуването на нужните машини, тя ги наема и така те са скъпи.   Той обясни, че на последните избори машините за гласуване са били наети за 70% от стойността им. \"За тези пари можеха да закупят машините и за няколко избора те да се изплатят. Но когато сте в ситуация, в която не знаете следващия път как ще гласувате, то тогава и администрацията не предприема мерки нито да закупи машините, нито да организира съхраняването им , нито да организира изборния процес\", обясни зам.-председателят на ПГ на левицата. По думите му е важно на местните избори да има машинно гласуване, защото 2-3 гласа могат да пренаредят една общинска листа.", "date": "2019.07.10", "title": "Крум Зарков: Проблемът с гласуването у нас идва от непрекъснатите промени   "}
{"url": "http://epicenter.bg/article/Deputatite-glasuvat-vetoto-na-prezidenta-za--divoto-kampinguvane-/187653/2/0", "text": "Депутатите гласуват днес ветото на президента върху Закона за Черноморието. Разглеждането е в програмата на Народното събрание.  Законът бе върнат на 24 юни заради текстове, които регулират т.нар. \"диво къмпингуване\".   Мотивите на държавния глава са, че режимът става по-рестриктивен, а местата, където може да се прави регулирано не са определени. Освен това промяната е предложена между двете гласувания на законопроекта, без обществено обсъждане.   Миналата седмица регионалната комисия отхвърли ветото на президента. Наказанията, които промените предвиждат за неспазване на наложените ограничения за палатки и кемпери са между 1000 и 5000 лв. Това предизвика серия от протести. ", "date": "2019.07.10", "title": "Депутатите гласуват ветото на президента за „дивото къмпингуване“"}
{"url": "http://epicenter.bg/article/Parlamentat-pochete-s-ednominutno-malchanie-pametta-na-zam-predsedatelya-na-PG-na-GERB-Snezhana-Dukova/187654/2/0", "text": "Парламентът почете с едноминутно мълчание паметта на заместник-председателя на ПГ на ГЕРБ Снежана Дукова, предаде Агенция \"Фокус\".   Снежана Дукова почина на 5 юли 2019 г. след дълго боледуване.   Тя бе избрана за депутат от 25-ти Многомандатен избирателен район - София на парламентарните избори през 2017 г. Дукова заемаше поста заместник-председател на ПГ на ГЕРБ и на Комисията по вероизповеданията и правата на човека към 44-ото Народно събрание. Тя бе член на Образователна и Здравна комисия.", "date": "2019.07.10", "title": "Парламентът почете с едноминутно мълчание паметта на зам.-председателя на ПГ на ГЕРБ Снежана Дукова"}
{"url": "http://epicenter.bg/article/Prof--Georgi-Mihaylov-se-otkaza-ot-imuniteta-si-/187656/2/0", "text": "Народният представител от ПГ на \"БСП за България\" проф. Георги Михайлов се е отказал от имунитета си.  Това съобщи председателят на Народното събрание Цвета Караянчева в началото на днешното пленарно заседание.  Декларацията, с която Михайлов се отказва от имунитета си, е постъпила в деловодството на Народното събрание на 8 юли 2019 г.  С нея той информира председателя на парламента, че дава съгласие за възбуждане на наказателно преследване по постъпило искане от главния прокурор на Република България.  Караянчева от своя страна е информирала главния прокурор за декларацията на 9 юли 2019 г.", "date": "2019.07.10", "title": "Проф. Георги Михайлов се отказа от имунитета си "}
{"url": "http://epicenter.bg/article/Prof--Gencho-Nachev--Naglasata-na-obshtestvoto-e-da-ima-demonopolizatsiya-na-zdravnata-kasa/187657/2/0", "text": "Има няколко социологически проучвания, в които около 75% от хората изразяват недоволство от това как се харчат парите им в НЗОК. И на всички е ясно, че тези пари не се харчат по един ефективен начин. Причините са много. Което значи, че нагласата на обществото е да има демонополизация на касата. Това каза в интервю за Сутрешния блок на БНТ проф. Генчо Начев – изпълнителен директор на УМБАЛ „Света Екатерина“, цитиран от „Фокус“. „Реформа в здравеопазването не може да има в година, в която има избори. Но може да се подготви в тази година и както виждаме, това се прави в момента. Дали ще се реализира, зависи от политическите сили. Но така, както се предлага, мисля че може да се намери консенсус, защото вече е крайно време“, допълни професорът. „Най-положителното е, че застрахователите не обичат да плащат, защото касата обича да плаща и плаща за неща, за които не трябва да плаща. И това е основният проблем и това хората са разбрали. Затова парите в касата не стигат. Никой не може да каже дали парите в касата са много, или малко. Реалната цена на медицинските услуги няма, няма остойностяване“, заяви проф. Генчо Начев.  До Нова година ще има реално остойностяване на медицинските услуги и тогава ще се знае осемте процента здравна вноска какъв пакет могат да покрият, за да не останат сериозни заболявания извън него. Крайно време е да кажем, че царят е гол, заяви проф. Начев.   Според проф. Начев трябва да се каже колко струват реално медицинските услуги и колко трябва да доплаща пациентът. Пациентите плащат и сега, но с новия модел със сигурност ще плаща по-малко, отколкото сега, каза проф. Начев.  Тогава всеки ще прецени дали да се застрахова допълнително в Здравнозастрахователен фонд или да разчита на собствени финанси, твърди сърдечно-съдовият хирург.  Припомняме, че според реформата, която здравният министър представи, вноската остава 8%. Предвижда се демонополизация на НЗОК, като здравносигурените могат да избират къде да осигуряват. Дебатът по предложения нов модел предстои. ", "date": "2019.07.10", "title": "Проф. Генчо Начев: Нагласата на обществото е да има демонополизация на здравната каса"}
{"url": "http://epicenter.bg/article/Stoycho-Stoychev--Mashinen-vot-se-vavezhda-za-obshtestva-s-doverie-v-izborniya-protses/187658/2/0", "text": "Машинното гласуване е добро, ако е само то. Комбинацията му с гласуване с хартиена бюлетина е абсолютно безсмислена. Така се усложнява допълнително изборният процес. Съществуването на две паралелни системи – хартиена и електронна, създава предпоставки за грешки и за злоупотреби. Това каза пред БНР социологът Стойчо Стойчев по повод предложението за промени в Изборния кодекс за отмяна на машинното гласуване за местни и за парламентарни избори.   „В изборната администрация са хора, които не се занимават професионално с избори и с въвеждането на няколко форми на гласуване, с допълнително броене на преференции работата им се усложнява максимално много“.   В предаването „Преди всички“ Стойчев подчерта, че ако се въвежда машинно гласуване, то нека да се направи разумно:   „Според всички международни изследвания и препоръки на международни организации там, където се въвежда машинно или електронно гласуване, винаги общата препоръка е това да се прави в държави, в които живеят избиратели с високо доверие в изборния процес. Ние не сме такава държава. Машинното или електронното гласуване винаги съдържат в себе си основания за съмнение, че някой е манипулирал софтуера на системата“.", "date": "2019.07.10", "title": "Стойчо Стойчев: Машинен вот се въвежда за общества с доверие в изборния процес"}
{"url": "http://epicenter.bg/article/Volen-Siderov-veche-ne-e-shef-na--quot-Obedineni-patrioti-quot--v-parlamenta/187661/2/0", "text": "Волен Сидеров вече не е председател на ПГ на \"Обединени патриоти\", съобщи  bTV .   Решението е взето вчера на заседание, на което са били само депутатите от НФСБ и ВМРО.   Сидеров е сменен от двама съпредседатели - Искрен Веселинов от ВМРО и Валентин Касабов от НФСБ.   Валентин Касабов от НФСБ и Искрен Веселинов от ВМРО оглавиха ПГ на \"Обединени патриоти\". Това съобщи председателят на парламента Цвета Караянчева по време на пленарното заседание, предаде Агенция \"Фокус\". Двамата ще бъдат съпредседатели на групата. Досега поста председател на парламентарната група се заемаше от лидера на \"Атака\" Волен Сидеров. Решението е взето на 9 юли 2019 г.       Промените в ръководството на ПГ на \"Обединени патриоти\" бяха направени с цел подобряване на организационния живот на групата. Това каза пред журналисти съпредсадетелят на ПГ на \"Обединени патриоти\" и зам.-председател на ВМРО Искрен Веселинов.   \"На редовно събрание на ПГ на \"Обединени патриоти\" беше обсъден факт, че от месеци наред парламентарната група няма реален организационен живот. С цел подобряването му беше направена промяна в ръководството\", каза той. Според него няма нищо драматично. Попитан дали е уведомен Волен Сидеров за това решение, Веселинов обясни, че той е уведомен на база прочетеното съобщение в пленарна зала.   \"Представителите на Атака систематично бойкотират заседанията на парламентарната група и бламират нейната работа\", допълни още Веселинов.   Той посочи, че на заседанието на групата, когато са гласувани промените в ръководството, не са присъствали представители на Атака. На въпрос дали се притеснява от разцепление на групата, Веселинов поясни, че всеки ще докаже дали е в политиката за постове или за политики.   \"Ние се опитваме да отстояваме такива политики и сме сериозно бламирани от факта ,че групата не работи и няма адекватно ръководство и представителство, че не се води диалог в рамките на управляващото мнозинство. Просто ръководството в момента е изключително пасивно. В това отношение смятаме, че ще има подобрение. Надяваме се колегите от Атака да са част от това подобрение\", допълни още той.   Коалицията \"Обединени патриоти\" е стабилна, ако не се случи нещо друго. Това каза съпредсадетелят на ПГ на \"Обединени патриоти\" и зам.-председател на НФСБ Валентин Касабов във връзка с промените в групата.   На въпрос дали коалицията е стабилна, Касабов отговори: \"Засега да. Коалицията е сигурна, стабилна, ако разбира се, нещо друго не се случи\".   Попитан дали очаква реакция на Волен Сидеров, посочи, че не вижда нещо такова. \"Още повече, че вчера беше редовно заседание. Всеки вторник това са редовни заседания, които голяма част от колегите от Атака не идват. Вчера нямаше никой. Няма нищо странно, лошо. Част от ръководството си отива, но както се казва \"Обединени патриоти\" сме тук и вървим напред\", допълни още Касабов.   Промените в ръководството на ПГ на „Обединени патриоти“ са формални, каза лидерът на НФСБ Валери Симеонов.   „Това са формални промени. Публично известен факт е, че повече от 10 месеца НФСБ не приема председателството на досегашния председател Волен Сидеров. Това сме го оповестили още есента на миналата година. Фактически вчера беше официализиран този акт“, каза още Симеонов.  ", "date": "2019.07.10", "title": "Волен Сидеров вече не е шеф на \"Обединени патриоти\" в парламента"}
{"url": "http://epicenter.bg/article/Borisov--Otpuskame-3-7-mln--lv--za-spravyane-s-razprostranenieto-na-afrikanska-chuma-po-svinete/187665/2/0", "text": "Правителството отпуска 3,7 млн. лв. за справяне с разпространението на африканска чума по свинете. Това стана ясно от думите на премиера Бойко Борисов в началото на днешното правителствено заседание, предаде Агенция „Фокус“.   „Първо ще минем точка Б-12 за отпускане на допълнителни средства за предотвратяване на разпространението на африканска чума по свинете. Предлагам 3,7 млн. лв. да гласуваме за земеделието, за да се направи необходимото. Две години успяхме да се спасим от този бич, но сега и с идването на румънските туристи сме изправени пред опасност“, заяви министър-председателят.   „Вчера бяха открити нови 6 огнища на африканска чума. Първото е в Тутраканци през 2018 г. Заразяването става лесно и бързо, няма ваксина. Пролетно-летният сезон е пикът. Единственият начин е физическо унищожаване на дивите прасета и прасета тип заден двор, както и контрол върху стоките от съседни държави - 1100 огнища има в Румъния. Вчера при откриването на 6-те огнища са предприети мерки, на 6 села има пунктове за дезинфекция. Благодаря на Младен Маринов - от вчера веднага ни съдействат с пожарната на нашите екипи, на областните дирекции. Браношова организация дава агнета, пари изплатихме“, коментира министърът на земеделието и храните Десислава Танева.   По-рано днес директорът на Българската агенция по безопасност на храните (БАБХ) д-р Дамян Илиев каза, че щетите от чумата по свинете може да достигнат 2 млрд. лв.", "date": "2019.07.10", "title": "Борисов: Отпускаме 3,7 млн. лв. за справяне с разпространението на африканска чума по свинете"}
{"url": "http://epicenter.bg/article/Deputatite-preodolyaha-prezidentskoto-veto--prieha-otnovo-zakona-za-Chernomorskoto-kraybrezhie-/187666/2/0", "text": "Депутатите приеха повторно Закона за устройство на Черноморското крайбрежие, предаде репортер на Агенция \"Фокус\". \"За\" законопроекта гласуваха 143 народни представители, \"против\" - 66 и 1 \"въздържал се\", с което той бе приет, предаде Агенция \"Фокус\".  Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти.  Законът бе приет на 13 юни 2019 г. от Народното събрание. С приетите изменения се забрани разполагането на плажни принадлежности като палатки, чадъри, кърпи и шезлонги върху пясъчните дюни. При нарушение депутатите решиха да се налагат глоби в размер от 500 до 1000 лв. Приети бяха санкции и за паркиране или преминаване на автомобили през пясъчните образувания от 1000 до 3000 лв., като може да се конфискува и имущество на стойност между 3000 и 5000 лв.  Законът бе върнат за ново обсъждане от президента Румен Радев на 24 юни 2019 г. В мотивите си президентът заявява, че не се противопоставя на опита да бъдат въведени правила, нормативи и стандарти, както изрично повелява чл. 55 от Конституцията, прокламиращ основното право на здравословна и благоприятна околна среда.  Според държавния глава обаче, режимът за „диво къмпингуване“ става по-рестриктивен, като се въвеждат значителни ограничения в сравнение с досегашния ред.  ", "date": "2019.07.10", "title": "Депутатите преодоляха президентското вето, приеха отново закона за Черноморското крайбрежие "}
{"url": "http://epicenter.bg/article/Korneliya-Ninova--Otmyanata-na-mashinnoto-glasuvane-e-krachka-kam-podmyana-na-vota/187667/2/0", "text": "Отмяната на машинното гласуване е крачка към подмяна на вота! Това написа в остра публикация във фейсбук лидерът на БСП Корнелия Нинова.   \"Готвят се за кражба и на местните избори. Който не може да спечели по честен начин, се готви да спечели чрез \"технология\" на изборния процес. Само преди шест месеца водихме дебат в парламента и приехме машинното гласуване. Сега отново, само три месеца преди местните избори, управляващите, подкрепени от ДПС, внасят промени. Защо? Какво се случи за този период? Имаше Европейски избори. На тях всички партии, освен БСП, отбелязаха спад в подкрепата спрямо предишните европейски избори. Въпреки целия натиск, само БСП увеличи броя на депутатите и гласовете си. Няма начин това да не е стреснало управляващите и сателитите им. Затова решиха да убият финансово единствената опозиция и да премахнат гаранцията за честен избор- машинното гласуване. Защото машината не подправя протоколи, не дописва мъртви души и не носи чували с бюлетини в зала\"Армеец\". ГЕРБ отново са съсредоточени само в това- да запазят властта на всяка цена. Нека всички,които искаме промяна, заедно се съсредоточим в оздравяването на общинските болници, инвестиции в общините, нови работни места, подпомагане на младите семейства и децата. Да не позволяваме да подменят тревогите на хората със собствените си тревоги за оцеляване във властта\", написа още тя в социалната мрежа.  ", "date": "2019.07.10", "title": "Корнелия Нинова: Отмяната на машинното гласуване е крачка към подмяна на вота!"}
{"url": "http://epicenter.bg/article/Irena-Anastasova--Kakvo-shte-stane-s-parite--predvideni-za-zakupuvane-na-mashini-za-glasuvane-/187668/2/0", "text": "\"Какво ще стане с парите, предвидени за закупуване на машини за гласуване?\" Този въпрос отправи към управляващите секретарят на ПГ на \"БСП за България\" Ирена Анастасова пред БСТВ. Тя подчерта, че на последните избори е трябвало да има 12 хиляди машини в 12 хиляди секции, а с големи усилия са били разположени 3 хиляди машини в 3 хиляди секции. Тя обясни, че в бюджета на страната са отделени 50 млн. лв. за закупуване на машини и не са усвоени, защото за евроизборите са наети 3 хиляди машини. По думите й има причина за съгласието между четворната управляваща коалиция за премахване на машинното гласуване. \"Явно тази договорка си има цена, която знаят само те. В този случай, в защитата на машинното гласуване, в парламента БСП е сама\", категорична бе тя.   По думите й целта на управляващите е да няма опозиция и по-точно да няма опозиция в лицето на БСП. \"Всичко това показва и желанието на управляващите в максимална степен да ограничат всички стъпки, предвидени в Изборния кодекс, които допринасят за честността на изборите, прозрачността на вота и сигурността на гражданите, че това което са изразили като свое политическо желание на изборите, е отчетено такова, каквото е\", коментира тя. На въпрос за субсидиите Анастасова подчерта, че още при първия превод от Министерство на финансите, който е надвишавал сумата, която левицата е трябвало да получи от 11 лв. на глас, представител на БСП е отишъл в министерството, за да попита за причината. Тя обясни, отговорът бил, че там сметките са направени правилно и преведената от тях сума е правилната. Тя подчерта, че отговорност носи този, който е дал повече пари на партиите отколкото е трябвало - министърът на финансите. \"В случая обаче се оказва, че не е така и той няма да носи вина\", подчерта тя.  Ирена Анастасова коментира и доклада на комисията, проверявала учебното съдържание на всички учебници по всички предмети и доклада на министъра на образованието с резултатите от работата й. \"Министърът обясни, че комисията не е намерила сериозни пропуски в съдържанието на учебниците и са намерени единствено технически грешки, които ще бъдат предадени на издателствата, които да ги коригират\", обясни Анастасова. Тя подчерта, че е задала въпрос- какво се случва с учебника по история за 10-ти клас и каква е тази истерия, която се разразява, след като учебните програми, включително и по история за 10-ти клас, са приети преди 2 години. \"Още тогава БСП застана на позицията, че неравностойно се застъпват периодите от българската история и изучаването й е събрано в само 2 години от общо 8 години изучаване на история. 1300 години история трудно могат да бъдат събрани в една или 2 учебни години. Получава се препускане през материала и засягане на теми, които са удобни в момента\", категорична бе тя. Секретарят на ПГ на левицата подчерта, че въпреки възраженията на БСП, по новия закон учебните програми се утвърждават от министъра на образованието. По думите й след като е бил одобрен и издаден учебникът, спазващ всички критерии, министърът на образованието е изпратил 12 забележки с политически характер до издателите.   \"Проблемът е, че министърът не може в това си качество, на политическо лице, да се намесва в работата на издателствата и творческите колективи, които са достатъчно авторитетни български историци и са спазили всички изисквания по закон. Няма друг министър в новата българска история, който да си е позволил такова нещо\", заключи Ирена Анастасова.  ", "date": "2019.07.10", "title": "Ирена Анастасова: Какво ще стане с парите, предвидени за закупуване на машини за гласуване?"}
{"url": "http://epicenter.bg/article/Biznesat-obyasnyava-zashto-sa-visoki-tsenite-na-toka-za-industriyata/187646/2/0", "text": "Заместник-председателят на Асоциацията на индустриалния капитал в България (АИКБ) Румен Радев обясни в ефира на предаването „Здравей, България” по Нова телевизия защо е скъп токът за бизнеса.  Генерално нищо особено не се случва във физическото естество на пазара на електроенергия у нас. Не става дума за физически дефицит, а за търговски дефицит, заяви той Енергийният министър Теменужса Петкова нареди спешна проверка на свободния пазар на ток . „Истините много пъти се прикриват от полуистини или недоизречени истини. В максимална степен, особено енергоинтензивният бизнес, се стреми да сключва двустранни договори по възможност директно с производител. Само че, за да стигнете до такъв контракт, трябва да имате сложени количества и на пазара. В случая, при положение, че има ограничени капацитети, това е проблем. Парадоксът в тази ситуация е, че електроинтензвината индустрия е практически в капацитет и товар от порядъка на 200-250 мегавата. Ние имаме чувствително, в пъти по-големи генериращи мощности в България, но това не се получава. Полуистината за т.нар. пазар „Ден напред” – всъщност това е основната платформа, основният пазар, към който се реферират цените и затова всичко, случващо се на него като цени е изключително важно. Там се разчита на добра конкуренция”, обясни той.  Според него има смисъл от нова платформа, която да работи на принципа на Франция и Румъния. „Дали това ще бъде нова платформа, или ще се обособи някакъв пазарен сегмент в рамките на съществуващата платформа, това са по-скоро технически детайли, но такава възможност евентуално има смисъл да бъде обсъждана. Въпреки на принципното съгласие, което и ние изразяваме, нещата все пак трябва да се огледат внимателно, тъй като в крайна сметка ние имаме много ясни и принципни настоявания. Новата платформа по-скоро пренарежда и приоритизира начините на доставка – това е нещото, което има смисъл и много пъти сме говорили”, обясни той.  „До момента има някакви пробиви. Многократно съм заявявал, че опитите да се явят като една балансираща котва на пазара на едро на електроенергия с цени и да успяват да отстояват цени – това е по възможност само на едрата електроинтензивна индустрия, но това, което накрая виждаме като резултат не довежда до някакви трайни последствия. Постигат се някакви ценови нива и много бързо след това тези цени отново „излитат”. Моето убеждение е, че кръгът на заинтересовани лица от по-високите цени изглежда е по-голям, отколкото си мислим. Изглежда той успява и набира поддръжници сред търговската гилдия например. Това се вижда дори по съществуващите договори, които стават все по-популярни”, обясни той. ", "date": "2019.07.10", "title": "Бизнесът обяснява защо са високи цените на тока за индустрията"}
{"url": "http://epicenter.bg/article/Atanas-Semov--Noviyat-glaven-prokuror-tryabva-da-e-smel-profesionalist/187647/2/0", "text": " Това заяви професорът по право на ЕС и конституционен съдия Атанас Семов в сутрешния блок на БТВ по темата за машинното гласуване.  \" , каза още юристът. \"Има десетки и стотици хартиени бюлетини, които също не са законни. Машинното гласуване носеше положителен обществен заряд, тъй като хората смятаха, че вотът няма да бъде манипулиран\", казва Атанас Семов.  \"Темата за главния прокурор е важна за всеки, защото той носи огромна власт. Има дори прекалено голяма власт за демократична държава\", каза още конституционният съдия.  \" овият главен прокурор трябва да е смел професионалист\", завърши Атанас Семов.   Днес фондацията на името на баща му връчва наградата \"Проф. Марко Семов\" на БАН. Наградата ще бъде връчена от президента Румен Радев от 18 часа в големия салон на Академията.    „Това не е просто отбелязването на 80-годишнината от рождението на един български интелектуалец, който 12 години не е сред нас, а е един подходящ повод да направим едно тържество на духа.   Ако не помниш достиженията и достойните личности на миналото си, ти си народ, който не може да отгледа нови достойни личности и да постигне нови достижения. Затова и тази година решихме наградата да бъде връчена на една институция и то на най-дълголетната и най-достолепната“., каза пред БНР проф. Атанас Семов, син на проф. Марко Семов. Той е и конституционен съдия, предложен от президента Румен Радев.    По думите му гръбнакът на националното оцеляване е духовността.   Това са трите основни прешлена в оцеляването на душевността ни като народ. А това, което се прави в БАН почти без финансиране и без държавна политика, почти без усещане за значим смисъл, е тих героизъм, смята Атанас Семов. Той допълни, че в същото време се произвежда много висока наука.   „ . Или предприемаш една сериозна политика, или не пипаш с лекота, защото това обезверява хората… Задължително трябва да изучаваме и разбираме националния си характер, за да можем да създаваме работещи закони“, коментира синът на проф. Марко Семов политическата ситуация у нас  ", "date": "2019.07.10", "title": "Атанас Семов: Новият главен прокурор трябва да е смел професионалист"}
{"url": "http://epicenter.bg/article/Chukolov--S-otstranyavaneto-na-Volen-Siderov-se-narushava-koalitsionnoto-sporazumenie/187672/2/0", "text": " Това каза заместник-председателят на ПП „Атака“ Десислав Чуколов пред журналисти във връзка с промените в ръководството на ПГ на „Обединени патриоти“, предаде Агенция „Фокус“.   „ , каза още Чукулов.   Той обърна внимание и на споразумението, което има между „Обединени патриоти“ и ПП ГЕРБ, с което в момента се управлява България. „Колегите от НФСБ и ВМРО бламират и това споразумение между ГЕРБ, „Обединени патриоти“ - НФСБ, Атака и ВМРО“, каза още Чукулов.   На въпрос дали от „Атака“ ще напуснат парламентарната група, заместник-председателят на опартията обясни, че ще се съберат и ще решат какво да правят. „Който го прави, нека той отговаря за действията си“, допълни той.    „Има моменти в политиката - малко да се дръпнеш назад, да потиснеш егото си. Какво става, какво се получи в крайна сметка?  , обясни Чуколов. Той изтъкна, че „Атака“ се е регистрирала на евровота последна, за да даде възможност на коалиционните партньори да се явят заедно.   С отстраняването на Волен Сидеров от ръководството на ПГ на „Обединени патриоти“ се нарушава коалиционното споразумение, каза още Чуколов.   „Това не е само отстраняване на Волен Сидеров от председателския пост в групата на „Обединени патриоти“. Това е нарушение на коалиционното споразумение, което има между НФСБ, „Атака“ и ВМРО, което подписахме в началото на 2017 г. Там са записани ясно много важни неща, които регулират как да функционира парламентарната група и как да се разпределят вицепремиери и кой ръководи парламентарната група“, каза още Чуколов.  ", "date": "2019.07.10", "title": "Десислав Чуколов, Атака: НФСБ и ВМРО застрашават управлението на страната"}
{"url": "http://epicenter.bg/article/Simeonov-Promenite-v-PG-na--Obedineni-patrioti--ne-postavyat-v-risk-koalitsionnoto-sporazumenie-s-GERB/187674/2/0", "text": "С промените в ръководството на „Обединени патриоти“ коалиционното споразумение с ГЕРБ не се поставя в риск, заздравяват се коалиционните отношения. Това каза лидерът на НФСБ Валери Симеонов пред журналисти във връзка с промените в ръководството на ПГ на „Обединени патриоти“, предаде Агенция „Фокус\".   „Или някой не е чел коалиционното споразумение, или не е чел правилника на групата. Между ПГ на „Обединени патриоти“ и коалиционното споразумение има разлика. Едното определя взаимоотношенията между трите партии, правилникът на парламентарната група определя редица правила, по които тя да работи, ако работи. Тъй като досега тя не работеше, практически трябва да се приеме като акт на оздравяване на коалиционните отношения тази промяна на ръководството, което досега не е събирало групата на заседания“, допълни Симеонов.   Промените в ръководството на ПГ на „Обединени патриоти“ са формални, каза още той.   „Това са формални промени. Публично известен факт е, че повече от 10 месеца НФСБ не приема председателството на досегашния председател Волен Сидеров. Това сме го оповестили още есента на миналата година. Фактически вчера беше официализиран този акт“, каза още Симеонов.", "date": "2019.07.10", "title": "Симеонов:Промените в ПГ на „Обединени патриоти“ не поставят в риск коалиционното споразумение с ГЕРБ"}
{"url": "http://epicenter.bg/article/Zapochva-natsionalnoto-voennomorsko-uchenie-s-mezhdunarodno-uchastie--Briz-2019-/187711/2/0", "text": "От 12 до 21 юли 2019 г. Военноморските сили на Република България ще проведат национално военноморско учение „Бриз 2019” отворено за участие на ВМС от страни членки на НАТО. Това съобщиха от пресцентъра на Министерството на отбраната.    Учението е планирано и ще се ръководи съгласно стандартите и процедурите на НАТО. Провежда се в териториалното море, прилежащата зона и изключителната икономическа зона на Република България и в райони, които са обявени своевременно.   Общо в учението ще участват 12 държави с 27 бойни и спомагателни кораби и катери, 5 самолета, 6 вертолета и 2257 военнослужещи от военноморските сили на България, Албания, Белгия, Великобритания, Гърция, Италия, Канада, Полша, Румъния, САЩ, Турция, Франция, Втората постоянната група кораби на НАТО и Втората постоянната група противоминни кораби на НАТО от силите за отговор на Алианса.   В „Бриз 2019” ще участват и 132 души от 21 държавни организации, институции и ведомства от 4 министерства, местни органи на управление, неправителствени и частни организации.   Щабът за контрол на учението ще се развърне в Пункт за базиране Варна на Флотилия бойни и спомагателни кораби.  ", "date": "2019.07.10", "title": "Започва националното военноморско учение с международно участие „Бриз 2019”"}
{"url": "http://epicenter.bg/article/Vazrazhdane-nastoyava-za-raven-dostap-na-partiite-do-natsionalnite-medii-/187712/2/0", "text": "Орязването на партийните субсидии до 1 лев за действително подаден глас, макар и съпроводено с приемането на пакет от съпътстващи промени в редица други закони, позволяващи безлимитното финансиране на политическите сили, чрез дарения от физически и юридически лица, както и задължаването на общините да предоставят безплатни офиси на партиите, изправя българската политическа система пред тежки изпитания и редица въпроси, на които до този момент никой не е дал адекватни отговори.  Първо, каква е гаранцията, че даренията от бизнеса няма допълнително да корумпират и без това тежко корумпираната българска политическа среда. Как да тълкуваме, ако изведнъж управляващите партии, започнат масово да декларират финансови постъпления от фирми и олигарси, а опозиционните политически сили нямат такива? Как да сме сигурни, че същите тези средства, под една или друга форма, няма да се върнат утре при дарителите? Защо заедно с това, не беше предвиден допълнителен законов текст, забраняващ на фирми и лица даряващи на партиите, да участват в обществени поръчки, например? Подобна забрана, разбира се винаги може да бъде заобиколена, чрез подставени лица, но все пак е една гаранция повече. А сега, такава не съществува. Само можем да си представим корупционния разгул, който ще настане. Конкретно, на нас от Възраждане очакванията са реалността дори да задмине представите ни.  Второ, безплатните офиси по какви критерии ще се раздават? Защото, предвидените промени не предвиждат такива. Впрочем, по досега действащия закон за политическите партии, всички политически сили ползващи се с над един процент обществено доверие, имаха право да ползват за целите на своята дейност, помещения - общинска и държавна собственост, срещу преференциални наемни цени. Възраждане е такава политическа сила. За две години половина от последните парламентарни избори, помещенията предоставени ни от общините и държавата по силата на този законов текст са точно 3! При положение, че сме поискали много повече. Проблемът е, че въпреки задължението им, няма санкциониращи текстове при неизпълнение.  Вторият проблем по тази точка е, че кметовете на общини и областните управители, могат да предоставят помещения по свое усмотрение, без да се съобразяват с желанията и нуждите на партиите. Така например, за една партия помещението може да бъде 150 квадратни метра в центъра на града, а за друга 15 квадрата до гробищата или циганската махала. Това е решението на административно-решаващия орган, ако искаш. И на този фон, имайки предвид, че огромното мнозинство от общинските кметове и областни управители са от редиците на управляващата партия ГЕРБ, отсега можем да предвидим, какво ще бъде разпределението на тези помещения и в чия полза.  Категоричното мнение на Възраждане е, че тези промени ще създадат повече проблеми, отколкото ще решат. Затова, ще повторим и нашата официална позиция по таза тема.  Големият проблем на политическата система у нас е, че няма медиен плурализъм по отношение отразяването на различните политически сили. Всъщност, основният разход на партиите в България е именно за медии, и тези които не могат да го покрият, просто биват служебно декласирани от политическото състезание. Там парите са колосални и нито една партия не е в състояние да ги посрещне, разчитайки само на членския си внос или на даренията на собствените си активисти. Единствените, които няма да имат този проблем, ще бъдат управляващите, първо защото ще бъдат субсидирани от бизнеса, и втори път, защото и без това медиите ги канят безплатно.  Поради тази причина, от Възраждане настояваме за промени, както в Изборния кодекс, така и в Закона за политическите партии, които да гарантират равния достъп на партиите до всички медии и най-вече до тези с национално покритие, без значение държавни или частни. Разбира се, задължението за предоставяне на равен достъп за партиите, което ще се въведе за националните медии, трябва да бъде скрепено със санкция, при неизпълнение. Първо финансова, а при рецидив и отнемане на лиценза. Промените трябва да включват достъп до националните електронни медии, както по време на предизборните периоди, така и извън изборите. Считаме, че това трябва да залегне като условие в Закона за радиото и телевизията (ЗРТ) за всички радио-телевизионни оператори кандидатстващи за лиценз, като промяната да важи и за вече получилите такъв. Това ще бъде един вид обществен данък, който медиите ще плащат за това, че суверенът им е предоставил радио-телевизионните си честоти, които са изключителна публична собственост.  Конкретно, предлагаме въвеждането на специален текст в глава дванадесета от Изборния кодекс, който да гарантира равен достъп на всички партии, коалиции и независими кандидати, по време на всички видове избори, във всички национални електронни медии. Както по отношение на рекламните клипове, така и във всички други форми на предизборно отразяване – дебати, хроники, интервюта, очерци. Заедно с това, трябва да се отменят всички платени форми на предизборна политическа реклама.  В Закона за политическите партии, трябва залегне аналогичен текст за отразяване в извънизборно време.  Според нас от Възраждане, само така ще се гарантира равния старт и пълния плурализъм пред закона на всички партии и политически субекти.", "date": "2019.07.10", "title": "Възраждане настоява за равен достъп на партиите до националните медии "}
{"url": "http://epicenter.bg/article/Evropeyskata-zelena-partiya-posochi-usloviyata-si--za-da-podkrepi-Ursula-fon-der-Layen-/187662/7/0", "text": "Предложената за следващ председател на Европейската комисия Урсула фон дер Лайен ще се срещне с водещите политически групи в Европейския парламент, съобщава БТА.  Очаква се в сряда или четвъртък ръководството на ЕП да реши дали да включи в дневния ред на сесията следващата седмица гласуване по предложението Лайен да оглави ЕК. Ако бъде решено да се изчака, предложението ще бъде гласувано най-рано през септември.  Засега няма яснота как ще гласуват водещите парламентарни групи, липсва и програма за управлението на Лайен. По-късно днес Лайен ще направи изявление, в което се очаква да очертае целите си като ръководител на комисията. Тя ще бъде поставена на своеобразен изпит от групата на Зелените в открито изслушване.  ЕК под председателството на Жан-Клод Юнкер има правомощия да работи до 1 ноември. Ако дотогава не бъде назначено следващото ръководство на институцията, настоящите еврокомисари могат да останат на работа до приключването на процедурите. ЕП може да отхвърли Лайен и тогава Европейският съвет ще разполага със срок от един месец, за да направи ново предложение за ръководител на комисията.   Европейската зелена партия посочи условията, при които би подкрепила кандидатурата на германския министър на отбраната Урсула фон дер Лайен за председател на Европейската комисия, това съобщава изданието EurActiv, цитирано от Агенция \"Фокус\".  Ска Келер и Филип Ламбърт, лидерите на партията в Европейския парламент, се срещнаха с немския политик, пред която за заявили, че искат от нея да подсили ангажимента на ЕС по въпросите, свързани с глобалното затопляне, морските спасителни операции на мигранти в Средиземноморието и преустройство на програмата на силния кандидат, която действа в ЕС при избирането на висшите постове в Съюза.  Зелените имат 74 представилите в 751-местния парламент на ЕС, което ги прави четвъртата по големи фракция.  ", "date": "2019.07.10", "title": "Европейската зелена партия посочи условията си, за да подкрепи Урсула фон дер Лайен "}
{"url": "http://epicenter.bg/article/Atina--Parizh--Moskva--Vashington-i-Kayro-prizovaha-Turtsiya-da-ne-narushava-suvereniteta-na-Kipar-/187663/7/0", "text": "Не много след официалната смяна на министрите в гръцкото външно министерство, Атина заклейми планирания от Турция сондаж, който е на територията на изключителната икономическа зона на Република Кипър. Това коментира гръцкото електронно издание Ekathimerini, цитирано от Агенция \"Фокус\".  „Заклеймяваме опита на Турция да извърши незаконни сондажи в териториалните води на Република Кипър“, се казва в съобщение от външното ведомство в Атина, направемо малко след като втори турски сондажен кораб навлезе във водите край североизточната част на острова.  „Изразяваме нашата солидарност с Република Кипър и призоваваме още веднъж Турция да прекрати незабавно незаконните си действия и спазва суверенитета на Кипър“, заявяват още от Атина.  Плановете на Турция вече бяха осъдени от ЕС, а Кремъл заяви във вторник, че „нарушаването на кипърския суверенитет“ подкопава усилията за решаване на десетилетния проблем, разделящ острова. Същия ден френското външно министерство изрази солидарност с Кипър, „чийто суверенитет трябва да бъде уважаван“.  Париж също призова Турция да „избягва всички действия, които биха били нелегални и рушащи стабилността в региона. В същото време от Кайро подчертаха нуждата от избягване на ескалация и „ангажимент към спазването на международните закони“.  Американското правителство е дълбоко разтревожено от „провокативната стъпка“ на Турция да проведе сондажна операция във водите на Кипър, което създава провокации в региона. Това се казва в заявление на Държавния департамент на САЩ, предава Greek Reporter. Изданието припомня, че наскоро Анкара изпрати своя втори сондажен кораб \"Явуз\" в териториалните води край о. Кипър, за които претендира признатата само от Анкара Турска република Северен Кипър.  В съобщението на Вашингтон, прочетено от говорителя Морган Ортагус, се казва:  „САЩ остават дълбоко разтревожени от редовните опити на Турция да извършва сондажни операции във водите на Кипър и решението на Анкара да изпрати кораба „Явуз“ край полуострова Карпас на о. Кипър“.  „Тази провокативна стъпка повишава напрежението в региона. Ние призоваваме турските власти да спрат тези операции и насърчаваме всички страни в конфликта да се въздържат от действия, които биха довели до ескалация на напрежението в региона“, допълни говорителят. Според САЩ, „енергийните ресурси в региона трябва да спомогнат за заздравяване на сътрудничеството и диалога между двете страни“.  ", "date": "2019.07.10", "title": "Атина, Париж, Москва, Вашингтон и Кайро призоваха Турция да не нарушава суверенитета на Кипър "}
{"url": "http://epicenter.bg/article/Putin-se-obyavi-protiv-vavezhdaneto-na-sanktsii-sreshtu-Gruziya-/187664/7/97", "text": "На днешното си заседание депутатите от Държавната дума единодушно подкрепиха предложение до правителството за въвеждане на санкции срещу Грузия. Руският президент Владимир Путин обаче се обяви против ограничителните мерки, предаде БНР.  Председателят на Думата Вячеслав Володин уточни, че парламентаристите настояват да бъде забранен вносът на грузински вина и вода, както и да бъдат ограничени паричните преводи от Русия за Грузия. Острата реакция на депутатите беше провокирана от грузинския журналист Георгий Габуния. В неделния брой на предаването „Постскриптум“ в ефира на опозиционната телевизия „Рустави 2“ журналистът употреби обидни квалификации по адрес на руския президент.  От Екатеринбург, където е на посещение, Путин се обяви против въвеждането на санкции срещу Тбилиси от уважение към грузинския народ. Той припомни, че много хора в самата Грузия са протестирали срещу поведението на журналиста.  „За да възстановим пълноценните отношения между Русия и Грузия, няма да предприема нищо, което да усложни отношенията ни“, каза Путин.  На въпрос дали грузинският журналист трябва да бъде екстрадиран в Русия и съден за обида срещу държавния глава, както настояха вчера някои руски депутати, Путин отговори: „Не е достоен за такава чест, нека продължава да работи“.  Георгий Габуния няма да бъде уволнен, а само отстранен от работа за два месеца, съобщиха по-рано от телевизия „Рустави 2“. Вчера и президентът на Грузия Саломе Зарубашвили, и премиерът Мамука Бахтадзе определиха изказването на журналиста като провокация, зад която стои бившият държавен глава и настоящ противник на властта Михаил Саакашвили.  ", "date": "2019.07.10", "title": "Путин се обяви против въвеждането на санкции срещу Грузия "}
{"url": "http://epicenter.bg/article/Prishtina-otkaza-da-dopusne-Aleksandar-Vulin-v-Kosovo-/187669/7/51", "text": "Делегацията на сръбското военно ведомство, водена от министъра Александър Вулин, не бе допусната на територията на Косово, съобщават Танюг и Агенция \"Фокус\".  Целта на Вулин бе посещение на клиничния център в Косовска Митровица. В съобщение от кабинета на министъра се казва, че на искането на разрешение за посещение на центъра в доминирания от сърби град в Косово, той е получил отговор, според който „на желанието му не може да бъде отговорено положително“.  Сръбският политик обяви, че това е доказателство, което „още веднъж показва лъжите на Рамуш Харадинай“, имайки предвид думите на косовския премиер, който по-рано определи като фалшиви новини данните, че сръбски политици не се допускат на територията на Северно Косово.  ", "date": "2019.07.10", "title": "Прищина отказа да допусне Александър Вулин в Косово "}
{"url": "http://epicenter.bg/article/Mechka-otkradna-kola-i-katastrofira/187670/7/0", "text": "Авантюристично настроена мечка се вмъкна в незаключена кола в щата Колорадо и я подкара надолу по хълма, предаде сайтът \"Дейли камера\", цитира в. \"Телеграф\".  Необичайният инцидент се случил в четвъртък вечерта, когато американците празнуват националния си празник - Деня на независимостта. Шерифската служба в окръг Боулдър пусна във Фейсбук снимка от съсипания автомобил и описание от случката. Според пазителите на реда мечката се е вмъкнала в колата през незаключената шофьорска врата, след което тя автоматично се затворила. В опит да се измъкне мечката изключила колата от скорост. Автомобилът потеглил надолу по склона на хълма и се блъснал в дърво. След сблъсъка хищникът успял да излезе.  В резултат на инцидента автомобилът е бил смачкан значително, а мечката е изчезнала.  От пресслужбата на полицията призоваха местните жители да не оставят автомобилите си отключени и да не държат храна в тях. ", "date": "2019.07.10", "title": "Мечка открадна кола и катастрофира"}
{"url": "http://epicenter.bg/article/VMRO-DPMNE--Ne-Zaev-e-zhertva--a-makedonskiyat-narod-/187671/7/51", "text": "\"Зоран Заев не е жертва, в случая Република Северна Македония   е жертва на неговия престъпен характер, безотговорност и неспособност\". Това се казва в декларация на опозиционната ВМРО-ДПМНЕ в Скопие, по повод шегата, която двама руски пранкстери си направиха с премиера на югозападната ни съседка, предава местната телевизия A1 on, цитирана от \"Фокус\".  „Република Македония три години е държава, която е потънала в корупция, липса на равенство пред закона и разсипничество. Извиненията на злодея Заев не помагат да се изчисти срама и да се тръгна напред“, казват още от партията, след като вчера стана ясно, че Заев е провел разговор с двамата комедианти, като единият се е представил за Йенс Столтенберг, а другият е приел образа на бившия украински президент Петро Порошенко.  ", "date": "2019.07.10", "title": "ВМРО-ДПМНЕ: Не Заев е жертва, а македонският народ "}
{"url": "http://epicenter.bg/article/Opasno-visoki-temperaturi-i-dnes-v-Gartsiya-/187677/7/51", "text": "Предупреждение за опасно високи температури и днес в Гърция. Масови проверки на работодателите за осигурени безопасни условия на труд. Затварят фирми и налагат глоби, предава БНР.  Ново денонощие с температури до 42%, предупреждават властите в Гърция. Високо ниво на бдителност има във всички болници.  Информират туристите за рисковете от продължително стоене под слънцето. Някои отворени археологически музеи не работят в часовете с високи температури.  Във всяка община има климатизирани зали, където всеки, дори и чужденците, могат да останат в жарките часове. Синоптиците прогнозират, че опасно високите температури ще продължат до утре.  Лекарите препоръчват да се пие много вода, да се консумира лека храна без алкохол и децата да не се оставят на плажа повече от час. Пътувайте в късните часове на деня, съветват от полицията.  Зачестиха случаите на удавяне от невнимателни туристи. На всеки плаж има спасители. Препоръчва се да не се плува на места, където има подводни течения.  ", "date": "2019.07.10", "title": "Опасно високи температури и днес в Гърция "}
{"url": "http://epicenter.bg/article/Pochina-Ros-Pero--koyto-dva-pati-uchastva-kato-nezavisim-kandidat-za-prezident-na-SASht-/187686/7/96", "text": "През април 2019 година списание \"Форбс\" оцени състоянието му на 4,1 милиарда долара  Американският милиардер Рос Перо почина на 89-годишна възраст, съобщи The Dallas Morning News. Говорителят на семейството Джеймс Фулър потвърди тъжната новина, предава БНР.  Колоритният милиардер от Тексас Рос Перо беше известен бизнесмен, който се издигна от бедността, за да стане един от най-богатите хора в страната като основател на гиганта за компютърни услуги Electronic Data Systems Corp. В продължение на последните пет месеца обаче той се бореше неуспешно с левкемия, посочва изданието.  Рос Перо е известен с двете си участия като независим кандидат за Белия дом през 1992 и 1996 година.  През 1992 година Перо се впусна в президентската кампания като независим кандидат срещу републиканския президент Джордж Буш-старши и демократа Бил Клинтън. Когато Перо успя да привлече почти 19% от вота на американците, което беше най-големият процент в президентска битка в САЩ за трети участник от 80 години насам, републиканците го обвиниха за поражението на Буш старши. Тогава президент страна Бил Клинтън.  Рос Перо основава Electronic Data Systems Corp. през 1962 година и в последствие продава контролния пакет на компанията на General Motors за цели 2,5 млрд. долара през далечната 1984 година. По-късно той основа и компания - Perot Systems Co.  През април 2019 година списание \"Форбс\" оцени състоянието на Рос Перо на 4,1 млрд. долара.  ", "date": "2019.07.10", "title": "Почина Рос Перо, който два пъти участва като независим кандидат за президент на САЩ "}
{"url": "http://epicenter.bg/article/Angela-Merkel-v-konvulsii-za-treti-pat-na-ofitsialno-sabitie-/187696/7/0", "text": "Ангела Меркел отново влезе в центъра на вниманието, след като беше забелязана да се тресе, докато приемаше в Берлин финландския премиер Анти Рине.  Тялото на канцлера започва да трепери, докато наблюдава военните почести, отбелязващи пристигането на финландския гост, предаде Спутник, публикувайки кадри от събитието.  Германската канцлерка бе забелязана да трепери неконтролируемо два пъти през последните седмици. Първият епизод се случи на 18 юни, когато Меркел посрещна новоизбрания украински президент Владимир Зеленски.  Вторият път това се случи на официалната церемония по назначаването на новия министър на правосъдието в Берлин.  При първия случай тя обясни състоянието си с дехидратация. При втория запази мълчание.      ", "date": "2019.07.10", "title": "Ангела Меркел в конвулсии за трети път на официално събитие (ВИДЕО)"}
{"url": "http://epicenter.bg/article/Britanskiyat-poslanik-vav-Vashington-podade-ostavka-/187701/7/0", "text": "Британският посланик във Вашингтон сър Ким Дарък подава оставка, съобщават медиите на Острова. В писмо до Форин офис той пише, че се оттгегля заради скандала с изтеклата в пресата негова дипломатическа кореспонденция, в която той критикува президента на САЩ Доналд Тръмп.  \"След изтичането на официални документи от посолството и спекулациите за моето оставане на поста, трябва да сложа край на тази ситуация. Настоящото положение прави невъзможно оставането ми като посланик\", пише сър Ким Дарък.  В писмото той благодари на екипа си в посолството, както и на всички, които са го подкрепили след избухването на скандала.  В последните дни президентът Доналд Тръмп отправи поредица от нападки срещу посланика заради изтеклите негови оценки. В тях Дарък се изказва критично за правителството на Тръмп, за \"непоследователната\" му политика към Иран, за предполагаемите му връзки с руснаци и изказва съмнения дали Белият дом \"някога въобще ще изглежда компетентен\".  \"Чалнатият Посланик, когото Обединеното кралство пробута на Съединените щати, не е човек, от когото се вълнуваме, много глупав човек\", написа Тръмп в \"Туитър\". \"Не познавам посланика, но са ми казвали, че е надут глупак\".   Британската министър-председателка Тереза Мей изрази съжаление, че британският посланик в САЩ е решил да подаде оставка.  \"Тази сутрин разговарях със сър Ким Дарък. Казах му, че много съжалявам, че е почувствал необходимост да напусне поста си\", заяви Мей пред парламента.  ", "date": "2019.07.10", "title": "Британският посланик във Вашингтон подаде оставка "}
{"url": "http://epicenter.bg/article/Parvoto-izdanie-na--Evgeniy-Onegin--prodadeno-na-targ-za-blizo-600-000-dolara-/187714/7/0", "text": "Екземпляр от първото издание на романа \"Евгений Онегин\" от Александър Пушкин беше продадено на търг на \"Кристис\" в Лондон за 467 300 британски лири (580 000 щатски долара), съобщават БТА и Нова тв.  Предварителната оценка на книгата беше три пъти по-малка. Романът \"Евгений Онегин\" е издаден за първи път през 1825 г. в Санкт Петербург. Два пъти по-скъпо от очакваното - за 175 000 лири (218 000 долара), беше продадено двутомното издание \"Вечери в селцето край Диканка\" (1831-1832) от Николай Гогол.  На търга бяха предложени повече от 120 редки печатни издания от частна европейска колекция, съдържаща произведения на Михаил Лермонтов, Фьодор Достоевски, Лев Толстой и други автори. Първото издание на басните на Иван Крилов (1809 г.) беше продадено за 75 000 лири (93 400 долара), а първо издание на поемата \"Руслан и Людмила\" от Пушкин - за 143 800 лири (179 000 долара).  Общата сума от търга \"Златен век на руската литература\" в Лондон е 2,27 милиона лири (2,83 милиона долара).  ", "date": "2019.07.10", "title": "Първото издание на „Евгений Онегин” продадено на търг за близо 600 000 долара "}
{"url": "http://epicenter.bg/article/Merkel-sled-poredniya-pristap--Chuvstvam-se-dobre--ne-biva-da-se-bezpokoite-za-men-/187717/7/0", "text": "Ангела Меркел заяви, че се чувства добре след поредния пристъп, който я връхлетя днес.   Докато посрещаше финландския премиер Анти Рине пред канцлерството, тя отново започна да трепери.   \"Чувствам се добре, не бива да се безпокоите за мен\", каза Меркел по време на пресконференция.   По-рано говорителят й също съобщи, че тя е добре.  От \"Ройтерс\" отбелязват, че Меркел се усмихва и говори гладко в началото на пресконференция с гостуващия финландски премиер. ", "date": "2019.07.10", "title": "Меркел след поредния пристъп: Чувствам се добре, не бива да се безпокоите за мен! "}
{"url": "http://epicenter.bg/article/Noviyat-ukrainski-prezident-prevarna-Chernobil-v-otkrita-zona/187720/7/0", "text": "Президентът на Украйна Владимир Зеленски подписа указ, с който се премахват редица забрани за посещение на забранената зона около Чернобил. Предвижда се създаването на \"зелен коридор\" за туристите, съобщава TACC.  \"Трябва да покажем Чернобил на света. Днес подписах указ, с който ще започне трансформацията на забранената зона в една от точките на растеж на новата Украйна и премахване на предпоставките за корупция\", обяви Зеленски. Президентът на Украйна обяви, че няма да има забрани.  Според него, Чернобил е източник на корупция. \"За съжаление, забранената зона все още е символ на корупция. Служители по сигурността събират подкупи от туристи, нелегално се изнася скрап и се използват природни ресурси. Скоро ще спрем всичко това\", подчерта той.  Зеленски обеща, че Чернобил ще се превърне в научно-туристическо съоръжение, което \"ще бъде символ на свободата на новата Украйна - без корупция и глупави забрани, с инвестиции и бъдеще\".  ", "date": "2019.07.10", "title": "Новият украински президент превърна Чернобил в открита зона"}
{"url": "http://epicenter.bg/article/Valna-ot-ostavki-v-Gartsiya-sled-pobedata-na-Mitsotakis-/187726/7/51", "text": "Ръководителите на държавната телевизия ЕРТ и на държавната информационна агенция АНА-МПА в Гърция Янис Псилос и Михалис Псилос подадоха оставка пред новия министър и говорител на премиера Кириакос Мицотакис - Стелиос Пецас.  Това е станало през вчерашния ден - по-малко от 24 часа след поемането на властта от страна на Мицотакис, предава Канал 3.  Началникът на полицията на Гърция Аристидис Андрикопулос също подаде оставка по искане на министъра за гражданска защита Михалис Хрисохоидис, съобщава МИА.  В държава, в която владее правото, няма място за партийни интереси в нито една област на държавната администрация, заяви министърът.  Той съобщи, че е поискал оставката на ръководството на гръцката полиция, след като медиите публикуваха снимки, от които става видно, че директорът на полицията присъства на предизборни митинги на СИРИЗА.  Последната снимка е от централния митинг на партията непосредствено преди изборите за Европейски парламент през май, на който Андрикопулос е заедно с министри от тогавашното правителство.  ", "date": "2019.07.10", "title": "Вълна от оставки в Гърция след победата на Мицотакис "}
{"url": "http://epicenter.bg/article/Zoran-Zaev--Shte-reagirame-za-izpolzvaneto-na-dumata--quot-severnomakedonski-quot--ot-Boyko-Borisov-/187733/7/51", "text": "Министър-председателят на Македония Зоран Заев отговори днес на журналистически въпрос, че ще има реакция към българския министър-председател Бойко Борисов за използването на определението \"северномакедонски\", защото в Конституцията на страната се променя само името на държавата - \"Северна Македония\", цитират думите му македонското електронно издание “Фактор“ и Агенция \"Фокус\".  „Разбира се, ще реагираме на това. Ще изпратим нота, за да поправим грешките. Понякога дори у дома правим такива грешки, дори експерти. Ние сме македонци, които живеят в Северна Македония“, каза Заев пред репортери.  Преди няколко дни Борисов заяви, че заедно със \"северноомакедонския премиер“ ще се поклонят пред паметника на Гоце Делчев, а вчера пред българските медии след срещата с македонския президент Стево Пендаровски в Сараево той каза, че \"северномакедонският президент е първият северномакедонски политик, който е казал нещата по най-правилния начин - че Гоце Делчев е българин.\"  ", "date": "2019.07.10", "title": "Зоран Заев: Ще реагираме за използването на думата \"северномакедонски\" от Бойко Борисов "}
{"url": "http://epicenter.bg/article/Valentin-Radomirski--Natiskat-na-kolektivniya-Zapad-sreshtu-Rusiya-i-Kitay-uvelichava-zaplahata-ot-voyna/187692/11/0", "text": "Прагът, към който опасно се приближи регионът на Близкия и Среден Изток с официално обявеното обсъждане на въпроса за американски удари срещу Иран, както и продължаващата ескалация на международното напрежение, проявяващо се в натиска на САЩ и колективния Запад срещу Русия и Китай, увеличава заплахата от голям военен конфликт.  Ситуацията не е нова: също толкова плавно и постепенно, стъпка по стъпка, от геополитически процеси, свързани с обединението на Германия (през XIX век) и формирането на военни коалиции и блокове – тройният съюз и Антантата – човечеството се приближи до Първата световна война. Без да реши глобалните противоречия и не позволявайки на инициаторите на тази европейска катастрофа да постигнат целите си в пълна степен, този катаклизъм премина във фазата на „примирие за двадесет години“, според определението на Уинстън Чърчил и Фердинанд Фош, с което предизвика нов, по-кървав световен конфликт.  Приликата на ситуацията с нашата съвременност е очевидна. Знаем, че историята се развива циклично и когато говорим за въпросите, свързани с войната и мира, тогава целият цикъл е следният: предвоенна ситуация – война – следвоенно урегулиране – и по-нататък в нов кръг. Глобализацията като начин за решаване на натрупаните противоречия чрез изграждане на вертикална йерархия под прикритието на хоризонтална „интеграция“ се е изчерпала и опитите за преконфигурирането на тесните корпоративни с широки „общочовешки“ интереси са обречени на неуспех поради неприемането от Запада на други ценностни модели.  През периода, в който живеем, преходът от следвоенна към предвоенна фаза бе ясно очертан от разпадането на СССР. Днес светът е наситен с постоянно нарастващи и изострящи се противоречия. И ако по-рано основата на глобалната стабилност, в допълнение към руския ядрен потенциал, беше единството на западните елити и взаимозависимостта на Съединените щати и Китай, сега тези фактори са поставени под сериозно съмнение.  Доналд Тръмп иска да „направи отново Америка велика”, но не за своя сметка, а за сметка на всички около него, а тези около него не го искат. Оттук и търговските войни на САЩ с Китай и Европейския съюз (ЕС), а оттам и сближаването между ЕС и КНР, отбелязано през 2018–2019. Запазването на Руската федерация по време на разпадането на СССР направи възможно съхраняването на ядрото на „голямата страна”, като го фиксира във фаза на „полу-живот” или дори на някаква неразвитост. Според „Харвардският проект“ от началото на 90-те години на миналия век разчленяването на СССР трябваше да бъде на 22 „субекта”, включително фрагментацията на РСФСР. Това не се случи, поради което „Харвардският проект“, бе заменен от „Хюстънския“: директното разчленяване на постсъветското пространство бе заменено с „разпространението на хаоса“.  Но и „полуразпадът“ е нестабилна конструкция, която води до едно от двете: ако центробежните сили преобладават, дезинтеграцията стига до своя край, но ако на тази тенденция се противопостави съпротивата на центростремителните сили, тогава се осъществява пост-реинтеграция. За успеха на втория вариант е важно да се постави като крайна цел не орязана икономическа, а пълна политическа и военна интеграция.  Отношенията между САЩ и Китайската народна република в много отношения копират отношенията на Англия и Германия преди сто години. Икономическата взаимозависимост не елиминира противоречията, чиято крайна форма е военна конфронтация. Промяната в световния баланс на силите, при която Китай бързо съкращава военното си изоставане от САЩ, увеличава заплахата от военен конфликт.  Пацифистките пропагандатори сътвориха и лансираха абсурдната теза за „изчерпването на геополитиката“, заменена от геоикономиката, но въпреки това продължава да бъде валиден тезисът, че войната остава продължение на политиката чрез въоръжена борба. Методологически, геоикономиката е компонент на геополитиката, така както екологичната сигурност е неразделна част от националната сигурност, която пацифистите-ликвидатори също се опитват да опровергаят, използвайки концепцията за „устойчиво развитие“ и вградените в нея идеи за толерантност и „хуманизъм“.  Сегашната фаза на „хибридната” война е преходът от „студена“ към „гореща” война. И това е война, а не конкуренция. Конкурентът се опитват да го изпреварят, за да се издигнат над него. Но военния противник, за каквито САЩ официално обявяват Русия и Китай, за да го победят, преди това го подкопават и отслабват, колкото е възможно повече.  Има два основни потенциални театъра на военни действия (ТВД). Първият е европейско-близкоизточния, чието формиране е зафиксирано в разработките на „сенчестото ЦРУ” – агенцията Stratfor, оповестени преди няколко години. В тях той се нарича Черноморски ТВД с ядро ​​под формата на връзка от Румъния и Турция и флангове на „санитарен кордон“ около Русия. Единият е по южните граници: Сирия – Ирак, с достъп до дестабилизацията на Кавказ. Вторият е по западната: Украйна и Източното партньорство като цяло.  Основата на стратегията на този театър е съчетание от класиците на англосаксонската геополитика – своеобразна комбинация от Х. Макиндър и Н. Спикмен с К. Хаушофер. Експанзията в Евразийския Хартленд с помощта на ново-възникналите след 1991 година държави около Русия, осигуряващи движението към вътрешността на Евразия, е геополитическото значение на разпадането на СССР и възможността за разпад на Руската федерация.  Крим и Донбас бяха първите опити на руската контраофанзива на западния фланг на Черноморския театър, а Южна Осетия и Абхазия – на южния му фланг. Сирия не е просто продължение на тази контраофанзива, но и подкопаване на ядрото на проекта „Черно море“, от което бе извадена Турция и бе свързана с Иран в тройка с Русия и това е победа на руската дипломация.  Относно европейския фланг в експертната общност противоречията продължават за това, какво представлява “проектът Тръмп”. Има много версии, но като се обърнем към историческия опит, не можем да не видим в комбинацията от идването на власт на Тръмп и Брекзит възможен опит да бъдат отделени англо-саксонците от континентална Европа, което само по себе си вече може да служи като маркер за подготовката на европейски военен конфликт. Англо-саксонците обикновено подготвят конфликта, за да могат да избират дали да участват в него и ако е така, кога и на коя страна (трябва да се помни, че антихитлерската коалиция е резултат от такъв конкретен избор).  Южният фланг на Черноморския театър е комуникацията на Запада с Изтока. Тук е фокусът на жизнените интереси на Русия и Китай, които се свеждат до това, че „дъгата” от тяхната „южна слабина” – от Иран и Арабския полуостров през Афганистан и Пакистан до китайския Синцзян – не може да се превръща във фронт за Пекин и Москва. Свързването на китайската инициатива „Един пояс – един път“ с проекта Евразийски икономически съюз (ЕАИС) и изграждането на по-голямо евроазиатско партньорство на тази основа е форма за съвместен контрол над този регион, противопоставяйки се на амбициите на САЩ и техния нов план за Близкия изток.  Вторият ТВД е Азиатско-Тихоокеанския регион. Там фокусът пада върху Тайван като „вътрешно-политическото трънче“ за Китай, което се намира на кръстопътя на две акватории и което има териториални спорове със съседите си в Южнокитайското и Източнокитайското морета. До 60% от световната търговия, главно енергоносители, преминава през този оспорван район. Последните стратегически разработки на САЩ включват в този театър и южната част на Азия, по крайбрежието на Индийския океан.  Втората конфликтна точка на Азиатско-тихоокеанския театър, насочена не само срещу Китай, но и срещу Русия, е Япония и свързаната с нея курилска тема. Вече е ясно, че Шиндзо Абе блъфира от дълго време, пазарейки се за някакви „споразумения“ с Русия, въпреки че не е невъзможно да се изключи напълно наличието на влиятелни сили в руския елит, които имат свои интереси от предаването на Курилите.  Този въпрос ще продължи да се обсъжда в „интелектуалните среди” в Москва, но едва ли има практически перспективи, поне в обозримо бъдеще. Опазването на архипелага в границите на Русия намалява риска от удар върху руския Далечен изток и служи като фактор за сближаване на Русия с Китай, като се вземат предвид сериозните им общи интереси на Корейския полуостров.  Формулировката за „съдействие на сближаването“ между Северна Корея и Южна Корея, включена в московската съвместна декларация на Владимир Путин и Си Дзинпин, е удар, преди всичко, върху интересите на САЩ. В перспектива, ако интеграционният процес между Пхенян и Сеул се задълбочи, може да се прогнозира възможна загуба от американците на южнокорейския плацдарм.  Затова САЩ обновиха стратегията си. Русия и Китай са обявени за „противници“ във всички официални концептуални документи. Започва ядрено превъоръжаване. Тоест, американците коригират грешката от 90-те години, когато бе направен залог върху стратегията на глобален неядрен удар с високоточни конвенционални средства с надеждата за ядрено разоръжаване, което да даде на Съединените щати огромно предимство. Паралелно с актуализирането на триадата на стратегическите ядрени сили отново се повдига въпросът за ограничена ядрена война и се организират „изтичания“ на съответните планове и документи.  Това означава, че военният сценарий не може да бъде изключен. Руското ръководство очевидно отчита тази заплаха и затова на срещата на Владимир Путин с представители на световните медии той говори за рубежа, обозначен като края на 2021 г., свързан с прекратяването на договора СТАРТ-3.  Изглежда, че няма разумна алтернатива на продължаващото сближаване между Русия и Китай. Твърденията за “заплаха от Китай” на руския Сибир и Далечния Изток не е дори мит, а умишлена провокативна дезинформация, разпространявана от руските либерали в интерес на техните западни партньори. Векторът на интересите на Китайската народна република е насочен на югоизток, през Тайван в Тихия океан. Русия за Китай е такъв стратегически тил в АТР, така както Китай е за Русия на Европейския ТВД.  Истинската заплаха за Сибир и Далечния Изток се свързва предимно с вътрешни руски проблеми и заплахи от дестабилизация. И тази заплаха идва от прозападни настроения и връзки в руския елит, част от който запазва привързаността си към западния вектор на външната политика. Именно в този формат се прокарва интерпретацията на понятието „пространствено развитие” на една държава на изток като „конфедерация от мегаполиси-агломерации” с цел действително прочистване на нейните територии от населението им и превръщането им в „резерв за устойчивост на глобалната биосфера” (това е т.нар. „Устойчиво развитие”).  Успешно решение на проблеми, свързани с т.нар. „замразени конфликти“, както първите резултати от „паспортната кампания“ в Донбас и в Украйна показват, че са знак за търсене на нови методи за разширяване на влиянието на Русия в територии от бившия Съветски съюз. Влошеното несъответствие между ефективната външна политика и проблемната вътрешна политика на Русия, което формира своеобразна разнопосочна „ножица“, е основното противоречие за Москва на настоящия исторически момент. Това противоречие може да окаже значимо влияние върху реакциите на Кремъл към все по-задълбочаващия се натиск на Запада върху Русия, а оттук и върху цялата геополитическа сигурност.        ", "date": "2019.07.10", "title": "Валентин Радомирски: Натискът на колективния Запад срещу Русия и Китай увеличава заплахата от война"}
{"url": "http://epicenter.bg/article/Lyubomir-Kyuchukov--Perspektivite-za-evropeysko-chlenstvo-na-Zapadnite-Balkani-ne-sa-obnadezhdavashti/187698/11/0", "text": "  - Първо трябва да се има предвид, че Процесът за сътрудничество на Югоизточна Европа е регионална инициатива, тя не е европейска, тя е инициатива, възникнала на Балканите и развиваща се на Балканите, разбира се с подкрепата на ЕС. Докато Берлинският процес е определено инициатива на част от страните в ЕС спрямо Западните Балкани, като и двете се вписват и отразяват процеси, които в момента се развиват в ЕС. Между другото, доста интересно е как именно тези процеси, говоря за изборите за ЕП и номинациите за ръководители на европейските институции, се отразяват върху въпроса за разширяването в посока Западни Балкани, защото те пряко повлияха и на двете срещи, за които вие говорите. Така че аз първо бих споменал няколко думи по този въпрос. Дотолкова, доколкото тези избори отразяват обществените настроения в страните-членки на ЕС, включително и спрямо разширяването, има доста видимо разделение по отношение на Западните Балкани в триъгълника на европейските институции: ЕП, ЕК и Съвет на ЕС. И в момента имаме определена неизвестност по отношение на позициите, става дума за ЕП и ЕК. От друга страна наблюдаваме достатъчно яснота, внесена допълнително в последния период и не особено позитивна за подхода на третата страна – става дума за Съвета на ЕС – там, където заседават държавните и правителствени ръководители. ЕК традиционно е най-активният защитник за разширяването на ЕС и през февруари миналата година тя прие стратегия, предвиждаща членство на страните от региона в Съюза, дори посочвайки 2025 година като достижима дата за Сърбия и Черна гора, както си спомняме. За съжаление, тази стратегия не беше потвърдена на срещата в София и не стана документ на самия ЕС. И за ЕК след последните събития въпросът е до каква степен ще има приемственост в политиката и нейния нов състав. Посланието от Брюксел беше твърде двусмислено. От една страна не беше избран холандец начело на ЕС, но пък водеща роля при номинацията на Фон дер Лайен изигра Франция. А това са двете страни, които като че ли най-активно препятстват към момента процеса на разширяване и Макрон дори директно заяви, че не може да се мисли за разширяване преди да се реформира самият ЕС. И тук, когато говорим за ЕК, интрига съществува и по отношение на това, дали ще се запази постът на еврокомисар по разширяването. Има гласове той да бъде премахнат. Ако говорим за втората институция – ЕП, едва ли могат да се очакват сериозни промени в неговите позиции. Разделителните линии по отношение на разширяването не следват идеологическите разбирания на отделните политически семейства в ЕП, а отразяват по-скоро национални интереси и подходи. И дори някои от най-евроскептичните формации като, например, партията „Фидес“ на Виктор Орбан са сред най-активните защитници на разширяването. И стигайки до третата водеща институция – Съветът на ЕС, тоест органът на държавните лидери, там за съжаление могат да се констатират четири тенденции и един факт, всички със знак минус по отношение на Западните Балкани. Когато говорим за тенденциите, имам предвид изземването на процеса на взимане на решения от ЕП към Съвета, пример за това беше номинацията на Фон дер Лайен, начинът, по който тя стана. Наблюдаваме засилване на националното, най-често на националистическото начало в ЕС при взимането на решения за сметка на общностните интереси. Изпъква също така все по-видимото разделение по линията изток-запад в ЕС и укрепване на водещата роля на Франция, която дори и Германия невинаги като че ли може и има желание да балансира. А когато говорим за факта, става дума за това, че в следващата многогодишна финансова рамка, тоест в бюджета на ЕС за следващите 7 години до 2028 година няма предвидени средства за разширяване. Тоест, резюмирайки, перспективите не са особено обнадеждаващи за Западните Балкани, а процесът като че ли е с отворен край. Тоест не е задължително той да завърши с членство.   - В момента отсъства единство по отношение на разширяване към Западните Балкани. Нещо повече – има оформяне, самата визия по отношение на Западните Балкани като че ли се променя и тя се променя видимо, защото все повече като че ли ЕС гледа на Западните Балкани през призмата не на разширяването, а на сигурността. Дори вече понятията Западни Балкани и членство в ЕС не вървят заедно, както беше доскоро. И от таз гледна точка неслучайно присъединяването към НАТО изпреварва евроинтеграцията. Но с приемането на Република Северна Македония това вече ще бъде приключена мисия, доколкото останалите три страни не могат да разчитат на присъединяване към НАТО в средносрочна перспектива. Босна и Херцеговина и Косово имат да решават проблеми с укрепването и утвърждаването на държавността си, включително и с признаването, говоря за Косово. А Сърбия по очевидни общоприети причини не кандидатства за членство в Алианса. И между другото този подход много видимо се отразява и върху политическата оптика в региона. Западните Балкани все повече се превръщат в обект на международно влияние и противоборство, включително и от гледна точка на ЕС, а не като евентуална част от важен самостоятелен субект в международните отношения, какъвто е ЕС. И се оказа, че Русия, Китай, Турция, Саудитска Арабия и политиката за тяхното възпиране на Балканите могат да ускорят присъединяването към НАТО, но би било изключително парадоксално, ако се разчита те да бъдат локомотив за присъединяването и към ЕС. И отлаганото даване на дата за начало на преговорите на Албания и Република Северна Македония повдига ключовия въпрос за достоверността и честността на ЕС спрямо Западните Балкани.   - Точно това е основният въпрос, когато говорим за Берлинския процес, между другото. Доколко Берлинският процес представлява път към присъединяването или по-скоро е като лекарство на заместител на членството, защото той е практически инструмент за сближаване на страните от Западните Балкани с ЕС. Между другото с ЕС, а и помежду им. Той представлява добра форма за диалог с водещите европейски държави, но от друга страна не ангажира ЕС като цяло, защото там не участва ЕС, а участват няколко водещи държави и няколко държави от региона. Приоритетните цели са регионалното развитие и сътрудничеството в сфери, имащи съвсем пряк положителен ефект за гражданите, като инфраструктура, комуникации, дигитална и енергийна свързаност, младежко образование и така нататък. Но въпросът за крайната цел остава открит и като че ли отношението на ЕС към региона е по-скоро инерционно. То е като че ли чиновническо и технократско като отваряне и затваряне на преговорни глави, но без стратегическа визия. И се наблюдава нещо, което аз наричам СПЕН – Синдром на повишената европейска недостатъчност на Балканите, което има негативен ефект върху региона. А предвид факта, че основната динамика в промяната на ЕС в момента се диктува от Макрон, а неговата визия за бъдеще на Съюза първо изключва разширяване към момента, за което вече стана дума. Но второто и което е по-важното – той вижда ЕС като структура, оформена от тясно интегрирано ядро, около което с различна степен на приближеност и в различни геометрически формати са разположени еврозоната, Шенген и различни степени на периферност на всички останали европейски държави. При това като че ли не засяга само държавите-кандидатки, става дума за Западните Балкани, но и някои настоящи държави-членки.   - Тази опасност съществува, защото умората от разширяването, за която се говори от доста време в Европа, започва да се проявява не само в страните членки, но още повече в страните кандидат-членки, които наистина полагат много сериозни усилия, за да изпълнят това, което се изисква от тях, необходимите критерии за сближаване към съюза. И от друга страна, при всеки доклад за напредъка се появява нов списък със задачи, които те трябва да изпълнят и който на определен етап изглежда по-скоро като претекст за допълнително отлагане на присъединяването. И това води не просто до липсата на импулс за реформи в правителствата, но води до определено недоверие сред гражданите в обществото, което в перспектива може да има негативен ефект. Що се отнася до регионалното сътрудничество и конкретно до процеса за сътрудничество в Югоизточна Европа, аз бих казал, че реално наистина има две ключови понятия, определящи стабилността и развитието на полуострова – интеграция и принадлежност. И докато под интеграция се разбира членството в Европейския съюз и НАТО, то под принадлежност се има предвид развитие на регионалното сътрудничество. И Процесът за сътрудничество в Югоизточна Европа е именно този инструмент. Между другото, тук ролята на България е безспорна, от идеята за самото му създаване до разработването на концепцията за създаване на своеобразна мрежа от мрежи, която да обхваща все повече области и да създава тази здрава основа, която да позволи сътрудничество дори и при съществуващите междудържавни отношения. За съжаление обаче след присъединяването си към Европейския съюз България като че ли постепенно се отдръпна от региона и на практика трудно се проследява ясна българска политическа визия за развитието му. Свидетелство за това, за огромно съжаление е дори обстоятелството, че България пое председателството на Процеса за сътрудничество в Югоизточна Европа само година преди да поеме председателството на Съвета на Европейския съюз. Но тогава като че ли тя все още не беше разбрала, че присъединяването на Западните Балкани към съюза ще бъде неин приоритет. Затова тази тема на практика отсъстваше от дневния ред на нейното регионално председателство. Регионалното сътрудничество е важно и то от една страна, не може да бъде заместител на членството в Европейския съюз; от друга страна, то създава тази основа, която би могла първо, на многостранна основа да тушира част от двустранните проблеми, и второ, да подготви региона като цяло за присъединяване към Европейския съюз. И от тази гледна точка, то фигурира като ключов елемент както в стратегията за присъединяване към Европейския съюз, така и в целите на страните от региона, защото в крайна сметка само разтварянето на всички натрупани от векове исторически, етнически, религиозни, културни и всякакви други, териториални проблеми на Балканите в една по-голяма общност, каквато е ЕС, където доскоро дори границите бяха ирелевантни, може да даде дългосрочно решение на двустранните проблеми. Регионалното сътрудничество е пътят в тази посока.   - Такава стратегия има, при това има няколко документа, които търпят развитие. Най-пълният документ в това отношение е т.нар. Солунски дневен ред през 2003 година по време на гръцкото председателство, който много ясно разписва целите и приоритетите на присъединяването на целия регион към Европейския съюз. Впоследствие постепенно, за съжаление, като че ли обединението на континента започна постепенно да отива на заден план в дейността на Европейския съюз и това се отрази, включително и през последните години. Българското председателство имаше за цел именно това – да съживи, да реанимира Солунския дневен ред и да му даде тласък. Това беше целта и на стратегията на Европейския съюз, за която стана дума, приета три месеца преди срещата в София през май миналата година, която беше наистина много амбициозен проект. България направи възможното. Тя изведе достатъчно напред в дневния ред на Европейския съюз Западните Балкани, но по-скоро през призмата на събитийността и през призмата на сигурността на региона. Докато самият документ, приет в София – декларацията, беше стъпка назад. Стъпка назад по отношение както на Солунския дневен ред, така и на февруарската стратегия от 2018 година на Европейската комисия. Защото в Софийската декларация отсъстваха две ключови понятия – там не се говореше за членство и там не се говореше за разширяване. Там се говореше единствено за европейска перспектива на страните от Западните Балкани. А всеки, който е запознат с терминологията на европейските институции, знае, че това е най-ниската степен на ангажираност спрямо региона и тази формулировка към момента се употребява спрямо Косово. Всички останали страни са много по-напред в процеса на присъединяване, включително две страни водят преговори и са затворили редица преговорни глави. Става дума за Сърбия и Черна гора.   - Тук по-скоро би следвало да се говори отново за възстановяване интереса и подхода на Европейския съюз към Западните Балкани. Аз по-скоро съм твърде скептичен, с оглед развитието в самия ЕС, че подобен не просто документ, а подобен подход може да бъде възстановен в настоящия момент и в краткосрочна перспектива. Всички политически тенденции в Европейския съюз в момента сочат, че разширяването, поне за известен период, няма да бъде сред приоритетите на Брюксел. И тук ключово е да се запази жив процесът, защото трябва да се направи много ясно разграничение между акта на членството и процеса на присъединяване. Дотолкова, доколкото процесът трябва да бъде запазен жив, той трябва да продължи да тече с ангажираност и от двете страни. Защото, както и България имаше възможност да се убеди, процесът продължава и след акта. Тоест след формалното членство ние продължаваме все още да работим по покриване на част от изискванията.   - Първо и най-важно, ЕС не трябва да губи своята достоверност пред страните от Западните Балкани. Тоест, от една страна, той не трябва да създава неоснователни очаквания, и от друга страна, трябва да бъде достатъчно честен спрямо страните от Западните Балкани и да изпълнява своите ангажименти, които е поел. Тоест процесът трябва да тече. Трябва постепенно да се извървяват тези стъпки, които са необходими както от гледна точка на вътрешните реформи, така и от гледна точка на диалога. Затова е важно Албания и Република Северна Македония да получат възможност да направят следващата стъпка. Защото примерно вече повече от 10 години Европейската комисия констатира, че Република Северна Македония е извършила всичко, което се изисква от нея, за да получи дата за начало на преговорите. Комисията констатира, съветът не дава тази дата. Тоест тук се получава ситуация, при която действително страните от региона започват да си задават сериозно въпроса: доколко намеренията на Европейския съюз са искрени. И второ, всичко това, което се прави в рамките и на Берлински процес, и в общите усилия за сближаването на региона, трябва да продължи, защото това е елемент от подготовката за членство, с ясното задължително условие още веднъж, че това не трябва да бъде заместител на самото членство.   - Обсъждат се много теми, дотолкова, доколкото това е академия, където основната тема е публичната политика. И там участват представители на държавните администрации на страните от Западните Балкани. Но извън конкретиката на темите, темата ЕС е доминираща. Тя преминава през всички плоскости и през всички теми, защото тя очертава хоризонта. За страните от Западните Балкани това на практика е доминантата и в политическите отношения, и в работата на държавната администрация. И затова тези тенденции, за които говорихме тук, създават една не особено добра атмосфера сред страните от Западните Балкани и лишават като че ли региона от по-ясен хоризонт.  ", "date": "2019.07.10", "title": "Любомир Кючуков: Перспективите за европейско членство на Западните Балкани не са обнадеждаващи"}
{"url": "http://epicenter.bg/article/Slavi-Trifonov---quot-Shtrakalkite--sa-v-SIK--RIK--TsIK-i--Informatsionno-obsluzhvane-/187699/11/0", "text": "    \r\n В едно от новите си „неправилни“ рап парчета „Имам човек“, Ицо Хазарта пак „вади мъдрец“: \r\n „Имам човек във НАП и ми дреме на гъза,  имам човек във КАТ и повече нема да ходя да се редя. Имаме човек и тука, имаме човек и там,  имаме и нещо друго – „Аре, бегай, бе наркоман“!“ \r\n   \r\n ГЕРБ мотивираха решението си за отмяна на машинното гласуване с доклад и анализ на ЦИК, „който е изключително тревожен по отношение на машинното гласуване“.  Машинното гласуване е скъпо, несигурно и може да провали местните избори – накратко това казва ЦИК. \r\n   \r\n Разбира се, има си обяснение защо е скъпо. \r\n   \r\n Скъпо е, защото ЦИК предпочита да взима машините под наем, вместо да ги купи веднъж завинаги. ЦИК наема машините за трети път. И всеки път плаща все повече пари за наем на една машина. За евровота бяха дадени цели 9 млн.лв. за наем на 3000 машини. \r\n   \r\n Еми, скъпо е, нали?! За какво са ви, бе уважаеми гласоподаватели? Колко си е сигурно с хартиената бюлетина – там няма грешка! И е евтино. \r\n   \r\n А защо ЦИК трябва да купи машините веднъж завинаги? Защото, според Изборния кодекс от, забележете - 2014 г., по закон машинно гласуване трябваше да има във всички секции на парламентарните избори през 2017 г. Имаше ли машини във всички секции през 2017? Не. Нарушен ли беше законът? Да. \r\n   \r\n Освен това, само преди няколко месеца, същите тия депутати, които сега искат да отменят машинното гласуване, приеха машините от 3000 на евровота да станат 6000 на местните избори. Ще има ли 6000 машини наесен? Не. Ще бъде ли нарушен прясно приетият сегашен закон? Да. \r\n   \r\n Днес ни убеждават, че машинното гласуване е несигурно, че с повсеместното му въвеждане ще настане „катастрофа“. За кого е несигурно, за кого е катастрофа? Вездесъщият професор Михаил Константинов упорито твърди, че машинният вот се хаква лесно с помощта на някакви „щракалки“. \r\n Аз пък упорито смятам, че „щракалките“ са в СИК, РИК, ЦИК и „Информационно обслужване“. И щракат така, че „нещо да не се обърка“. Щракаха и в правилната посока на последните евроизбори. Щракаха така, че машинното гласуване да бъде саботирано. \r\n   \r\n Обществената поръчка за машините беше обявена в последния възможен момент, машините бяха доставени в секциите часове преди вота, а нивото на подготовка на секционните избирателни комисии за работа с машините беше изключително ниско. \r\n   \r\n На всичкото отгоре – волно или неволно - случайните хора, които правят изборите в България, саботираха машинното гласуване на евровота, като загубиха близо 40% от преференциите, подадени чрез машинното гласуване. Нещо, което трябва да е ужасен скандал във всяка нормална страна.  \r\n Съвсем на заден план остава фактът, че ЦИК не осъществява адекватна информационна кампания за машинното гласуване. \r\n   \r\n Сега. А помните ли кога трябваше да гласуваме електронно за първи път? По закон, а и според волята на близо 2 милиона души, изразена на референдум през 2015 г., това трябваше да се случи на евроизборите тази година. Гласувахме ли електронно през май? Не. Нарушен ли беше законът? Да. Отлагането на електронното гласуване от депутатите пак се случи с помощта на ЦИК – пак с доклади и анализи, пак със саботиране. \r\n   \r\n И сега се връщам към рапа на Ицо Хазарта. Ясно е - партиите не искат честни избори, не искат нещо, което е извън контрола им. И днес – с желанието си да отменят машинното гласуване, те ни казват следното: \r\n   \r\n „Имам човек във ЦИК и ми дреме на гъза, имам човек във СИК* и повече нема да ходя да се редя, имаме човек и тука, имаме човек и там, дреме ми за тебе, павиан.“ \r\n   \r\n А сега заменете „ЦИК“ със \"СЕМ\" или пък с \"КЗК\", или пък с \"КОНПИ\" – пак всичко ще е точно. \r\n   \r\n   \r\n", "date": "2019.07.10", "title": "Слави Трифонов: \"Щракалките“ са в СИК, РИК, ЦИК и „Информационно обслужване“"}
{"url": "http://epicenter.bg/article/-quot-Fayneyshal-tayms-quot--Brekzit-bez-sdelka-mozhe-da-dovede-do-razpadane-na-Obedinenoto-kralstvo-/187723/11/0", "text": "Ако Великобритания излезе без сделка от Европейския съюз, това може да доведе до разпадане на Обединеното кралство, написа лондонският в. \"Файнейшъл таймс\".  В доклад, представен на правителството на Тереза Мей вчера, се е анализирало какво би могла да бъде съдбата на Британия в случай на липса на споразумение между Лондон и Брюксел и между Острова и Континента се върне контрола върху движението на хора, стоки и капитали.  Великобритания вероятно ще се преобразува в пет държави.  Шотландия може отново да проведе референдум за независимост, да скъса унията от 1707 г. и да поиска да стане членка на ЕС. Това не е изненадващо, защото шотландците гласуваха против Брекзит.  Подобна е ситуацията и в Северна Ирландия (Ълстър). В документа се е припомняло още, че единият от проблемите при разговорите между Лондон и Брюксел е бил границата между Ълстър и Република Ирландия (Ейре) и контрола между двете части на Зеления остров. Вероятно нерешеният въпрос може да породи желание Ълстър да се присъдени към Ейре и в крайна сметка ирландците да заживеят заедно сред почти вековно разделение.  Уелс също може да се откъсне от Лондон и Англия да се върне в границите си от ХIII век, когато крал Едуард I е завладял тази област.  Брекзит без сделка е най-опасен за самото сърце на Англия – Лондон. В доклада не се е изключвал и вариантът столицата на Британия да поиска самостоятелност. На референдума за Брекзит жителите на главния град на Обединеното кралство се бяха обявили за оставане в ЕС. ", "date": "2019.07.10", "title": "\"Файнейшъл таймс\": Брекзит без сделка може да доведе до разпадане на Обединеното кралство!"}
{"url": "http://epicenter.bg/article/Prof--Ognyan-Gerdzhikov--Predi-vseki-vot-deputatite-promenyat-zakona--Chudya-se-kak-ne-gi-e-sram-/187743/11/0", "text": "- Струва ми се, че това е грешка. Грешка, която вероятно ще бъде поправена. За българските условия подобна практика е като „ела, вълчо, изяж ме“. Рисковано е законодателната власт да бъде подчинена на мощни икономически групировки, които ще могат да си поръчват законите. Подобна възможност силно ме притеснява.   Ако това беше в Германия, опасността би била по-малка. Ако беше в скандинавските страни – също. За съжаление, ние, българите, сме устроени различно и трябва да минат много, много години, за да придобием манталитът, който да ни позволи да не се страхуваме от подобни неща.  Ще се отвори вратата бизнесът да влияе силно върху политиката. Това ще е сериозен удар и върху по-малките партии и многопартийната система, тъй като малките партии трудно ще могат да виреят със символично финансиране. На тях няма кой да дава пари, тъй като не може да се разчита малка партия да прокарва интересите на бизнеса.  - Вероятно след като мине тази бюджетна година и започне подготовката за следващата. Но не мога да съм сигурен, разбира се. - Струва ми се, че да. Това е скрит удар, добре премерен и изчислен.    - Отдавна имаше идея за изработване на закон за лобизма. Минаха вече повече от 10-15 години. Но не е лесно да се направи. Винаги е имало опити за лобизъм. Въпросът е този лобизъм да бъде в регламентирани граници, за да може да се знае кой търси подобни законодателни решения, какво се цели. Деликатен въпрос.  - Въпрос на разчети. Има финансисти, които могат да изчислят колко са необходимите средства за нормалното съществуване на една партия. Но един лев наистина е крайност. Не обичам крайностите и лутането между тях. Това показва нестабилност във вижданията и в държавническото управление.  - Не е случайно, че в закона за референдумите има ограничения по какви въпроси да се пита народът. Давал съм този пример: ако питате народа дали иска двойно да се увеличат заплатите и пенсиите и да се намалят двойно данъците, огромна част от хората ще кажат „да, колко хубаво“. Но след година държавата ни ще фалира.  - Това е нещо, с което не мога да се примиря! Проба-грешка, проба-грешка! Не се прави така. В закона за нормативните актове е казано, че трябва да се прави оценка за въздействие. Трябва да се предвиди какво въздействие ще има едно или друго законодателно решение. На практика това не се прави в огромен брой случаи. Не може да се действа на принципа „дайте да видим какво ще стане“.  Има опит на десетки и десетки страни по света – повече или по-малко демократични - където са използвали машинното гласуване. В Европа е имало немалко държави, където са гласували с машини, но са се отказали. Има го единствено в Белгия. Нека се проучи опитът на демократичните държави. Защо са се отказали? Къде са рисковете? Какви опасности има  – много е скъпо или са възможни фалшификации?  Има специалисти в материята, които трябва да отговорят на тези въпроси. Но не може да приемаме и отменяме текстове, които ни хрумват в един или друг момент. Утре ще кажем „дайте да изпробваме електронното гласуване“ и ако не ни уйдиса, да приемам гласуване с писма, както е в Австрия, например. После да се окаже, че пощите не могат да си свършат работата и пак не става!  Извинявайте, това не е сериозна държава! Сериозната държава иска предварителни проучвания и оценки на хора, които са експерти в съответните области. Ние си играем като абсолютни самодейци и се опитваме да управляваме по метода „проба-грешка, проба-грешка“.  Това е игра на криеница с хората, което вече ме вади от равновесие! Признавам си.  - Не зная защо е премахнато машинното гласуване в страните, които са го използвали. Има хора, които са специалисти и могат да влязат в дълбочината на материята.  Вярно е, че е изключително грозно купуването и продаването на гласове у нас. Отвратително явление. Признавам си, че аз поддържам позиция, която не звучи демократично, но дълбоко вярвам в нея. Трябва да се отнеме правото на глас на неграмотните хора. Категоричен съм! Това е мимикрия на демокрация – да дадем право на глас на този, който не може да си напише името и той да определя как да се управляваме. Защо?! Било демократично. Кое е демократичното, бих попитал аз. Ти не можеш да четеш и да пишеш и ще си продадеш гласа за 50 лева. Търговията се случва, защото сме дали тази възможност на хора, които не изпълняват конституционното си задължение да учат до 16-годишна възраст. Ако не го изпълняват, не трябва да имат право да определят как да се управлява държавата ни.  Държавата трябва да се управлява от грамотни хора. Това е дълбокото ми убеждение. Другото е демагогия и игра на демокрация. Не зная друга страна от Европейския съюз, където има толкова много неграмотни хора.    - Български патент. И няма кой да зашлеви шамар на законодателя и да му каже, че не може преди всеки вот да се променят законите.  Абсолютно безобразие. Законът действа от 2014 година и се е променял средно по четири пъти на година.   Чудя се как ни ги е срам депутатите?! Те би трябвало да се срамуват, но продължават да го правят по един и същи начин.  - Трябва да признаем, че това не е патент на сегашното управление. Така е горе-долу от зората на демокрацията при нас. Когато президентът наложи вето, управляващите се мобилизират, за да го отхвърлят. Сегашните управляващи следват модел, който не приветствам, но той съществува от почти 30 години.  - И не само на демократичния процес. Това е основата на една стабилна икономика. Инвеститорите бягат оттам, където няма предвидима среда.  Предвидимата среда е основно законодателна. Бюрокрацията и непрекъснатите промени в законодателството отблъскват инвеститорите – и чужди, и наши. Мои приятели бизнесмени споделят, че не смеят вече да инвестират в България, защото правилата се менят непрекъснато и то по време на играта.   Дадох веднъж следния пример: какво ще кажете, ако се играе мач и в 89-ата минута се обяви, че головете, вкарани с глава, не се зачитат.  По подобен начин действа и нашият законодател и така разплаква фамилиите на хора, които искат да инвестират, но правилата се променят в движение – теглил си кредит, плащаш лихви и с удар под кръста те вкарват във фалит.  - Не е даден път на професионализма. В БАН има великолепни специалисти във всички области. В Софийския университет – също. Това са експерти и учени, които трябва да бъдат търсени, когато се създават правила в съответните области. Но не ги търсят. Политиците се интересуват само от това да си прокарат вижданията и да спечелят пак изборите.  - Когато бях млад, си представях, че в парламента е събран цветът на нацията. След това от собствен опит констатирах, че не е точно така. Няма как да е така.  Най-големият прогрес на България през последните столетия е постигнат след преврата през май 1934 г., когато разрухата е била огромна. Няма парламент, няма партии, има еднолично управление и министри-експерти. През 1939 година България вече е сред водещите икономически сили в Европа. Примерът е екстравагантен и не е възможно това да се случи отново. Но показва, че парламентаризмът има своите недостатъци. Има обаче компенсаторни механизми, чрез които те могат да бъдат избегнати. За жалост, не се използват.  Преди 1989 г. законите се изработваха много по-грижливо. Не искам да се връщаме към това време, но искам да подчертая, че към Държавния съвет имаше съвещателен орган от най-добрите юристи на България и той не можеше да бъде прескочен.  Сега всеки гледа да избегне и съгласувателната процедура, ако може. Със законодателната инициатива на отделни народни представители тя се заобикаля.  Не съм убеден дали всеки народен представител трябва да има законодателна инициатива, а президентът да няма. Странно е като решение.  - Така е. Съветът просъществува няколко месеца. Подготвихме две становища и повече не ни потърсиха.  - Да, долавя се примирение с неща, които не би трябвало да ни държат равнодушни. Липсва достатъчно будна гражданска съвест. Помним какъв възторг имаше в първите месеци след 10 ноември 1989 г. и морето от хора по бул. „Цариградско шосе“. Те осъзнаваха какво става и искаха промяната. Сега може би не искат нищо да се променя. Как иначе да си обясня липсата на активност?", "date": "2019.07.10", "title": "Проф. Огнян Герджиков: Преди всеки вот депутатите променят закона. Как не ги е срам?!"}
{"url": "http://epicenter.bg/article/Drastichen-spad-s-37--na-dostavkite-na-samoleti-na--quot-Boing-quot--prez-vtoroto-trimesechie-/187673/4/0", "text": "Доставките на самолетите на \"Боинг\" (Boeing) са спаднали с 37% през второто тримесечие след двете смъртоносни катастрофи с най-продавания самолет на компанията 737 Max, докато европейският самолетостроител \"Еърбъс\" (Airbus) се възползва от това, успявайки да се превърне в световен лидер за пръв път от осем години насам, предава БНР.  От \"Еърбъс\" обявиха, че са доставила 389 самолета през първото полугодие, което е с 28% повече от 303 броя година по-рано. Най-солидни са били продажбите на самолети от по-икономическия клас A320neo.  В същото време \"Боинг\" съобщи, че е доставил 239 самолета през първата половина на 2019 година спрямо 378 през същия период на миналата година. Доставките на най-продавания самолет 737 обаче са спаднали с над 50%, като бизнес телевизия CNBC съобщи, че през последните три месеца на практика не е имало никакви поръчки за самолети 737 Max.  Липсата на интерес към 737 Max е в резултат на двете самолетни катастрофи с този модел само в рамките на пет месеца, при които загинаха общо 346 души, което принуди приземяването на този тип самолети по цял свят през последните четири месеца.  Двата доклада са факт само дни, след като саудитската бюджетна авиокомпания Flyadeal, част от Saudi Arabian Airlines Corp. заяви, че се отказва от поръчката си за 30 самолета Boeing 737 Max за сметка на покупката на 30 самолета Airbus A320neo за 5,5 млрд. долара с опция за покупка на още 20 самолета от този клас.  ", "date": "2019.07.10", "title": "Драстичен спад с 37% на доставките на самолети на \"Боинг\" през второто тримесечие "}
{"url": "http://epicenter.bg/article/Nov-apdeyt-dava-vazmozhnost-za-trupane-na-tochki-v--quot-LUKOYL-Klub-quot--bez-plastika-/187687/4/0", "text": "От близо месец \"ЛУКОЙЛ България\" пусна важна актуализация на мобилното си приложение LUKOIL Club Bulgaria, която позволява картата за лоялност Лукойл Клуб да достигне до всеки клиент.  Особено полезно е приложението за тези, които още не са успели да се сдобият с карта за отстъпки. Вече не е необходимо да притежават пластмасовия носител – приложението може да генерира виртуална карта на всеки желаещ нов потребител. Системата позволява към конкретен телефонен номер да бъде регистрирана една карта и по този начин всеки член на семейството, който шофира, може да има своя собствена.  След изтегляне на приложението и извършване на няколко прости стъпки, тези, които вече притежават физическа карта \"ЛУКОЙЛ Клуб\" могат да я въведат в телефона си. Така, при следващо посещение на бензиностанциите от веригата, е достатъчно да натиснат таб „Карта“ и да насочат екрана на телефона към четеца на касата и моментално ще бъде отчетена съответната отстъпка и начислени бонус-точки.  Друго удобство на приложението е възможността клиентът да знае по всяко време какви разходи за гориво е направил с картата си от началото на годината, колко отстъпки и бонус-точки са му начислени и колко от тях е използвал. Бонус-точките могат да бъдат използвани за заплащане на покупки на гориво от бензиностанции ЛУКОЙЛ, както и на някои стоки.  Виртуалните карти автоматично участват във всички промоции и томболи, провеждани от \"ЛУКОЙЛ Клуб\". В момента всеки член на клуба, който зарежда премиум-горивата ЕКТО, може да спечели оригинални аксесоари на Порше или голямата награда - екскурзия за двама до Германия с ексклузивно посещение на завода и музея на Порше в Щутгарт.   ", "date": "2019.07.10", "title": "Нов ъпдейт дава възможност за трупане на точки в \"ЛУКОЙЛ Клуб\" без пластика "}
{"url": "http://epicenter.bg/article/Emil-Karanikolov-/187688/4/0", "text": "Освен че Военновъздушните сили на България ще придобият едни нови и качествени и самолети, България ще придобие капацитет да започнем развитието на самолетния сектор. Това заяви министърът на икономиката Емил Караниколов след обявяването на крайната оферта за закупуване на самолетите F-16.  „Министерство на икономиката отговаряше за т. нар. индустриално сътрудничество. Щастлив съм, че българската държава успя да защити и ще ви посоча какво България, във връзка със споразумението за индустриално сътрудничество, ще може да прави оттук нататък“, допълни още министърът.  В хода на преговорите беше получено съгласие и това е предмет на споразумението, които предстои да подпишем, това са шест позиции. „Първата е създаване на базови способности във връзка с хидравличната система. Създаване на базови способности за поддръжка за кацане, което включва ремонт и основен ремонт на 25 компонента. Създаване на базови способности за поддръжка на електрическата система. Логистична поддръжка и управление на веригата за доставка, необходими при жизнения цикъл на флотилията F-16 в България, включително проект Viber view. Подкрепа за развитие на национални способности, свързани с безпилотни летателни средства и дронове. Най-важното за мен – подкрепа за изграждане на национални тренировъчни центрове за пилоти и инженери, технически състав за поддръжка“, каза Емил Караниколов. ", "date": "2019.07.10", "title": "Емил Караниколов: Със сделката за Ф-16 ще започне развитието на самолетния сектор у нас"}
{"url": "http://epicenter.bg/article/V-kitayska-korabostroitelnitsa-spusnaha-na-voda-vtori-45-000-tonen-korab--porachan-ot-Parahodstvo-BMF/187689/4/0", "text": "В китайската корабостроителница Jiangsu New Yangzi Shipbuilding Co., Ltd. спуснаха на вода втори пореден 45 000-тонен моторен кораб за превоз на насипни товари, поръчан от Параходство БМФ АД. Плавателният съд е от проекта Bluetech 45 - развитие на успешния проект Bluetech 42, от който компанията вече оперира три кораба: „Руен“, „Рила“ и „Рожен“.   Вторият 45 000-тонен кораб ще носи името „Миджур“ и строителството му се наблюдава от класификационната организация DNV-GL. Това съобщиха от пресцентъра на Параходство БМФ АД.   Първият кораб от новата серия – „Плана“, скоро ще излезе на ходови изпитания на море и ще влезе в състава на флота на Параходството, а третият – „Бузлуджа“, това лято ще бъде заложен в същата китайска корабостроителница.   БМФ планира да попълни флота си с общо шест кораба от проекта Bluetech 45. И при шестте Параходството запазва традицията при именуването на новопостъпващите кораби, като бълкерите продължават да носят имената на български планини и планински върхове.      ", "date": "2019.07.10", "title": "В китайска корабостроителница спуснаха на вода втори 45 000-тонен кораб, поръчан от Параходство БМФ"}
{"url": "http://epicenter.bg/article/ChEZ-izbira--quot-Evrohold-quot--pred--quot-Inerkom-quot--zaradi-finansovoto-obezpechavane-na-sdelkata-/187693/4/0", "text": " на Гинка Върбакова. Това става ясно от стенограма от среща на политици от чешката Пиратска партия с ръководството на държавната енергийна компания, съобщава БТВ.  Според документа, публикуван от Пиратската партия сега, след провала на сделката с \"Инерком\" заради блокирането ѝ от КЗК чешката компания е поканила отново досегашните участници да дадат нови оферти. \"Еврохолд\" е попаднала в списъка именно защото преди това е подкрепяла \"Инерком\".   \"Когато \"Инерком\" се опитваше да намери финансови партньори сред банките и инвестиционните фондове, \"Еврохолд\" беше един от потенциалните партньори. До сделка между \"Инерком\" и \"Еврохолд\" никога не се стигна\", заяви говорителят на чешката компания Алис Хоракова.   председател на надзорния съвет на \"Еврохолд\". \"Не сме играли с Гинка. Миналата година през юни, когато стана ясно че \"Инерком\" има затруднение да направи сделката, се свързахме с \"Инерком\" и се опитахме да закупим компанията. Естествено, уведомихме ЧЕЗ, тъй като без разрешение на ЧЕЗ Груп, това не може да се случи. Проведохме две-три срещи с \"Инергом\" - не се разбрахме, тъй като те държаха да имат контрол. С това приключиха нашите връзки с \"Инерком\", разказа той. Междувременно се разбра, че „Инерком“ има проблеми - потърсихме контакт с тях, но не намерихме общ език. В целия този период ЧЕЗ ни проучват - знаят, че правим стъпки за придобиване на активите, че набираме експерти, привличаме хора с опит. Започнахме преговори и с банките. Представихме им проект за преструктуриране на „Еврохолд“, като обяснихме, че проектът е същият като при застраховането – купуваме едно електроразпределително дружество в България, купуваме второ в Румъния и трето – някъде в региона\", разказа в интервю пред медията ни Асен Христов.  От ЧЕЗ-Прага потвърждават, че \"Еврохолд\" е бил разглеждан от \"Инерком\" като един от възможните финансови партньори по-нататък в процедурата, тъй като вече е било ясно, сделката между CEZ и \"Инерком\" няма да се състои.  \"Веднага след Нова година ЧЕЗ ни поканиха заедно с други фирми - индийска, немска, английски инвестиционен фонд, да дадем индикативна оферта, показваща каква според нас би била цената, която можем да финансираме на база на официално публикуваната информация. Заявихме цена. През февруари дойде ново писмо от ЧЕЗ, в което те питаха дали сме готови при подновяване на сделката да влезем в конкуренция с още три компании. А през това време в медиите официално бе обявено, че срокът на „Инерком“ да намери средства е удължен срокът до февруари, но без ексклузивност. Ние се съгласихме. Наехме куп експерти, беше труден период, но събрахме екип. Започнахме едномесечни преговори с ЧЕЗ. Оказа се, че от всички фирми, проявили интерес, останахме само ние и индийците.  , разказва Асен Христов пред    Той потвърждава, че   Извън този дял има миноритари – при днешните цени на борсата цената на акциите им варира до 100 млн. евро допълнително.  уточнява Асен Христов.   Двете чуждестранни банки са най-голямата германска търговска банка Deutsche Bank и люĸceмбypгcĸият ĸлoн нa япoнcĸaтa Nоmurа Ваnk, ĸoитo зaeднo и нaвeднъж щe ocигypят нeoбxoдимaтa cyмa. Oчaĸвaнaтa лиxвa пo ĸpeдитa e мeждy 3 и 4 пpoцeнтa, ĸaтo пo дyмитe нa Xpиcтoв cтpeмeжът им e дa гo въpнaт в paмĸитe нa 4-5 гoдини. \"Чpeз тaзи cдeлĸa в Бългapия щe влeзe чyждecтpaнeн ĸaпитaл в paзмep нa oĸoлo 400 милиoнa eвpo\", ĸoмeнтиpa пpeдceдaтeлят нa Упpaвитeлния cъвeт нa \"Eвpoxoлд\" Kиpил Бoшoв. Tyĸ тoй визиpa и yвeличeниeтo нa ĸaпитaлa, ĸъм ĸoeтo имa интepec и oт чyждecтpaнни ĸoмпaнии. Πлaнoвeтe нa бъдeщия coбcтвeниĸ нa eнepгийния бизнec нa ЧEЗ вĸлючвaт cъздaвaнeтo нa 100-пpoцeнтoвo дъщepнo дpyжecтвo, ĸoeтo дa пpидoбиe 6-тe ĸoмпaнии нa чexитe y нac - \"ЧEЗ Eлeĸтpo Бългapия\", \"ЧEЗ Бългapия\", \"ЧEЗ Paзпpeдeлeниe Бългapия\", \"ЧEЗ Tpeйд Бългapия\", \"ЧEЗ ИKT Бългapия\" и \"ЧEЗ ECKO Бългapия\".  Oчaĸвaниятa нa мeниджмънтa ca дo ĸpaя нa гoдинaтa cдeлĸaтa дa пpиĸлючи, нo и дa нe ce cлyчи тoвa, дoгoвopът мeждy тяx и чeшĸoтo дpyжecтвo пpeдвиждa пo-дълъг cpoĸ. Aĸo cдeлĸaтa ce ocъщecтви, aĸтивитe нa \"Eвpoxoлд\" щe нapacтнaт знaчитeлнo, дocтигaйĸи пo дyмитe нa Xpиcтoв 3 милиapдa лeвa. Cпopeд нeгo c тaĸъв oбeм ĸoмпaниятa щe cтaнe aтĸpaĸтивнa зa лиcтвaнe нa чyждecтpaнa бopca - в Дъблин или Лoндoн, ĸaĸвитo плaнoвe бългapcĸoтo дpyжecтвo имa. ", "date": "2019.07.10", "title": "ЧЕЗ избира \"Еврохолд\" пред \"Инерком\" заради финансовото обезпечаване на сделката "}
{"url": "http://epicenter.bg/article/-Tayni-klienti--zapechataha-tri-obekta-vav-Varna-i-Zlatni-pyasatsi-za-14-dni/187705/4/0", "text": "Три обекта във Варна и курорта \"Златни пясъци\" са запечатани за 14 дни заради установени нарушения, съобщиха от пресцентъра на Националната агенция за приходите /НАП/ в крайморския град, предаде БТА.   При извършване на контролна покупка в магазин за продажба на касови апарати и консумативи за тях в града, на \"тайните клиенти\" от приходната агенция не е издадена касова бележка. За това нарушение на данъчния закон обектът е запечатан за 14 дни. По време на проверките е установено, че център за СПА процедури в курорта \"Златни пясъци\" и увеселителен парк във Варна също нарушават регистрирането и отчитането на продажбите чрез фискални устройства, като и двата обекта също са запечатани от данъчните служители за 14 дни.   От приходната агенция припомнят, че засиленият контрол е денонощен и се осъществява чрез извършване на контролни покупки и съпоставка на касовата наличност с отчетените обороти. Установените при проверките обороти от продажби се съпоставят с данните, получени в НАП чрез дистанционната връзка на фискалните устройства.   Под засилено дистанционно наблюдение и физически контрол са поставени високооборотни заведения за обществено хранене и дискотеки в града и курортните комплекси.", "date": "2019.07.10", "title": "„Тайни клиенти“ запечатаха три обекта във Варна и Златни пясъци за 14 дни"}
{"url": "http://epicenter.bg/article/Evropeyskata-komisiya-prognozira-nad-3--ikonomicheski-rastezh-v-Balgariya-/187718/4/0", "text": "Икономическият растеж в България остава 3,3% за 2019 г. и 3,4% за 2020 г. Инфлацията ще бъде 2,4% през тази и 1,7% през следващата година. Това сочат данните в лятната икономическа прогноза на Европейската комисия, предаде БНР.  Европейската комисия прогнозира, че европейската икономика ще продължава да се разширява за седма поредна година, като всички членове на ЕС ще отбележат експанзия. Комисията потвърди предходната си прогноза за икономическия растеж в еврозоната през 2019-а година, но понижи оценката си за догодина, отбелязвайки че несигурността относно търговската политика на САЩ и продължаващата търговска война между Вашингтон и Пекни представляват основен риск за единния блок.  Според представената в сряда т.нар. \"междинна лятна прогноза\" на ЕК, БВП в рамките на еврозоната ще нарасне през тази година с 1,2%, потвърждавайки по този начин \"пролетната прогноза\" от май, но това представлява сериозно забавяне на икономическия растеж след експанзия с 1,9% през 2018 година. В същото време обаче ЕК намали прогнозата си за растежа на БВП на еврозоната през 2020 година до 1,4% от 1,5% през май.  В рамките на целия ЕС Комисията запази без промяна досегашните прогнози за икономически растеж от 1,4% през тази и от 1,6% през 2020 година.  Европейската комисия отбеляза, че рисковете пред единния блок са се увеличили най-вече в резултат на \"повишената несигурност\" около търговската политика на САЩ, тъй като Вашингтон продължава да заплашва с наказателни тарифи широк кръг продукти от ЕС.  По-слабите икономически перспективи са допринесли за низходяща ревизия и на инфлационните очаквания, отбеляза ЕК, намалявайки прогнозата си за растеж на хармонизирания индекс на потребителските цени (хармонизиран CPI) в еврозоната през тази и през следващата година до 1,3% (от 1,4% през май) и за целия ЕС до 1,5% за 2019-а (от 1,6% според \"пролетната прогноза\") и до 1,6% за 2020-а година (от 1,7%).  Комисарят по икономическите и финансовите въпроси, данъчното облагане и митниците Пиер Московиси заяви при представянето на междинните летни прогнози:  \"Европейската икономика продължава да се разширява в труден глобален контекст. Всички страни от ЕС ще отбележат растеж през 2019-а и 2020-а година, като силният пазар на труда ще подкрепи вътрешното търсене и потребление. Имайки предвид многобройните рискове пред икономическите перспективи, трябва да засилим усилията за по-нататъшно укрепване на устойчивостта на нашите икономики и на еврозоната като цяло\".  Валдис Домбровскис, заместник-председател на ЕК, отговарящ за еврото, социалния диалог, финансовата стабилност, финансовите услуги и капиталовите пазари в ЕС, пък заяви при представяне на последните прогнози:  \"Всички икономики в ЕС ще продължават да растат тази и следващата година, въпреки че силният растеж в Централна Източна Европа ще се противопостави на забавянето в Германия и Италия. Устойчивостта на нашите икономики е подложена на изпитание от продължаващата слабост в промишлеността, породена от търговските напрежения и политическата несигурност. От вътрешна гледна точка, Брекзит без сделка остава като основен източник на риск за осъвременените икономически прогнози\".  Очаква се всички държави-членки на ЕС да отбележат растеж през тази и следващата година, като икономиките от Централна и Източна Европа, Кипър и Република Ирландия ще нарастват по-бързо за сметка на слабото представяне на Германия и Италия.  ЕК потвърди, че икономическото забавяне в еврозоната се дължи в най-голяма степен на по-бавния растеж в Германия (водещата европейска икономика) и в Италия (трета по големина икономика в еврозоната).  Комисията запази прогнозата си за растежа на БВП на Германия през настоящата година с 0,5%, но намали очакванията си за немската икономическа експанзия догодина до 1,4% от 1,5%. За Италия ЕК потвърди прогнозата си за символичен растеж от 0.1% през 2019-а година (най-слаб растеж рамките на целия ЕС), последвана от известното подобрение на експанзията до 0,7% през 2020-а година.  ЕК ревизира леко надолу и прогнозата си за икономическия растеж на Франция догодина до 1,4% от 1,5%, но продължава да очаква повишение на френския БВП с 1,3% през настоящата година.  Комисията също така продължава да очаква, че британската икономика ще нарасне с 1,3% през тази и през следващата година, но подчерта, че тези прогнози на включват евентуален негативен сценарий на Брекзит без сделка.  В летния си междинен доклад ЕК отчита, че рисковете пред глобалните икономически перспективи остават силно взаимосвързани и са предимно отрицателни.  Продължителната икономическа конфронтация между САЩ и Китай, заедно с повишената несигурност около търговската политика на Вашингтон, могат да удължат сегашния спад в световната търговия и производство и да засегнат други региони и сектори. Това би могло да има отрицателни последици за световната икономика, включително чрез трусове на финансовите пазари.  ЕК отбеляза, че напрежението в Близкия изток пък повишава потенциала за значителни увеличения на цените на петрола.  От вътрешна гледна точка в рамките на ЕС, Брекзит остава основен източник на несигурност.  Съществуват също така и значителни рискове, свързани с краткосрочните двигатели на растежа и икономическия импулс в еврозоната. Слабостта в производствения сектор, ако тя остане в сила, и депресираното бизнес доверие, могат да се пренесат и в други сектори и да навредят на условията на трудовия пазар, на частното потребление и в крайна сметка на икономическия растеж, отбеляза Европейската комисия.", "date": "2019.07.10", "title": "Европейската комисия прогнозира над 3% икономически растеж в България "}
{"url": "http://epicenter.bg/article/Do-10-dni-stopanite-tryabva-da-umartvyat-vsichki-praseta-v-oblast-Ruse-/187719/4/0", "text": "Областният управител на Русе Галин Григоров обяви, че до края на днешния ден ще издаде заповед всички домашно отглеждани прасета на територията на областта да бъдат изклани в 10 дневен срок от своите стопани.   След този период, на 12-тия ден ще се премине към принудително умъртвяване на прасетата в задните дворове на стопаните. „Ако болестта влезе в свинекомплексите, то икономическите загуби ще бъдат катастрофални\", поясни Григоров по време на заседание на общинската епизоотична комисия в Сливо поле.  Той подчерта, че е в постоянен контакт, както с всички заинтересовани страни, така и с другите областни управители от Северна България, като до няколко дни в граничните райони с Румъния очаква вероятността за навлизане на заболяването да бъде намалена максимално, тъй като и там трябва да бъдат предприети мерки.  В днешната среща участва и директорът на Областната дирекция по безопасност на храните д-р Георги Дяков, който разясни пред присъстващите актуалната епизоотична обстановка.   Започва умъртвяването на прасетата в новите огнища на африканска чума, съобщава bTV.  От болестта са засегнати още шест села в Плевенска област. Всички огнища са при прасета в лични стопанства. След като взетите проби от Агенцията за безопасност на храните са потвърдили наличието на африканска чума, беше създадена 3-километрова предпазна зона около засегнатите села, където останалите животни се следят и наблюдават.  Проверяват се и сигнали за укрити домашни свине, както и за транспортиране на прасета от засегнатите селища към други населени места извън зоните с ограничения.  Припомняме, до този момент огнища на заболяването са открити в областите Плевен и Русе.  На 4 юли евтаназираха свине в Плевенско заради случаи на африканска чума.  Спешните мерки бяха предприети, след като БАБХ потвърди второ огнище на болестта в село Жернов. Заради ситуацията земеделският министър Десислава Танева призова за стриктност в борбата с африканската чума.  На брифинг в МЗХГ стана ясно, че опаковки и остатъци от храни са пренесли заболяването чак до Белгия.", "date": "2019.07.10", "title": "До 10 дни стопаните трябва да умъртвят всички прасета в област Русе "}
{"url": "http://epicenter.bg/article/Desislava-Taneva-razporedi-speshni-merki-za-ogranichavane-na-zarazata-s-afrikanska-chuma-po-svinete/187721/4/0", "text": "Спешни мерки за надзор и предотвратяване на разпространението на африканска чума по свинете (АЧС) на територията на страната са разписани в заповед на министъра на земеделието, храните и горите Десислава Танева, съобщиха от пресцентъра на МЗХГ.   Ежедневно постоянно наблюдение е разпоредено да се осъществява в 2-километровата зона (зона А) около установените огнища на АЧС. Обходите ще се осъществяват по график от държавните горски, ловни и учебни стопанства и всички ловни сдружения и други юридически лица, на които е учредено право на ползване в горски територии и извършват горска и ловно-стопанска дейност. През ден ще се наблюдават териториите в 20-километровата зона (зона Б) около огнищата на АЧС. За всички останали ловностопански райони на Северна България – обходи за надзор ще се осъществяват веднъж седмично, както и в ловностопанските райони, граничещи с Република Сърбия и Република Турция.   Разпорежда се и веднъж на две седмици да се обхождат и всички останали ловностопански райони в страната.   Целта на постоянното наблюдение на ловностопанските територии в страната е да се установи евентуалното наличие на умрели диви свине или такива с нетипично поведение.   Във връзка с разпоредените дейности е предвидено областните дирекции по безопасност на храните, заедно с държавните горски предприятия и регионалните дирекции по горите да организират и проведат съвместни информационно-образователни курсове по места на всички ловни дружини и държавните горски и ловни стопанства. В районите около констатираните огнища е предвидено тези обучения да стартират незабавно и да приключат в кратки срокове.   Разпоредено е и стриктно да се следи за достигане на съответната по-ниска плътност на популацията при изпълнение на плановете за ползване на дива свиня в ловностопанските райони. Служителите на трите държавни предприятия в Северна България – Северозападно, Северноцентрално и Североизточно ще трябва да обхождат и проверяват това изпълнение. Съгласно заповедта в 20-километровата зона (зона Б) около установените огнища на болестта Африканска чума по свинете тази плътност трябва да достигне под 0.3 броя на 100 ха. За останалите ловностопански райони прореждането на популацията ще е по-малко, като е предвидено да достигне до 0.5 броя на 100 ха.   Предприятията ще имат ангажимент да изплащат по 50 лева за всяка отстреляна при подборен лов дива свиня или намерен труп на дива свиня при съответно предадените задължителни проби за лабораторни изследвания. Ще се заплащат и по 10 лева за всяка отстреляна лисица или чакал, а също и по 100 лева за отстрелян вълк, които се считат за преносители на заразата.   В заповедта на министъра е разпоредено още изследването на пробите за АЧС от отстреляни диви свине да се извършва за сметка на БАБХ.", "date": "2019.07.10", "title": "Десислава Танева разпореди спешни мерки за ограничаване на заразата с африканска чума по свинете"}
{"url": "http://epicenter.bg/article/BABH-vavezhda-mobilno-prilozhenie--quot-Modul-Lov-quot--zaradi-chumata-po-svinete/187725/4/0", "text": "Директорът на Агенцията по храните Дамян Илиев издаде заповед да се въведе в експлоатация приложението за смартфони \"Модул Лов\", съобщи БНР. Целта на приложението е да се съкрати максимално процедурата по изпращане на проби от диви свине за африканската чума и получаване на резултатите от тях.   Съгласно заповедта, резултатите от изследването за чума трябва да се отразяват в \"Модул Лов\" най-много пет работни дни след постъпването на пробите в лабораторията. \"Модул Лов\" е разработка на Агенцията по храните, с чиято помощ се събира информация за отстреляните диви свине и взетите от тях проби за изследване на чума и трихинелоза по свинете. Така значително се улеснява събирането и обработването на информацията за дивите прасета.   Освен това се предоставя възможност на ловците и служителите на ветеринарните лаборатории да виждат дистанционно резултата от изследването на изпратените проби. По този начин цялата процедура се съкращава. Пълният обем разменена информация ще се съхранява онлайн и ще бъде леснодостъпна.", "date": "2019.07.10", "title": "БАБХ въвежда мобилно приложение \"Модул Лов\" заради чумата по свинете"}
{"url": "http://epicenter.bg/article/KNSB-nastoyava-za-vavezhdane-na--quot-danak-bogatstvo-quot-/187736/4/0", "text": "Данъчната система в България е една от най-несправедливите в ЕС. Тя трябва да се промени, за да преборим огромните неравенства между бедни и богати в страната ни. Това каза президентът на Конфедерацията на независимите синдикати в България Пламен Димитров по време на журналистически семинар \"Жизненият стандарт - във фокуса на медиите\", който се състои в Белчински бани. Съорганизатор на събитието е фондация \"Фридрих Еберт\". По думите на лидера на синдиката косвените данъци драматично изпреварват преките, се посочва в прессъобщение от синдиката.  Според КНСБ е необходимо е преструктуриране на цялата данъчна система, за да има повече справедливост за хората с по-ниски доходи. \"Това предполага поетапна и постепенна промяна на цялата данъчна философия в България\", каза икономистът в КНСБ Любослав Костов.  Затова от КНСБ предлагат девет основни промени в данъчната система. Основното искане на синдиката е да се въведе необлагаем минимум, който да бъде равен на установената минимална работна заплата /МРЗ/ за страната. Това означава, че хората, които работят на МРЗ, няма да бъдат облагани.  Второто предложение е за поетапно увеличаване на максималния осигурителен доход до 10 пъти установената МРЗ за страната.  Следващото предложение е за въвеждане на необлагаем минимален първоначален доход до 24 000 лв. за млади семейства. Предлага се и предоставяне на безлихвен кредит за покупка или обзавеждане на жилище при условие, че двамата съпрузи поемат ангажимент да живеят и работят в страната минимум 15 г. след получаване на кредита.  \"Нашата идея е въвеждане на истинско семейното подоходно облагане, какъвто има в много страни в света\", заяви Любослав Костов.  Част от предложенията на синдиката е въвеждането на данък \"богатство\". Повод за това е идеята на американски милиардери, които обявиха, че ще предложат на президента Тръмп да се обложат доходите на най-богатите, за да се преборят неравенствата, дори в държава като САЩ. На пето място е въвеждането на данък върху финансовите транзакции.  Предложението е този данък да бъде 0,1 процента при обмяната на акции и облигации и 0,01 процента за договори на дериватни инструменти, ако една от финансовите институции е в страна-членка на ЕС, посочи Костов. Следващото предложение е за повишаване на данъка върху приходите от дивиденти от 5 процента на 10 процента, за да се следва еднаква логика с тази на корпоративното облагане. В България е една от най-ниските ставки на данък върху приходите от дивиденти в целия ЕС, което създава условия за \"порочни практики\", допълни Костов.  Въвеждане на принципи на данъчно облагане за цифрово присъствие или т.нар. \"дигитален данък\" е седмото предложение. Обща консолидирана основа за облагане с корпоративен данък на компаниите е осмото предложение. Въвеждането на допълнителни данъчни стимули, което да стане чрез елементите на прякото данъчно облагане, е последното искане на КНСБ за промяна в данъчната система.  Изчисленията на КНСБ са показват, че реализацията на предвидените мерки ще струва на държавния бюджет 1,6 млрд. лв.. Приходите от това обаче ще бъдат над 2 млрд. лв., което ще остави над 400 млн. в хазната, посочи икономистът в КНСБ.  ", "date": "2019.07.10", "title": "КНСБ настоява за въвеждане на \"данък богатство\""}
{"url": "http://epicenter.bg/article/Izvanredni-merki-v-Severoiztochna-Balgariya-zaradi-afrikanskata-chuma-po-svinete-/187738/4/0", "text": "Започна умъртвяването и обезвреждането на всички домашни свине в 6-те плевенски села, където вчера бяха установени нови огнища на африканска чума по свинете (АЧС). Заразените животни бяха открити в малки стопанства за лична употреба в Брест, Милковица, Долни Вит, Драгаш войвода, Санадиново и Бацова махала. Мерки за недопускане на африканската чума по свинете са в сила за всички населени места на територията на областта, предаде БНР.  Всички домашно отглеждани прасета в Русенска област да бъдат унищожени до 10 дни разпореди областният управител Галин Григоров.  Хората по селата в община Свищов са започнали масово да колят прасетата, които отглеждат в дворовете си.  Широка информационна кампания започва и във всички населени места в Габровско. Предвидени са проверки на свиневъдни обекти, които не са регистрирани.  Директорът на Агенцията по храните Дамян Илиев издаде заповед да се въведе в експлоатация приложението за смартфони \"Модул Лов\". Целта на приложението е да се съкрати максимално процедурата по изпращане на проби от диви свине за африканската чума и получаване на резултатите от тях.  Експерти от Североизточното държавно предприятие започват срещи-обучения с членовете на ловните сдружения. Първите събирания ще бъдат в стопанствата, където има доказани случаи на АЧС и са обособени санитарни зони за достъп и лов.  Министерският съвет гласува 3 700 000 лева за предотвратяване на африканската чума по свинете.  ", "date": "2019.07.10", "title": "Извънредни мерки в Североизточна България заради африканската чума по свинете "}
{"url": "http://epicenter.bg/article/Dronat-na-KAT-Sofiya-izbyaga--zabravili-da-mu-vavedat-GPS-koordinati/187679/3/0", "text": "Дронът на КАТ-София избяга. Машината била тествана как работи, но полицаите забравили да й въведат координати къде точно да се върне и тя отлетяла.  Куриозната случка се е разиграла преди няколко месеца, но не е била огласявана публично, разясниха от МВР, цитирани от в. \"Телеграф\". Причината е, че дронът не е бил закупен с пари на ведомството, а с лични средства на катаджиите.  Столичните катаджии решили да си купят дрон, за да си помагат в работата и да бъдат в крак с технологиите на 21-ви век. Събрали си дребна сума пари и купили машината за около 400 лева, споделиха униформените. Решили да го тестват в двора на столичния КАТ как лети. Направили няколко изпитания, а след това решили да го пуснат на по-голяма височина. Щом катаджиите пуснали дрона да лети, съвсем забравили, че трябва да въведат GPS-а координати на мястото, където трябва да се върне. На него имало бутон “home” (дом), който бил автоматичен. Катаджиите го щракнали и дронът отлетял в неизвестна посока пред очите им.  \"Беше култово, умряхме от смях с колегите. Чудехме се къде е отлетял – я към \"Илиянци“, я към Китай“, шегуват се униформените. По думите им имало и инструкция, която обаче не прочели кой знае колко задълбочено. Въпреки нелепата случка столичните пътни полицаи са се зарекли пак да съберат пари и да купят нов дрон. Този път обаче първата им работа щяла да бъде да въведат координатите на \"дома“.  ", "date": "2019.07.10", "title": "Дронът на КАТ-София избяга, забравили да му въведат GPS координати"}
{"url": "http://epicenter.bg/article/Piyana-zhena-sgazi-dete-v-mezhdublokovo-prostranstvo-v-Silistrensko--opava-se-za-kravna-proba-/187683/3/0", "text": "53-годишна жена е задържана, след като в нетрезво състояние блъснала с автомобила си дете, съобщиха от ОД на МВР-Силистра.  Произшествието е станало вчера около 20.00 часа в село Айдемир. 9-годишно момче управлявало велосипед в междублоково пространство, когато било блъснато от лек автомобил \"Опел“ и получило охлузни рани, предава Канал 3.  Пристигналият на мястото полицейски екип тествал 53-годишната водачка на колата с дрегер, който отчел 1.27 промила алкохолно съдържание.  Жената е отказала да даде кръвна проба и е била задържана за срок до 24 часа. По случая е започнато бързо производство.  ", "date": "2019.07.10", "title": "Пияна жена сгази дете в междублоково пространство в Силистренско, опъва се за кръвна проба "}
{"url": "http://epicenter.bg/article/Iskat-postoyanen-arest-na-zaloveniya-s-90-kg-marihuana-v-Burgasko-/187706/3/0", "text": "Окръжна прокуратура – Бургас внесе в съда искане за налагане на мярка за неотклонение „задържане под стража“ спрямо Тодор С. Това съобщиха от пресцентъра на държавното обвинение.  Той е обвинен за това, че на 08.07.2019 г. в постройка, разположена в поземлен имот, находящ се в землището на с. Бата, обл. Бургас, без надлежно разрешително държал с цел разпространение високорискови наркотични вещества в големи размери - 90 килограма коноп (канабис, марихуана), във вид на суха тревна маса – престъпление по чл.354а, ал.2, предл.1, вр. ал.1, изр. първо, предл. 4 от НК.  Той е обвинен и за това, че на неустановена дата през месец май 2019 г. в горепосочения поземлен имот, засял и до 08.07.2019 г. отглеждал 193 броя растения от рода на конопа с височина от 0.70 метра до 1.60 метра, в нарушение на закона – престъпление по чл.354а, ал.1, вр. чл.23 от НК.  Подробности по разкриването и разследването на случая, и за повдигнатите обвинения, съобщиха пред медиите Йовита Григорова – Зам. апелативен прокурор и говорител при Апелативна прокуратура – Бургас, Георги Чинев – Административен ръководител на Окръжна прокуратура – Бургас и Старши комисар Калоян Калоянов – Директор на ОД на МВР-Бургас.  Прокурор Чинев съобщи, че обвиняемото лице е на 57–годишна възраст и е от град Бургас. Той акцентира върху стойността на откритата суха листна маса, възлизаща на 540 000 лева по цени на съдопроизводството. Прокурор Чинев каза още, че сухата тревна маса е открита в постройка, а в поземления имот, който е прилежаща част към постройката, са открити и още 193 растения, като само тяхното тегло възлиза на приблизително 130 килограма. Растенията са много добре подредени със спазени отстояния, което сочи на целенасочено, умишлено и съзнателно отглеждане, за да дадат добра реколта, добави прокурор Чинев.  По думите му откритото количество наркотично вещество е най-голямото за територията на Област Бургас от началото на 2019 година.  По първото обвинение законът предвижда санкция „лишаване от свобода“ от 3 до 12 години и „глоба“ от 10 000 до 50 000 лева. По второто обвинение законовата санкция е „лишаване от свобода“ до 2 до 5 години и глоба от 5000 до 10 000 лева.  Старши комисар Калоянов съобщи, че насажденията от канабис са открити в имот, представляващ двор и масивна постройка, който е притежаван от обвиняемия. В него е изградена поливна система за растенията. Откритата суха тревна маса пък е съхранявана в различни съдове – бидони, кашони, имало е и вакуумирани в пакет. Обвиняемият е установен и задържан в процес на поливане на растенията. Той не е криминално проявен или осъждан и е декларирал, че е земеделски производител.  Старши комисар Калоянов добави, че работата по случая продължава с изясняване на допълнителни факти и обстоятелства, като към момента текат не само процесуални и следствени, но и оперативно-издирвателни действия в посока на разкриване на други лица, съпричастни към престъпните деяния.  Прокурор Чинев добави още, Окръжна прокуратура – Бургас ще бъде непоколебима и последователна при престъпления с предмет наркотични вещества, както прокурорите ще действат в рамките на закона, но и съобразно цялата негова строгост. Той акцентира и върху социалното измерение на операцията, а именно, че толкова голямо количество наркотично вещество няма да достигне до пазара.  Присъстващите на брифинга отново подчертаха, че успешната акция е в резултат на отличното взаимодействие между прокуратурата и полицията в Бургас.  ", "date": "2019.07.10", "title": "Искат постоянен арест на заловения с 90 кг марихуана в Бургаско "}
{"url": "http://epicenter.bg/article/Vigenin-razgovarya-s-prezidenta-na-PASE-zaradi-partiynite-subsidii/187727/2/0", "text": "Зам.- председателят на Народното събрание и депутат от ПГ на \"БСП за България\" Кристиан Вигенин разговаря с президента на ПАСЕ Лилиан Мори Паские. Тя е получила писмото на Корнелия Нинова, в което алармира за решението на управляващите да орежат до минимум държавната субсидия за партиите в България, а това ще направи партиите зависими от бизнес кръгове. Президентът на ПАСЕ обмисля отговор и възможни действия по проблема. Председателят на Групата на социалистите в ПАСЕ Франк Швабе, който е и единият докладчик по пост-мониторинга за България, също е запознат с проблема и в следващите дни ще излезе със становище.", "date": "2019.07.10", "title": "Вигенин разговаря с президента на ПАСЕ заради партийните субсидии"}
{"url": "http://epicenter.bg/article/Vitanov-pita-Ursula-fon-der-Layden-za-razdelenieto-na-pravata-na-rabotnitsite-po-osta-Iztok---Zapad/187729/2/0", "text": "Ръководителят на българската делегация на евродепутатите от БСП Петър Витанов отправи редица въпроси към г-жа Урсула фон дер Лайден, кандидат за председател на Европейската комисия, която представи визията си за развитие на ЕС пред Групата на социалистите и демократите в ЕП днес в Брюксел. Той попита, какви конкретни мерки възнамерява тя да предприеме за избягване на разделението по оста Запад - Изток - по отношение на въпроси като миграция, права на работниците, доходи.   В допълнение, той попита и какви са вижданията й за европейската перспектива на Западните Балкани. Г-жа фон дер Лайден наблегна на единството като водещ принцип при прилагането на европейските политики и подходи, особено по ключови за европейските граждани теми. Тя отбеляза, че вратите пред нови страни членки трябва да останат отворени, при спазване на задължителните критерии.  Г-жа фон дер Лайден постави акцент основно върху три аспекта от своята бъдеща програма. На първо място подчерта борбата с климатичните промени и мерките, които би следвало да бъдат реализирани в европейски мащаб - намаляване на емисиите на въглероден диоксид с 50% до 2030 година и нулеви нетни въглероден емисии до 2050 г. (т.н. климатична неутралност). На следващо място, кандидатът за председател на ЕК обърна внимание на стремежа към укрепване на социалните права - най вече в подкрепа на баланса професионален - личен живот и увеличаване на възможностите на програма Еразъм. Не на последно място тя отбеляза и необходимостта от засилване на ролята на ЕС в световен план.  „В тази кампания социалистите водиха битка за фундаментална промяна в европейските политики и Франс Тимерманс беше лицето й. Резултатът от преговорите в Европейския съвет далеч не ни удовлетворява. На този етап обаче за нас е важно да обърнем дебата от обикновени пазарлъци за постове към сериозен разговор за политиките, които ЕС ще следва през следващите 5 години.\" Това заяви президентът на ПЕС Сергей Станишев след заседанието на групата на социалистите и демократите в ЕП днес, на което Урсула фон дер Лайден, кандидат за председател на Европейската комисия, представи визията си за развитие на ЕС.  \"През изминалите няколко дни имахме редица подготвителни и координационни срещи на нашата парламентарна група и ПЕС, за да очертаем основните приоритети и червени линии, които бихме искали да видим в програмата на новия председател на ЕК, и от които зависи нашата подкрепа. На днешното изслушване поставихме множество конкретни теми, по които очакваме конкретни ангажименти от Урсула фон дер Лайен. На първо място е Социалният стълб – издигането на социалните права наравно с фискалните правила, които в момента връзват ръцете на националните правителства в социалната сфера и публичните инвестиции. Превръщането на Социалния стълб в задължителен план за действие би представлявал голямата промяна, за която хората ясно гласуваха на тези избори. Поисках също ясна позиция за лансирането на цялостен Младежки план, който да включва Младежката гаранция, Детската гаранция, културен чек и разширена програма „Еразъм“, с адекватен бюджет, защото за нас инвестицията в хората, особено младите, е най-добрата. Поставих въпроса и за върховенството на закона. Още преди началото на кампанията, като първи заместник-председател на Комисията, Тимерманс водеше борба за отстояването на върховенството на закона и беше „наказан“ за това от Унгария и Полша. Сега кандидатът на десните фон дер Лайен разчита на подкрепата на тези правителства и техните евродепутати в Парламента. Очакваме гаранции, че върховенството на закона в ЕС и тя лично няма да станат заложник на тази сделка. За съжаление, днес не чухме адекватен отговор на поставените въпроси, нито конкретен ангажимент към социалистите“- отбеляза още Станишев.  Във вторник, 16 юли, кандидатът за председател на ЕК ще представи официално платформата си в рамките на пленарното заседание на ЕП в Страсбург.  ", "date": "2019.07.10", "title": "Витанов пита Урсула фон дер Лайден за разделението на правата на работниците по оста Изток - Запад"}
{"url": "http://epicenter.bg/article/Pravnata-komisiya-prie-predlozhenieto-za-otmyana-na-mashinnoto-glasuvane-za-mesten-i-parlamentaren-vot/187730/2/48", "text": "Правната комисия прие предложението за отмяна на машинното гласуване за местни и парламентарни избори, предаде репортер на Агенция \"Фокус\".    Предложението беше заложено в промените в Изборния кодекс, инициирани от ПГ на ГЕРБ и подписани от \"Обединени патриоти\". \"За\" законопроекта на първо четене гласуваха 12 народни представители, \"против\" - 9 и \"въздържали се\" - 0, с което той бе приет. Окончателното решение ще бъде взето от пленарна зала. Измененията в изборното законодателство са заложени като точка първа в дневния ред на депутатите. Агенция „Фокус“ припомня:  Това ще са вторите промени в Изборния кодекс за тази година, свързани с машините. На 14 февруари 2019 г. депутатите приеха изменения в Изборния кодекс, с които решиха хартиеното гласуване да бъде заменено с машинно на вота след местните избори през 2019 г. Предложеният текст предвиждаше още при европейския вот машинно гласуване да се проведе в най-малко 3000 избирателни секции, а за общите избори за общински съветници и кметове през 2019 машинно гласуване да бъде осъществено в най-малко 6000 избирателни секции.  След първото по-мащабно машинно гласуване на евровота от ЦИК направиха своя анализ. На 26 юни 2019 г. на заседание на Правна комисия след евровота председателят на ЦИК Стефка Стоева отчете, че увеличаването на броя на секциите с машинно гласуване вероятно ще доведе до увеличаване на несъответствията и грешките в протоколите на СИК, което при този вид избори може да повлияе на резултата.  Стоева отчете още, че 58 967 избиратели са гласували с машини, което е 7.59% от всички гласоподаватели Председателят на ЦИК уточни, че в секциите с машинно гласуване само 27.7% от избирателите са избрали да гласуват с машина, останалите 72.3% от избирателите са предпочели да гласуват с хартиена бюлетина.  „Тези данни сочат, че цената на един глас с машинно гласуване с оглед броя на избирателите и разходите за наемане на машините, за сертифицирането им, за провеждане на пазарно проучване, за организиране на обществената поръчка, за допълнителното възнаграждение на членовете на секционните избирателни комисии с машинно гласуване възлиза на около 59 лв.“, посочи също Стоева.  По думите й за сравнение цената на един глас с хартиена бюлетина е 0.77 лв. Общата цена на бюлетините е 1 489 989 лв“, каза още Стоева. Тя подчерта, че въпреки трудностите, всичките машини са доставени в 3000 секции. По думите й в 149 от тях няма избирател, който да е гласувал машинно.  ", "date": "2019.07.10", "title": "Правната комисия прие отмяната на машинното гласуване за местен и парламентарен вот"}
{"url": "http://epicenter.bg/article/Stanishev-posochi-chervenite-linii-na-sotsialistite-kam-Ursula-fon-der-Leyn/187731/2/0", "text": "\"На днешното заседание на Групата на социалистите в ЕП проведохме разговор с кандидата за председател на ЕК Урсула фон дер Лайен и представихме червените линии на нашето семейство относно политиките, които #ЕС ще следва през следващите 5 години.\"   Това написа във фейсбук президентът на ПЕС и евродепутат от БСП Сергей Станишев.   Публикацията му в социалната мрежа продължава така: \"В тази кампания социалистите водиха битка за фундаментална промяна в европейските политики и Франс Тимерманс беше лицето на тази промяна. Резултатът от преговорите в Европейския съвет далеч не ни удовлетворява. На този етап за нас е важно да обърнем дебата от обикновени пазарлъци за постове към сериозен разговор за бъдещето на ЕС.  През изминалите няколко дни участвах в редица подготвителни и координационни срещи на нашата парламентарна група и #ПЕС, за да очертаем основните приоритети, които бихме искали да видим в програмата на новия председател на ЕК и от които зависи нашата подкрепа. На днешното изслушване поставих множество конкретни теми, по които очакваме конкретни ангажименти от Урсула фон дер Лайен.  В моето изказване на първо място поставих въпроса за #СоциалнияСтълб – издигането на социалните права наравно с фискалните правила, които в момента връзват ръцете на националните правителства в социалната сфера и публичните инвестиции. Превръщането на Социалния стълб в задължителен план за действие би представлявал голямата промяна, за която хората ясно гласуваха на тези избори. Поисках също ясна позиция за лансирането на цялостен #МладежкиПлан, който да включва Младежката гаранция, Детската гаранция, културен чек и разширена програма „Еразъм“, с адекватен бюджет, защото за нас инвестицията в хората, особено младите, е най-добрата инвестиция. Поставих въпроса и за върховенството на закона. Още преди началото на кампанията, като първи заместник-председател на Комисията, Тимерманс водеше борба за отстояването на върховенството на закона и беше „наказан“ за това от Унгария и Полша. Сега кандидатът на десните фон дер Лайен разчита на подкрепата на тези правителства и техните евродепутати в Парламента. Очакваме гаранции, че върховенството на закона в ЕС и тя лично няма да станат заложник на тази сделка.  За съжаление, днес не чухме адекватен отговор на поставените въпроси, нито конкретен ангажимент към социалистите.\"  ", "date": "2019.07.10", "title": "Станишев посочи червените линии на социалистите към Урсула фон дер Лайен!"}
{"url": "http://epicenter.bg/article/Yuliy-Pavlov--Mashinniyat-vot-podlezhi-na-manipulatsiya-/187734/2/0", "text": "За пореден път се твърди, че един дебат не е състоял, при положение, че той се провежда почти непрекъснато, щом се вкара този въпрос в Народното събрание. Така коментира пред БНР социологът Юлий Павлов дискусията за машинното гласуване.  Тази тема „се вкарва периодично от избори на избори, но, както забелязвате, никой не слуша експертите и всички си продължават да си правят едни и същи глупости. Случва се поредният цирк. С уговорката, че този път може да се вземе по-разумно решение – почти никъде в Европа не се гласува машинно“, изтъкна Павлов в предаването „Нещо повече“ на програма „Хоризонт“.  Според него ключовият въпрос е каква е тенденцията – увеличават ли се или намаляват държавите с машинно гласуване: „Отговорът е очевиден - намаляват“.  „При положение, че всички се отказват, ние продължаваме да слушаме глупости, очевидно от политически съображения. Не мога да повярвам, че иначе интелигентни хора са в състояние да говорят такива глупости“, коментира социологът.  Той подчерта, че и вотът в момента може да се манипулира само в секционните комисии: „В тях имате 7 до 9 члена от различни политически сили, които взаимно се контролират и това е най-доброто, което може да се измисли. А има и наблюдатели“.  „Машините се нуждаят от поддръжка, контрол, проверка на софтуера и т.н. Един инженер поддържа няколко машини в близки секции и всичко зависи от него“, каза Юлий Павлов и настоя, че е по-лесно да се подкупи този инженер, вместо партийните членове и наблюдателите. И той да направи корекция в машината, така че гласове изкуствено да отиват за дадена партия.  ", "date": "2019.07.10", "title": "Юлий Павлов: Машинният вот подлежи на манипулация "}
{"url": "http://epicenter.bg/article/Angel-Naydenov-za-F-16--Poluchavame-gi-pri-edno-dobro-saotnoshenie-mezhdu-tsena-i-sposobnosti-/187735/2/0", "text": "Министерски съвет взе решение да продължи процедурата за закупуване на 8 изтребителя F-16. Следващата седмица разискванията по сделката влизат в парламентарна комисия и пленарната зала. Дали самолетите ще излязат евтино на страната ни? Отговорът на този въпрос дадоха в предаването „Плюс-Минус. Коментарът след новините” по Нова тв бившият министър на отбраната Ангел Найденов и бившият ни посланик в САЩ Елена Поптодорова.  „България поиска новопроизведен съвременен многофункционален боен самолет със способности, които да отговарят на изискванията и очакванията на българските военновъздушни сили. Получаваме това при едно добро съотношение между цена и способности”, коментира бившият военен министър. По думите му самолетите ще са четвърто поколение с пето поколение оборудване.  „Не е имало колебание, че тази машина е най-подходяща за нуждите на българските военновъздушни сили”, коментира бившият посланик на страната ни в САЩ Елена Поптодорова. Тя е категорична, че не е възможно разсрочване на плащанията за изтребителите, защото става дума за несъществуващи до този момент подобни отношения между Щатите и България.  „Предварително беше ясно, че разсроченото плащане не е възможно точно при този модел самолет”, заключи Ангел Найденов.  ", "date": "2019.07.10", "title": "Ангел Найденов за F-16: Получаваме ги при едно добро съотношение между цена и способности "}
{"url": "http://epicenter.bg/article/Boyko-Noev--/187737/2/0", "text": "Днес е един много добър ден за българската авиация. Това, което се случва, е добро. Това каза бившият министър на отбраната Бойко Ноев в предаването „Лице в лице“ по БТВ.  Думите му са по повод одобрението от правителството на проекта на договор със САЩ за новите изтребители F-16.  „Не вярвам да има подводни камъни по сделката. САЩ не биха си го позволили, а Министерство на отбраната не би го допуснало“, коментира той.  „Въпросите за модернизацията бяха порочно поставени от самото начало. Въпросът трябваше да се решава от псевдо експерти, предложението пък получи безкритично одобрение\", припомни Ноев. По думите му, изборът на нов боен самолет се е превърнал в персонализирана битка за президента. „Мисля, че той беше под влияние на много хора около него и загуби. Това решение може да се възприеме като загуба. Това, което взимаме сега е много по-добро от Грипен“, обобщи Бойко Ноев.  „За мен е важно, че се скъсва пъпната връв с едно минало. Историята на военната авиация. Хиляди кадърни хора са прекарали живота си в него. То трябваше да спре да пречи на бъдещето на авиацията. Много изостанахме. Това решение ни поставя в предните редици с най-модерна авиация“, убеден е бившият военен министър.  Той обаче предупреди за предстоящ конфликт сред военните пилоти, между тези, които ще управляват новите изтребители и другите, които ще летят на Су-25. Министерство на отбраната трябвало да реши това противоречие.  „В България два фактора влияят върху сигурността. Единият е това, че г-н Борисов персонализира управлението на държавата. Той е добър човек, но действията му водят до отслабване на държавността и институциите. От това биха могли да се възползват други държави. Русия е страна, която гони своите интереси, а България е уязвима. Службите ни са пробити“, предупреди Ноев.  По думите му от България Русия извършвала свои операции в околни страни. „Тук е център за действие на руската агентура“, изрази опасенията си той. Ноев попита, какъв е бил поводът за посещението на наши прокурори в Русия.   Русия иска да е велика държава. И нищо не можем да им кажем. Те търсят слабите звена. България е слабото звено заради разбиване на службите. Потресен съм от конгреса на ГЕРБ. Там имам приятели. Виидяях ги как излизат смазани от залата. Случващото се във военното разузнаване е един фарс. Нека ходилите прокурори в Русия, да дойдат и да кажат защо са ходили там. Цвета Караянчева заявява в Москва, че кани руснаците да ремонтира СУ-25. Тя не разбира какво е това. Сега да я питат кой й е казал да ги покани. Българската прокуратура спря разследването за Новичок. Прокуратурата ги е страх да питат Русия. Държавниците ни не стават за пет пари. Русия проби службите ни. Тук е център за действие на руската агентура. Ние сме като гол охлюв, уязвим от всякакви въздействия. Не може Борисов да води чалгаджийски разговори с премиера на Сърбия. Той за всичко се изказва. Даже и за прасетата. Това разбива държавата.  ", "date": "2019.07.10", "title": "Бойко Ноев: С решението за Ф-16 скъсваме пъпната връв с миналото!"}
{"url": "http://epicenter.bg/article/Radev-za-otmenenoto-mashinno-glasuvane--Demokratsiyata-i-svobodniyat-vot-nyamat-tsena-/187739/2/0", "text": "Демокрацията и възможността всеки гражданин да изрази свободно своя вот, без да бъде манипулиран, нямат цена. Това каза президентът Румен Радев в отговор на въпрос за намерението на управляващото мнозинство да отмени предвидената в изборното законодателство възможност за машинно гласуване, съобщиха от прессекретариата на държавния глава.  „Не машините са виновни, а ниската ефективност на администрацията и по отношение на подготовка и цена на обществената поръчка, и по отношение на организацията за използване на машините“, посочи президентът.   Държавният глава определи като крайно нелепо непрекъснато да се изтъкват като пример други европейски държави и особено Холандия, в които няма машинно гласуване.  „Когато нашата изборна администрация и власти постигнат такъв нисък процент на недействителни бюлетини и осигурят условия да няма манипулация на изборите, както е в тези държави, аз съм съгласен да премахнем машинното гласуване“, заяви президентът.  По думите му отмяната на машинното гласуване е удар и по нашите сънародници зад граница, които все повече очакват да бъде чут техният глас, а с този отказ всъщност се отдалечава към хоризонта електронното дистанционно гласуване.  Румен Радев осъди наложилата се практика няколко месеца преди всеки избор да се прави ремонт на изборното законодателство, което „затвърждава убеждението, че това се прави с някаква цел“.   Само час по-рано правната комисия в парламента прие на първо четене поправките, предложени от ГЕРБ, с които за местните избори отпада възможността за машинно гласуване. Още при обявяването на предложението от ГЕРБ посочиха, че имат съгласието на Обединени патриоти и \"Воля\". По време на заседанието от ДПС и БСП се обявиха категорично против отпадането на машинното гласуване.  Моята позиция е ясна отдавна, от самото начало на този процес - правителството е длъжно да осигури оперативните способности и техническата поддръжка на този самолет така, както те бяха разработени от Министерството на отбраната, приети от Министерски съвет и утвърдени от Народното събрание. Това заяви президентът Румен Радев в отговор на журналистически въпрос за одобрения от правителството доклад за покупка на изтребители F-16 за българските Военновъздушни сили.  Радев посочи, че към момента има чувствително разминаване с първоначално заложените от страната ни параметри и способности. Налице е тотална доминация на политическите мотиви над оперативните способности, а условията за техническа поддръжка на този самолет, които се отлагат във времето и ще се оскъпяват значително, могат да обезсмислят проекта.  Запитан дали обявената цена от 1.256 млрд. долара е голяма или малка за покупката на 8 изтребителя, президентът коментира, че това зависи от включеното в тази цена.  „Ако вътре има всичко необходимо така, както е разработено и изпратено от нас в искането за предоставяне на оферта и така, както беше публикувано от американското правителство с всички пакети и пълни способности - цената е приемлива, но ако ги няма тези неща – проектът губи смисъл“, заяви държавният глава. ", "date": "2019.07.10", "title": "Радев за отменено машинно гласуване: Не машините са виновни,а ниската ефективност на администрацията"}
{"url": "http://epicenter.bg/article/Borisov--Prognozata-na-EK-ni-narezhda-na-4-mo-myasto-po-rastezh-za-2020-g--/187740/2/0", "text": "Премиерът Бойко Борисов похвали във Фейсбук икономическите успехи на правителството.  \"По последни данни от Лятната икономическа прогноза на European Commission за 2019 г. се очаква растежът на БВП на България да бъде съответно 3,3% през 2019 г. и 3,4% през 2020 г. Това ни нарежда на 7-мо място в ЕС по растеж тази година и на 4-то следващата. Очаква се и понижаване на инфлацията в ЕС.  В доклада на ЕК се посочва, че рисковете, свързани с глобалните икономически перспективи, са тясно взаимосвързани и имат предимно отрицателни последици\", написа министър-председателят в профила си в социалната мрежа.  Той публикува и целия документ, в който има прогноза за целия Европейски съюз и тя не е толкова добра. В него Валдис Домбровскис, заместник-председател на ЕК за еврото и социалния диалог, който отговаря и за финансовата стабилност и съюза на капиталовите пазари, е цитиран да казва:  \"Все още се очаква всички икономики на ЕС да отбележат ръст през тази и следващата година, въпреки че стабилният растеж в Централна и Източна Европа контрастира със спада в Германия и Италия. Продължаващата слабост на производствения отрасъл, произтичаща от напреженията в търговията и несигурността в областта на политиката, подлага на изпитание устойчивостта на икономиките ни. По отношение на вътрешния пазар излизането на Обединеното кралство от ЕС без сделка продължава да бъде основен източник на риск.\"  ", "date": "2019.07.10", "title": "Борисов: Прогнозата на ЕК ни нарежда на 4-мо място по растеж за 2020 г. "}
{"url": "http://epicenter.bg/article/Stefan-Danailov-podkrepya-Vezhdi-Rashidov-za-desetokratno-uvelichenie-na-sanktsiite-sreshtu-vandalite/187742/2/0", "text": "Проф. Стефан Данаилов подкрепи с подписа си предложените промени в чл. 200 на действащия Закон за културното наследство за вдигане десетократно санкциите, към тези, които  безразсъдно и безмилостно  посягат на националното богатство на България.    „Нашето Отечество е уникална територия в Света със своите природни дадености и още по-богато на наследените от дедите ни недвижими културни ценности. Вълнувам се, когато някой  безотговорно и немърливо се отнася към националния ни дълг да съхраним безценните дарове на миналото ни.  ни и не пазят недвижимите паметници на културата с национално и световно значение, сътворени от творческия гений на народа ни.           Няма цена, която да е недопустима за наказание на тези, които посягат на свидетелствата на националната ни гордост и не се чувстват длъжни да полагат усилия да съхранят сътвореното от дедите ни или недостижимата природа.                      Веднъж разрушените недвижими културни ценности безвъзвратно губят своята стойност и дори да бъдат възстановени - копията не стават оригинали!”   Това се казва в разпространено мнение на проф. Данаилов до медиите.   Припомняме, че Председателят на парламентарната Комисия по културата и медиите в обяви, че ще внесе поправка в Закона за културното наследство, с която  , които са в Индикативната листа на ЮНЕСКО, съобщиха от комисията. Предстои второ четене на поправките в Закона за културното наследство, където този текст ще бъде разгледан и гласуван. Това ще доведе до по-строги режими на опазване и управление от страна на собствениците, ползвателите и концесионерите на такива недвижими културни ценности,обясниха още от комисията.   \"Посегателството върху такива паметници като пещерата    \", коментира Рашидов.", "date": "2019.07.10", "title": "Стефан Данаилов подкрепя Вежди Рашидов за десетократно увеличение на санкциите срещу вандалите"}
