{"url": "http://epicenter.bg/article/Skandalat-s-lekarstvata-za-sartse-i-kravno--Zasegnati-sa-160-000-balgarski-patsienti--VIDEO-/158591/2/0", "text": "160 000 души в България се лекуват с 62-та продукта, които бяха блокирани из цяла Европа. По-рано днес стана ясно, че е открит примес в тях, който се класифицира като вероятен канцероген, предаде бТв.  Властите у нас успокоиха, че алтернативни лекарства има.  Красимир Ангелов е хипертоник. Разбира за проблема от личния си лекар, който го успокоява, че лекарствата му не са сред спрените. \"Човек винаги когато нещо не знае се притеснява и се страхува, затова пациентът трябва да бъде информиран”, посочи той.  Засегнатите лекарства съдържат активното вещество валсартан. Китайски производител на това вещество е докладвал, че е открит примес в него. Именно този примес е класифициран като вероятен канцероген.  Затова са блокирани само лекарствата на фирмите, които се снабдяват с активното вещество от китайския завод.   \"Това дали е опасно зависи от това в какво количество е. Твърде е възможно откритото количество въобще да не е проблем, тъй като има и други продукти, при които като се приема тази съставка се отделя при метаболизма им\", обясни фармацевтът Стефан Минков.  Китайската фирма твърди, че отритият примес е свързан с промени в производствения процес от 2012 г. и уточнява, че няма нарушения на правилата за добра производствена практика, както и няма данни други активни вещества, произведени от компанията, да са засегнати.  Заместители на блокираните лекарства има,  Общопрактикуващият лекар д-р Гергана Николова призова пациентите да се обърнат към лекаря, който изписва медикаментите им, за да може да се сменят.  Малко над 160 000 пациенти у нас пият блокираните лекарства. Освен при хипертония, те се прилагат и при скорошен миокарден инфаркт и сърдечна недостатъчност.  Мери Пейчева от Изпълнителна агенция по лекарствата, посочи, че преди съобщението на сайта на агенцията първо е издадена заповед да се спре доставката на лекарствата до пациентите.  Акцията по спиране на продажбите е превантивна. Лекарите и аптеките са уведомени.  „Европейската агенция по лекарствата и националните органи проучват степента на замърсяване с примеса и възможните въздействия върху пациентите. Данните от проучването ще бъдат публично оповестени”, добави Пейчева.  ", "date": "2018.07.06", "title": "Скандалът с лекарствата за сърце и кръвно: Засегнати са 160 000 български пациенти (ВИДЕО)"}
{"url": "http://epicenter.bg/article/Bez-Merkel-na-Sofiyskata-sreshta-na-visoko-ravnishte-16-1/158524/2/0", "text": "  Темата на лидерската среща е \"Задълбочаване на отвореното и прагматично сътрудничество, съвместно насърчаване на общия просперитет и развитие”. Предвижда се тя да приеме заключителен документ под надслов \"Насоки от София”.     Целта е сътрудничество в областта на търговията, инвестициите, иновациите, високите технологии, инфраструктурата, земеделието и туризма.     Гърция е заявила интерес да присъства като наблюдател и се очаква лично премиерът Алексис Ципрас да пристигне за форума у нас. През ноември миналата година, на шестата среща на върха в Будапеща, Ли Къцян обяви, че Пекин ще осигури над 3 милиарда долара за проекти в страните от Централна и Източна Европа.   Двамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации в резиденция \"Бояна\".     На срещата \"16+1\" в София ще бъдат обсъдени инвестиционните намерения на Китай за страните от Централна и Източна Европа. Очаква се да бъдат договорени инфраструктурни проекти за стотици милиони. Китайски компании вече заявиха интерес към строителството на АЕЦ \"Белене\" и тунела под \"Шипка\".", "date": "2018.07.06", "title": "Без Меркел на Софийската среща на високо равнище 16+1"}
{"url": "http://epicenter.bg/article/Balgariya-i-Kitay-podpisaha-deset-sporazumeniya-za-vzaimno-satrudnichestvo--NA-ZhIVO-/158546/2/0", "text": "България и Китай подписаха десет споразумения за взаимно сътрудничество, предаде репортер на Агенция „Фокус“. Това се случи по време на срещата между председателя на Държавния съвет на Китай Ли Къцян и премиера на България Бойко Борисов.  Двете държави подписаха Меморандум за разбирателство между Министерството на енергетиката на България и Националната енергийна администрация относно мирното използване на ядрена енергия, Меморандум за сътрудничество в областта на малките и средните предприятия между Министерството на икономиката на България и Министерството на търговията на Китай, Споразумение между правителството на Китай и България за сътрудничество в областта на науката и технологиите, Протокол за фитосанитарни изисквания за белене на слънчогледово семе, Писмо за намерения между Министерството на икономиката на България и Китайска държавна администрация за тютюна.  Паодписани бяха още Меморандум за разбирателство между Национална компания „Индустриални зони“ и Китайския център за развитие на индустрията, Финансово споразумение за 1,5 млрд. евро между Българската банка за развитие и Китайската банка за развитие, Споразумение между Параходство български морски флот и китайска банка за 94,15 млн. долара за изграждане на шест кораба за насипни товари, Договор за изграждане на нова централа за комбинирано производство на топлинна и електрическа енергия и Меморандум за сътрудничество между Борика АД и UnionPay.  Имаме редкия шанс да развием промишлени, икономически и финансови бизнес отношения с Китай, каза министър-председателят Бойко Борисов в началото на пленарните заседания.  „България и българският народ обичат китайския народ. Имаме редкия шанс с прагматичност и спазвайки европейските правила на база на взаимна добросъвестност да развием промишлени, икономически, финансови бизнес отношения - в сферата на туризма, икономиката, културното наследство и образованието“, подчерта Борисов. На разговора присъстват и вицепремиерът Валери Симеонов и външният министър Екатерина Захариева.  \"Гордеем се с куража на Боян Петров, подариха ми знаме от съпругата му\", коментира на свой ред председателят на Държавния съвет на Китай Ли Къцян.  „За първи път посещавам България след сформиране на правителството и това е първата спирка на европейския ми маршрут. Благодаря за тържествената вечеря на г-н Борисов вчера вечерта. Имах възможност да видя златни предмети от преди 7 хил. години. Вчера ми дадоха и подарък – знаме от съпругата на Боян Петров, който изчезна по време на изкачване в Хималаите. На знамето пише, че нейното сърце винаги ще остане там. Ние се гордеем с неговия кураж“, каза още Къцян. Той посочи, че с премиера Борисов са провели важен разговор на четири очи и са постигнали единодушно съгласие по някои важни въпроси.   Най-важно е да следваме пазарните правила, правилата и законите на ЕС. Нашите проекти трябва да бъдат отворени и прозрачни, посочи Ли Къцян. Китай подкрепя европейската интеграция и един обединен Евросъюз. Ние разбираме, че ЕС е важна сила за глобалния просперитет, подчерта Ли Къцян, добавяйки, че инициативата \"16+1\" не е насочена срещу ЕС. \"   Той обеща да засили сътрудничеството с България. Ли Къцян е много впечатлен от българската история и обеща да насърчи развитието на туризма.  , подчерта Ли Къцян, напомняйки, че Пекин вече сътрудничи с някои европейски държави в областта на мирната ядрена енергия. „Трябва да използваме съществуващото оборудване за мирни цели. Ние ще засилим този процес“, добави той.  „Има много възможности за развитието на двустранната търговия с България и това ще засили процеса на евроинтеграция.   и подчерта, че Пекин ще защитава интересите си, ако някой иска да увеличава тарифите. „Ще поддържаме авторитета на СТО. Никой няма интерес от търговска война, тя пречи на многостранния процес. Търговската война е лоша за всички. Ние имаме пазари, ще се ангажираме с по-нататъшно отваряне на пазарите си“, каза китайският премиер и обеща да защитава интересите на всички компании, включително чуждестранни, които ще работят на пазара на Поднебесната.  „Искаме да дадем повече възможности на България. Ще работя, за да представя България в Китай“, заяви Ли Къцян.  Важното послание на премиера Ли Къцян е, че форматът „16+1“ не разделя Европа. Той не е насочен срещу останалите държави. Напротив, там където кохезионните политики не могат да смогнат, те могат да помогнат, каза от своя страна премиерът Бойко Борисов.  Форматът „16+1“ не цели разделяне и цепене на съюза, а колкото е възможно по-бързо държавите от Балканите да наваксат изоставането си от страните от ЕС, добави Борисов.  По проекта за АЕЦ „Белене“ можем да направим един добър проект с китайската страна, подчерта българският премиер.   Премиерът на Китай лично се ангажира, че ще ни помогне да изведем проекта „Белене“ до успешен край, каза още Борисов.  „По темата енергетика - с контактите, които Китай има с държави-членки на ЕС, действително по проекта „Белене“ бихме могли да направим един добър проект, за който той лично се ангажира, че ще ни помогне да го изведем до успешен край“, обясни Борисов.  Министър-председателят посочи, че и по отношение на инфраструктурните проекти има напредък.  „Понеже много се говори, че не се спазват процедурите там, където участва Китай, премиерът Ли каза, че те ще се случат на пазарен принцип, на конкурсно начало и спазвайки всички правила. Съвременното китайско правителство работи за един доста по-дълъг период напред от България. Те имат стратегии за 50 години напред. Бях озадачен, когато разбрах, че още първата магистрала в Китай, независимо, че управлява комунистическата партия, е платена. Те нямат безплатна магистрала. Казвам го за тези, които много обичат да говорят по тази тема. Няма безплатна магистрала в Китай. Затова ние разчитаме много на тол системата, която може да ни позволи на пазарен принцип да се върнат инвестициите на базата на преминаващия трафик. Имаме възможност нашите министри да проведат срещи и да защитим интереса на България, и на Балканите, и на инвеститорите в Китай“, обясни още Борисов.  ", "date": "2018.07.06", "title": "България и Китай подписаха десет споразумения на стойност над 1,5 млрд. евро  (ВИДЕО)"}
{"url": "http://epicenter.bg/article/Karayancheva-osiguri-lineyka-za-Bosiya-/158549/2/0", "text": "Председателят на Народното събрание Цвета Караянчева е осигурила лекар от Университетска болница \"Лозенец\", който постоянно да следи за състоянието на Николай Колев–Босия, съобщиха от пресцентъра на парламента.  Караянчева е ангажирала и линейка за обявилия от три седмици гладна стачка заради купуването на шофьорски книжки Босия. Вчера той и негови поддръжници се събраха пред парламента с искане на оставката на министъра на транспорта Ивайло Московски. Няколко часа след началото на протеста до парламента се появи линейка, в която беше качен Николай Колев-Босия. Пред \"Дневник\" той каза, че му е бил направен медицински преглед, но е отказал да бъде настанен в болница.  \"Днес Цвета Караянчева разговаря с директора на Университетска болница \"Лозенец\" проф. Любомир Спасов, за да бъде осигурено лекарско наблюдение над обявилия гладна стачка Николай Колев–Босия. Той отново е бил прегледан от лекар и ще продължи да бъде под наблюдение\", се казва в съобщението.", "date": "2018.07.06", "title": "Караянчева осигури линейка за Босия "}
{"url": "http://epicenter.bg/article/Li-Katsyan--Gordeem-se-s-kurazha-na-Boyan-Petrov--podariha-mi-zname-ot-saprugata-mu-/158550/2/0", "text": "Гордеем се с куража на Боян Петров, подариха ми знаме от съпругата му. Това сподели емоционално председателят на Държавния съвет на Китай Ли Къцян преди пленарните разговори с министър-председателя Бойко Борисов, предаде репортер на Агенция „Фокус“.  „За първи път посещавам България след сформиране на правителството и това е първата спирка на европейския ми маршрут. Благодаря за тържествената вечеря на г-н Борисов вчера вечерта. Имах възможност да видя златни предмети от преди 7 хил. години. Вчера ми дадоха и подарък – знаме от съпругата на Боян Петров, който изчезна по време на изкачване в Хималаите. На знамето пише, че нейното сърце винаги ще остане там. Ние се гордеем с неговия кураж“, каза още Къцян.   Знамето ще бъде изложено и пазено в музей в Тибетския автономен регион, каза още Ли Къцян.  „Искам да използвам тази възможност да изразя от името на китайския народ съжалението ни за българския алпинист Боян Петров, който загуби живота си в Хималаите. Бях на проверка, когато премиерът Борисов ми изпрати телеграма и ме помоли за спасителна операция за Боян Петров. Веднага дадох инструкции на тибетските власти да направят всичко възможно и те казаха, че не са пожалили усилията си в търсенето му. Те не се страхуваха да се жертват, защото уважават г-н Перов и за тях приятелството между България и Китай е много скъпо“, каза още Къцян.  Той обясни, че преди посещението си в България е разговарял с председателя на Тибетския автономен регион. „Той ми каза, че абсолютно всичко възможно е направено за издирването на Боян Петров, усилия не са пожалени. И той ме помоли да предам това послание на премиера и на съпругата на г-н Петров – най-дълбоки съболезнования и съчувствие от китайския народ“, каза Къцян.  На срещата присъства и съпругата на алпиниста Радослава Ненова. Тя изказа благодарности на Министерството на външните работи на България и на Китай за това, че са й помогнал в този тежък за нея момент.    ", "date": "2018.07.06", "title": "Ли Къцян: Гордеем се с куража на Боян Петров, подариха ми знаме от съпругата му "}
{"url": "http://epicenter.bg/article/Li-Katsyan--Gotovi-sme-da-rabotim-zaedno-s-Balgariya-za-mirno-izpolzvane-na-yadrenata-energiya-/158552/2/0", "text": "Можем да използваме съществуващото ядрено оборудване в България и да го превърнем в оборудване за мирно използване на ядрена енергия. Това каза председателят на Държавния съвет на Китай Ли Къцян след среща с министър-председателя Бойко Борисов, предаде репортер на Агенция „Фокус“.  „С премиера Борисов говорихме за възможностите за икономическо сътрудничество – например за жп линия, която да свързва България и Егейско море. Всичко обаче трябва да бъде проведено по ясен и прозрачен начин, като приветстваме и участието на трети страни“, каза Ли Къцян и посочи, че един такъв проект ще изпрати посланието, че сътрудничеството е устойчиво и прозрачно.  „Готови сме да участваме и в сътрудничество за ядрена енергия с България. Условията са налице. Китай си сътрудничи вече с някои ядрени сили в Европа за мирно използване на ядрената енергия. Мисля, че така ще можем да използваме съществуващото оборудване в България и да го превърнем в оборудване на мирно използване на ядрената енергия“, коментира китайският премиер.  Приветстваме обединена Европа и силно евро, заяви още китайският премиер.  Най-важно е да следваме пазарните правила, правилата и законите на ЕС. Нашите проекти трябва да бъдат отворени и прозрачни, посочи Ли Къцян.  Китай подкрепя европейската интеграция и един обединен Евросъюз. Ние разбираме, че ЕС е важна сила за глобалния просперитет, подчерта Ли Къцян, добавяйки, че инициативата \"16+1\" не е насочена срещу ЕС.  \"Можем да помогнем и да допринесем за европейската интеграция\", категоричен е китайският премиер.  Той обеща да засили сътрудничеството с България. Ли Къцян е много впечатлен от българската история и обеща да насърчи развитието на туризма.  „Има много възможности за развитието на двустранната търговия с България и това ще засили процеса на евроинтеграция.  Китай никога няма да започне търговска война, категоричен е Ли Къцян и подчерта, че Пекин ще защитава интересите си, ако някой иска да увеличава тарифите. „Ще поддържаме авторитета на СТО. Никой няма интерес от търговска война, тя пречи на многостранния процес. Търговската война е лоша за всички. Ние имаме пазари, ще се ангажираме с по-нататъшно отваряне на пазарите си“, каза китайският премиер и обеща да защитава интересите на всички компании, включително чуждестранни, които ще работят на пазара на Поднебесната.  „Искаме да дадем повече възможности на България. Ще работя, за да представя България в Китай“, заяви Ли Къцян.  ", "date": "2018.07.06", "title": "Ли Къцян: Най-важно е да следваме пазарните правила и законите на ЕС при правенето на бизнес у вас"}
{"url": "http://epicenter.bg/article/Borisov--Mozhem-da-napravim-edin-dobar-proekt-po-AETs--quot-Belene-quot--s-Pekin-/158553/2/0", "text": "Посланието на срещата \"16+1\" е неразделна Европа, тя не е насочена срещу останалите държави. Това каза министър-председателят Бойко Борисов след среща с председателя на Държавния съвет на Китай Ли Къцян, предаде репортер на Агенция „Фокус“.  „Това посещение може да бъде разделено на 3 части – двустранното посещение, което е два дни и по време на което подписахме 20 меморандума, спогодби и проведохме съответните детайлни разговори по теми, които са от взаимно изгоден интерес. Днес следобед ще пристигнат 16 премиери за срещата утре „16+1“, за което се извинявам на гражданите на София. Интересът е голям, защото проектите, които ние предлагаме, са в интерес на целите Балкани и на гражданите на Източна Европа. А след това премиерът Ли отива при канцлера Ангела Меркел“, каза още Борисов.  Премиерът посочи, че е важно посланието на формата „16+1“ за неразделна Европа и целта му е да подпомогне взаимния обмен между държавите.  „Той не е насочен срещу останалите държави. Напротив, там където кохезионните политики не могат да смогнат, можем да напраивим двустранни, тристранни договори, четиристранни договори. Това не е геополитически съюз, той не противопоставя никой на никой в Европа. Срещите целят да вдигнат БВП и доходите на хората. Така че искам това послание да прозвучи много ясно от София към всички мои колеги в Европа. Целим не цепене на Съюза или разделяне, а напротив – колкото може повече изостаналите Балкани да достигнат до доходите, които всички желаем да имаме. Това е целта на тези многостранни и двустранни срещи. Ще използваме съботния и неделния ден да свършим допълнителна работа с двустранните срещи“, коментира Борисов.  Форматът „16+1“ не цели разделяне и цепене на съюза, а колкото е възможно по-бързо държавите от Балканите да наваксат изоставането си от страните от ЕС, добави Борисов.  По проекта за АЕЦ „Белене“ можем да направим един добър проект с китайската страна, подчерта българският премиер.  Премиерът на Китай лично се ангажира, че ще ни помогне да изведем проекта „Белене“ до успешен край, каза още Борисов.  „По темата енергетика - с контактите, които Китай има с държави-членки на ЕС, действително по проекта „Белене“ бихме могли да направим един добър проект, за който той лично се ангажира, че ще ни помогне да го изведем до успешен край“, обясни Борисов.  Министър-председателят посочи, че и по отношение на инфраструктурните проекти има напредък.  „Понеже много се говори, че не се спазват процедурите там, където участва Китай, премиерът Ли каза, че те ще се случат на пазарен принцип, на конкурсно начало и спазвайки всички правила. Съвременното китайско правителство работи за един доста по-дълъг период напред от България. Те имат стратегии за 50 години напред. Бях озадачен, когато разбрах, че още първата магистрала в Китай, независимо, че управлява комунистическата партия, е платена. Те нямат безплатна магистрала. Казвам го за тези, които много обичат да говорят по тази тема. Няма безплатна магистрала в Китай. Затова ние разчитаме много на тол системата, която може да ни позволи на пазарен принцип да се върнат инвестициите на базата на преминаващия трафик. Имаме възможност нашите министри да проведат срещи и да защитим интереса на България, и на Балканите, и на инвеститорите в Китай“, обясни още Борисов.  ", "date": "2018.07.06", "title": "Борисов: Можем да направим един добър проект по АЕЦ \"Белене\" с Пекин "}
{"url": "http://epicenter.bg/article/Kitayskiyat-primer-vazhiten-ot-/158551/2/0", "text": "Няма шега, няма измама!    Той пък веднага влезе в ролята си и се обърна към медиите и ги помоли да пишат за златните съкровища на България. \"Това само да съм постигнал - стиги ми!\", отвърна през смях Борисов.   Любопитният диалог се проведе по време на официалната пресконференция на двамата премиери в Гранитната зала на МС.   Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Това е първото посещение от 18 години насам на китайски премиер.    С най-голямо внимание на гостите разглеждали витрините, зад които се съхранява Панагюрското съкровище, както и други златни експонати, дело на майсторите по българските земи отпреди 7000 години.   \" \", каза доволен Борисов тази сутрин.  \"  обеща искрено гостът.    След разглеждането на НИМ българският премиер даде официална вечеря на Ли Къцян в резиденция \"Бояна\".   Ли Къцян бил толкова впечатлен от танца върху жарава, че лично проверил дали наистина танцьорите играят върху огън.   „  “, обеща Ли Къцян.   След вечерята Борисов написа във Фейсбук: „Посрещнах председателя на Държавния съвет на Китай Ли Къцян и неговата съпруга, които са на четиридневно посещение в София. На официална вечеря разговаряхме за предстоящата седма среща на държавните и правителствени ръководители на страните от Централна и Източна Европа и Китай. Преди това с г-н Къцян и съпругата му разгледахме Националния исторически музей”. \"За първи път посещавам България след сформиране на правителството и това е първата спирка на европейския ми маршрут. Благодаря за тържествената вечеря на г-н Борисов вчера вечерта. Имах възможност да видя златни предмети от преди 7 000 години. Вчера ми дадоха и подарък – знаме от съпругата на Боян Петров, който изчезна по време на изкачване в Хималаите. На знамето пише, че нейното сърце винаги ще остане там. Ние се гордеем с неговия кураж“, каза днес Къцян. Той посочи, че с премиера Борисов са провели важен разговор на четири очи и са постигнали единодушно съгласие по някои важни въпроси.", "date": "2018.07.06", "title": "Ето с какво възхитихме китайския премиер - с Панагюрското съкровище и нестинарите!"}
{"url": "http://epicenter.bg/article/Bivsh-shef-na-KAT--Magistralite-se-prevrashtat-v-patishta-na-smartta-/158529/3/0", "text": "Магистралите у нас се превръщат в пътища на смъртта. Това заяви бившият шеф на КАТ Богдан Милчев в сутрешния блок на Нова телевизия.  „Магистралите са измислени преди много години, а целта им е била хората, които ги ползват, да пътуват бързо и безопасно. За съжаление магистралите в България се превръщат в пътища на смъртта въпреки милиардите, които инвестираме в тях”, смята експертът.  По думите му сред причините е необходимостта някой да анализира произшествията. „България е единствената страна в ЕС, в която се слагат знаци за концентрация на пътнотранспортни произшествия или за опасност”, допълни Милчев.  Според него от 10 години не са издадени наредби, по които да се анализират тежките катастрофи.  „Информирали сме премиера, че тези две наредби, които още от 2007 г. министърът на вътрешните работи и министърът на транспорта трябваше да са издали, за да могат да се правят тези анализи, все още не са издадени. Отговорът им е, че си обменяли информация и анализирали”, обясни Милчев.  По думите му контролът по пътищата е статичен, а трябва да стане динамичен. „В самото движение трябва да се движат полицейските автомобили”, поясни Милчев.  ", "date": "2018.07.06", "title": "Бивш шеф на КАТ: Магистралите се превръщат в пътища на смъртта (ВИДЕО)"}
{"url": "http://epicenter.bg/article/-quot-Toplofikatsiya-quot-Pernik-remontira-magistralen-toploprovod--zahranvasht-6600-domakinstva-/158555/4/0", "text": "\"Топлофикация\" - Перник ремонтира магистралния топлопровод \"Юг\", захранващ 6600 домакинства в най-големия квартал \"Изток\".  \"Основният топлоизточник - ТЕЦ \"Република, е спрян за профилактичен ремонт и използваме това време да отстраним всички аварии, възникнали по време на отоплителния сезон\", коментира Анелия Тренева - инженер \"Отоплителни системи\" в дружеството.  Работи се при доста екстремни условия - под земята, защото при разкопаването се оказало, че тръбите преминават под централния водопровод. След заваряването тръбите се грундират и изолират. Магистралният топлопровод \"Юг\" е с дължина 4 км и е един от трите най-големи в Перник.  Вече са отстранени всички известни течове по магистралните тръбопроводи, чрез които се доставя топлинна енергия за абонатите на дружеството в централна градска част и квартал \"Тева\".  Профилактиката ще продължи до 9 юли. \"Топлофикация\" - Перник има около 20 000 абоната.  ", "date": "2018.07.06", "title": "\"Топлофикация\"-Перник ремонтира магистрален топлопровод, захранващ 6600 домакинства "}
{"url": "http://epicenter.bg/article/Institut--Ivan-Hadzhiyski--Borisov-trudno-shte--sleze--na-ravnishteto-na-vatreshnite-problemi/158545/11/0", "text": "      Най-голямата щета на досегашната външната политика на САЩ беше практическото стимулиране на стратегическото партньорство на Русия и Китай. Тръмп преоцени това още по време на кампанията си, но след като влезе в Белия дом, действията му бяха блокирани от вътрешнополитическия натиск.  Сега крачката на Тръмп към ново регулиране на отношенията с Русия и Китай стана възможна.   Но, от друга страна, тъкмо върховата степен на напрежение налага диалог и споразумение.  Най-важното е да се предотврати нова надпревара във въоръжаването. Това е от жизнено значение за САЩ;   По друг начин е важно и за Русия. И не на последно място – за света. Съмненията, че Тръмп ще се окаже „излъган” в Хелзинки, са продължение на критиките след Сингапур. Либералните коментатори обвиниха президента, че само е „легитимирал” режима на Ким Чен Ун.  През това време   и поставя под въпрос нормалното развитие на двете най-силни икономики.   Разногласията със САЩ (не само търговски) импулсират ЕС да потърси място като по-самостоятелен геополитически субект. Германия и Франция са близо до разбирателство по перспективата на европейската интеграция.    Но ако по-рано често се говореше как Германия трябва да спасява дадена държава или политика в ЕС, то сега     В предните месеци инициативите на президента Макрон не се приемаха с особено въодушевление. Никой не искаше да признае на Париж правото да бъде движеща сила на европейския политически процес. Конюнктурата обаче промени нещата. Достатъчно е да посочим, че Макрон обяви, че би искал след Брекзит френският език отново да стане водещ в Европа, какъвто е бил до 1973 г., т.е. до влизането на Великобритания; или с други думи: англичаните си тръгват – да си вземат и езика.   Нарастват шансовете укрепването на Съюза да върви през частично включване на по-националистическа реторика, затваряне на граници и фокус върху политическото бъдеще на еврозоната.  Ердоган постигна победа, но резултатите възпроизвеждат в много голяма степен картината от референдума – разделено общество със силни управляващи и слаба опозиция.   Сърбия, най-близкият приятел на Русия, се оказва в двора на НАТО. Гърция (и под външен натиск) подписа споразумението, но в неговите рамки и контекст постигна всички свои цели. „Съвпадна“ по време и излизането на Гърция от „спасителната програма“ и решението на кредиторите за облекчаване на гръцкия дълг.   А присъединителният процес на евроинтеграция ще даде качествено нова основа за двустранните връзки. Пита се обаче беше ли (и ще бъде ли) защитен българският исторически интерес към Македония. Сега защитата на българския интерес става функция от добронамереността на гръцките и македонските елити.  Българското обществено мнение постепенно „излиза“ от акцентите на европредседателството. В центъра на дневния ред застават социални проблеми. На пръв поглед „стабилността“ на управлението е неоспорвана.   Напротив, енергията на политическите субекти все повече се насочва към европейския и местния вот догодина.  Но протестите на майки на хора с увреждания, драмите около болниците, новото усещане за нефункциониращи институции покрай бягствата от арести и затвори и безпомощността пред летните дъждове са   На властовия връх сякаш се опасяват, че предстоят сериозни атаки и реагират превантивно дори на най-малкия сигнал – защото не знаят откъде може да тръгне атаката. Изглежда, че   Но сега като че ли евентуалните им действия вече се схващат като опасност и критичността към тях в медиите осезаемо се засилва.    Основното внимание на ДПС обаче е насочено към процесите в съседна Турция. Партията се ангажира недвусмислено с опозиционния кандидат Индже, загубил изборите срещу Ердоган. Отношенията с новото управление на Ердоган постепенно ще станат първостепенни. Може да се предположи, че активната роля на ДПС в турския изборен процес не се дължи на надценяване на шансовете на Индже, а на повдигане на собствената цена, на показване на сила и влияние като изходна точка за едни бъдещи разговори. През това време по почти всички теми (с изключение на подкрепата за правителството) трите патриотични партии се разминават. Отдавна е очевидно, че всяка от тях се оглежда за каузи и партньори за бъдещо политическо участие отделно от другите.     ", "date": "2018.07.06", "title": "Институт „Иван Хаджийски“: Борисов трудно ще „слезе“ на равнището на вътрешните проблеми"}
{"url": "http://epicenter.bg/article/-quot-Yaguar-quot---quot-Earbas-quot--BMV--Vsichki-si-tragvat-ot-Velikobritaniya--/158558/11/33", "text": "  Цели сектори на британската индустрия ще бъдат направо заличени, ако Лондон не остане в митническия съюз с ЕС. Настъпи моментът, в който британците най-сетне осъзнаха какво ще се случи с икономиката им след Брекзита.  Колкото повече наближаваше съдбовният ден (6.7), в който Тереза Мей представя на кабинета новия си компромис за Брекзита, толкова по-нервно реагираше британската индустрия. Групата „Ягуар Ленд Роувър“ (ЯЛР) открито заплаши правителството с последици в случай на „лош Брекзит“. От години концернът е собственост на индийската стоманена компания „Тата“, но „душата и сърцето на фирмата все още се намират във Великобритания“, заяви мениджърът Ралф Шпет в специално становище: „Нас и нашите партньори-доставчици ни очаква несигурно бъдеще, ако на преговорите за Брекзит не бъде постигнато споразумение за безпрепятствен граничен транспорт към ЕС.  В този случай през идните няколко години ще се окажат под заплаха инвестиции на стойност от 80 милиарда британски лири“. Автомобилният концерн осигурява работа на 40.000 души в своите заводи и на още 260.000 души при различни поддоставчици. Концернът се опасява от милиардни загуби заради евентуални продължителни гранични контроли вследствие на „твърд“ Брекзит.  Миналата седмица още два големи концерна („Еърбъс“ и БМВ) отправиха подобни заплахи към правителството. В доклад за „оценка на риска“, ръководството на „Еърбъс“ заяви, че ако Великобритания напусне митническия съюз и единния европейски пазар, това ще доведе до „сериозно прекъсване на производството“. В такъв случая концернът щял да преразгледа „своите дългосрочни инвестиции и производствени мощности“ във Великобритания. Самолетостроителната компания „Еърбъс“ има 14. 000 служители във Великобритания. Концернът осигурява и още няколко хиляди работни места във фирмите на своите поддоставчици. БМВ Великобритания също изрази подобни опасения. Автомобилният концерн произвежда в Оксфорд главно модела „Мини\" и настоява за яснота по отношение на бъдещите контакти с ЕС. Шефът на БМВ Великобритания Йън Робертсън заяви, че британската автомобилна индустрия ще загуби своята конкурентоспособност, ако не се намери положителен изход от преговорите за Брекзит.  Предупреждението се отнася както до изнасянето на производствени мощности извън Великобритания, така и до спирането на бъдещи инвестиции. Шефът на „Сименс“ Великобритания, в чиито заводи работят 15.000 души, произвеждащи части за електроцентрали и други енергийни съоръжения, също се опасява от последиците от „твърд“ Брекзит. Той призова правителството да остави страната поне в митническия съюз със ЕС, ако не бъде намерено някакво по-добро решение.  Бившият министър на икономиката Винс Кейбъл смята, че предупрежденията на „Еърбъс“ са били ключовият момент, който е накарал хората стреснато да си кажат „Боже мой!“, защото най-сетне са осъзнали какво се случва в действителност. Пол Дрекслър, председател на Конфедерацията на британската индустрия CBI, заяви през юни, че цели области на местната индустрия ще бъдат буквално заличени, ако страната не остане в митническия съюз с ЕС.  Все повече фирми споделяли своите опасения, защото почти всички били силно зависими от наличието на свободен търговски обмен с ЕС. Дрекслър нарече политиката на правителството в Лондон по отношение на Брекзита „идеологически порой“. Учудващо дълго британските фирми гледаха безучастно на преговорите за Брекзит. Повечето от тях явно се страхуваха да не бъдат въвлечени в идеологическите битки на правителството. Освен това поддръжниците на Брекзита постоянно подчертаваха големите глобални предимства от излизането от ЕС. Те явно все още не са проумели до каква степен е обвързана британската икономика с континентална Европа. А от друга страна явно надценяват и собствената си мощ. Поддръжниците на Брекзита постоянно твърдят, че ЕС щял да им предложи всичките предимства на митническия съюз и вътрешния европейски пазар безплатно, защото зависел в голяма степен от британския пазар.  В действителност е точно обратното. Статистиките са безпощадни. 44 процента от британския износ отиват в ЕС. Други 14 процента - в трети страни, които са свързани с Европа по силата на търговски договори. След Брекзита Великобритания ще загуби тези предимства и ще трябва да сключва нови споразумения. Обратно, само 8 процента от износа на страните-членки на ЕС са предназначени за Великобритания. Освен това европейците демонстрират пълна сплотеност в преговорите и отклоняват всички британски искания за извънредни „творчески“ решения, които да са „по мярка“ на британците.  Днес Тереза Мей ще предложи нов начин за това как Великобритания да сключи търговски споразумения с трети страни, като едновременно с това запази и своя свободен граничен транспорт с ЕС. Предложението ѝ се базира на преработено техническо решение за бъдещите гранични контроли. Досега ЕС постоянно отхвърляше подобни идеи. В Лондон се говори, че Тереза Мей иска възможно най-мек Брекзит. Тя вече е потърсила подкрепата на холандския премиер Марк Рюте и на федералната канцлерка Ангела Меркел.  Как обаче може да бъде договорен „soft\" Брекзит, при положение, че е предвидено излизането на Великобритания от митническия съюз и от вътрешния европейски пазар, остава загадка. ЕС предлага на Великобритания само две опции: Норвежкият модел с оставане във вътрешния европейски пазар, който според британското правителство ще бъде най-безболезнен за британската икономика. Или сключване на споразумение за свободна търговия по примера на споразумението между ЕС и Канада. Ако се стигне до второто решение, това ще бъде сигнал за част от британската индустрия, че трябва да се изнася от Острова.  ", "date": "2018.07.06", "title": "\"Ягуар\", \"Еърбъс\", БМВ: Всички си тръгват от Великобритания? "}
{"url": "http://epicenter.bg/article/Frantsiya-se-klasira-za-polufinalite-v-Rusiya-/158588/8/0", "text": "Франция победи Уругвай с 2:0 и се класира за полуфиналите на Мондиала в Русия. На стадиона в Нижний Новгород головете отбелязаха Рафаел Варан в 40-ата и Антоан Гризман в 61-ата минута, предаде \"Фокус\".  Малко след втория гол Мбапе симулира, футболистите се спречкаха и настана меле. Най-активни в него бяха Погба и Луис Суарес. Съдията Нестор Питана показа жълти картони на Мбапе и Кристиан Родригес.  Тази вечер от 21:00 часа е вторият четвъртфинал от програмата за деня, между големия фаворит за титлата Бразилия и Белгия. Победителят от този мач в Казан ще играе срещу Франция за място на финала.  ", "date": "2018.07.06", "title": "Франция се класира за полуфиналите в Русия "}
{"url": "http://epicenter.bg/article/Koi-sa-vashite-slanchevi-chisla-za-yuli---ot-Milena-Ivanova-Ea/158559/10/101", "text": "Личното ви слънчево число се използва, за да изчислите цикъла на личния си месец, а това ви помага да прогнозирате какво ви очаква през него.   Знаете ли, че освен че имате астрологичен слънчев знак, имате и нумерологично слънчево число? Слънчевото ви число е едноцифрено число, което се получава от месеца и датата ви на раждане и има връзка с цикъла на годината, месеца и деня.   Слънчевото ви число се изчислява лесно и не се променя. Просто съберете месеца и деня на раждане и сведете получения сбор до едноцифрено число.   Пример: Ако сте родени на 15 май, съберете 5 (май е петият месец от годината) и 15. Сборът е равен на 20, което се свежда до 2 (2+0=2). Ако сте родени на 23 ноември, съберете 11 (за месеца) и 23. Сборът е равен на 34. За да получим едноцифрено число, събираме 3+4=7. Вашето слънчево число е 7!   Не забравяйте, че както при другите числа от нумерологичната ви карта, влиянието е ограничено в определена област. Слънчевото ви число оказва влияние на поведението ви по време на промени, особено когато те са неочаквани.   След като вече знаете слънчевото си число, вижте какво ви е подготвил предстоящият месец.   Личният ви месец е под числото 1, а личната ви година - под числото 3. Това е време на динамика, смелост и желание да започнете новото. Неволите от миналия месец ще изчезнат и вие ще се почувствате на гребена на вълната.Сега сте по-оригинални и креативни, отколкото по всяко друго време през тази творческа за вас година. Много от вас, които са в лична година 3, най-накрая могат да се измъкнат от досегашните непримирими модели.   Някои дори могат да направят промени в кариерата си или да започнат собствен бизнес. Това не е време, през което може да си позволите необмислени решения във всеки аспект от живота си - било то пари, кариера или партньорство. Може да почувствате желание да пишете, да рисувате или да се изразявате по някакъв друг творчески начин.    Ако ви изскочи предизвикателство, задължително го приемете.  Ако все още нямате партньор, може да срещнете някой специален човек, но връзката, макар и интензивна и страстна, може да не е трайна. Това е месец, който ще ви даде възможност за социални изяви, нови запознанства, за това  не пропускайте възможности да присъствате на различни събития. Вие ще бъдете прозорливи и остроумни. Това са чудесни възможности за осъществяване на трайни контакти, които ще помогнат на вашата кариера и други начинания. Предупреждение за най-ентусиазираните: не се хвалете за вашите планове и постижения; може да се получи обратен ефект.   Личният ви месец е под числото 2, а личната ви година - под числото 4. Понастоящем отношенията ви с хората във вашата работа или бизнес среда са изключително важни. Трябва да сте чувствителни към техните нужди и желания и вероятно ще бъдете призовани да играете ролята на посредник в конфликт между някои от тези хора. Вашият успех в тази роля ще окаже пряко влияние върху вашето бъдеще.   Може да бъдете разтревожени от тези нови предизвикателства, защото те се появяват в момент, когато вашето натоварване е значително. Въпреки това вие сте по-чувствителни и по-способни да разберете истинската база на конфликта през този период.   Вашата повишена чувствителност ви помага и в други области на живота ви. Романтиката е силно изявена, но трябва да се пази от работната среда, което може и да не е лесна работа. Вероятно ще получите възможност, да отидете на концерт или друго музикално събитие и поради вашата засилена чувствителност през този месец подобни събития ще се окажат много терапевтични. Поглезете се по здравословни за вас начини, като например масаж, нов спорт и режим на хранене или известно време близо до океана, в планината или в гората.   Личният ви месец е под числото 3, а личната ви година - под числото 5. Парите и финансовите въпроси ще са на преден план, ще се наложи да плащате сметки и заеми, затова трябва внимателно да обърнете внимание на вашата банкова сметка и да разпределяте финансите си. Вашата способност да влияете върху идеите и мненията на другите ще работи във ваша полза, за да ви помогне за нов източник на доходи. Това е и подходящо време да се  популяризирате.   Ако сте обмисляли обновяване на автобиографията си или опитвате да смените работната си среда с по-добра, сега е моментът да го направите. Промяната в кариерата също е възможна в резултат на външни сили. Сега сте по-креативни. Чувствате се малко неспокойни и импулсивни и сте готови да поемате рискове единствено поради това, че се нуждаете от промяна. Има тенденция да бъдете малко разпръснати и дори малко безотговорни. Вашата домашна среда също се превръща в източник на неспокойствие и може да се наложи да се предпазите с ирационално поведение.   В същото време можете да се свържете със стари приятели и роднини, с които не сте били в контакт от известно време. Емоционалното ви състояние е малко объркано този месец, което ви кара да сте мрачни. Опитайте се да поддържате равновесие. Това е месец, който ще ви откъсне от досегашните събития и обстоятелства в живота ви. Не се отнасяйте твърде сериозно и ако е възможно, отделете малко време за почивка. Това е добър момент да презаредите батериите си.   Личният ви месец е под числото 4, а личната ви година - под числото 6. Това е време да се отнесете сериозно към вашите задължения, ангажименти и обещания, да поемете отговорност във вашия дом, кариера и обществени дела. Бъдете търпеливи и се обръщайте към рутината и подробностите внимателно.   Организирайте личния си живот, както и кариерата си. Завържете изпуснатите краища. Започнете проекти, които ще подобрят живота ви, като ремонт на къщата или отглеждане на растения.Някой в ​​кръга ви от приятели и роднини може да се нуждае от помощ сега. Обикновено това е по-млад човек, който все още не е намерил стабилност или цел в живота. Този месец може да донесе отлична възможност в собствената ви кариера.   Фокусирайте се върху правните въпроси. Дисциплината и усилието са ключовите думи за този месец.Романсът поема по-сериозен ход сега, когато се изразяват очаквания и се поемат ангажименти.   Личният ви месец е под числото 5, а личната ви година - под числото 7. Това е време на неочаквани събития. Бъдете гъвкави особено в мисълта си. Нека старите концепции и догми си отидат сега, защото няма да ви бъдат полезни. Това е време на невероятен растеж, психически и духовен, но трябва да му позволите да се случи. Ще имате възможност да получите нова информация и да промените старите си разбирания за живота или хората.    Обстоятелствата около вас могат да се променят. Пътуването е възможно и благоприятно този месец. Внезапен телефонен разговор може да ви отведе направо в самолета на следващия ден. Възможно е да получите писма или телефонни обаждания от хора, за които не сте чували от дълго време. Междувременно се чувствате разпръснати и неспокойни и искате да избегнете натрапчивите детайли на живота. Носете се по течението; отговорите ще изплуват сами. Докато се носите, не се опитвайте да контролирате твърде много обстоятелствата. Умът ви ще бъде остър и бързо ще разчитате същността на новата информация, която получавате.   Също така ще бъдете креативни и изобретателни. Този месец освобождава вашата по-дива страна, особено когато става въпрос за вашия социален живот и любовна връзка. В контекста на сериозните и духовни обновления тази година юли ще бъде най-динамичният месец. Бъдете внимателни към прекалената самоувереност и безотговорност. Контролът над себе си е ключът към успеха ви!   Личният ви месец е под числото 6, а личната ви година - под числото 8. Това е отлично време за бизнес и финансови дела. Уважението и признанието за миналите усилия вероятно ще бъдат последвани от финансова печалба или повишение сега. Вие сте в състояние да поискате и да получите това, което смятате, че ви е дължимо.Може обаче да откриете, че не успявате да сте толкова дипломатични, колкото може да бъдете попринцип. Това е най-голямото ви предизвикателство  през този месец.   Пазете се от арогантност. Вашите отговорности се увеличават вероятно в резултат на повишение. Семейните дела, приятелството и романтиката също се преместват на преден план и са възнаграждаващи и изцеляващи. Може да бъдете помолени да пожертвате част от времето и енергията си от по-млад, стар или болен човек. Чувствате се по-близо до хората около вас и искате да сте заедно с тях, но трябва да имате предвид, че не бива да ги принуждавате да виждат живота така, както го виждате вие. Позволете им да възприемат собствените си перспективи и собствените си темпове на растеж.   Втората част от месеца ще ви донесе промени, които възникват от случайна среща на социално събитие. Тази промяна може да се основава на романтична среща и може да повлияе на жизнената ви ситуация. Неочаквано пътуване също е възможно през юли.   Личният ви месец е под числото 7, а личната ви година – под числото 9. Това е  време за прозрение и осведоменост. Започвате да осъзнавате величината на дълбоките вътрешни промени, които се случват, и това ви изпълва с комбинация от страх и вълнение. Знаете, че е дошло времето да се изправите пред важни решения, които ще засегнат живота ви, както и живота на близките до вас за дълго време. Страхът ви се основава на вашата нерешителност и неспособност да разберете дали това, което искате да направите, е правилно.   Вашето вълнение идва от знанието, че поне нещо се случва. В тази ситуация ключът е да изберете какво е правилно. Разчитайте на сърцето си и интуицията си и вярвайте в себе си и твореца си. Вашата кариера и финанси не са приоритети този месец, освен когато се отнасят до плановете, които може да имате за бъдещето. Това е време, за да се подготвите в  дългосрочен план, а не за да постигнете незабавни награди.   Личният ви месец е под числото 8, а личната ви година - под числото 1. Кариерата и финансите ще са над всичките ви приоритети. Работете здраво и мъдро. Комбинирайте практичност и визия. Не е време да седнете и да се взирате в космоса, а да сте стъпили здраво на краката си, да държите очите си отворени и да се въздържате от всякакви ненужни рискове.   За хора, които са свикнали да печелят парите по лесен начин с игра на лотария, тото или залагания,това може да бъде много печеливш период, но за онези , които живеят според по-простите закони на усилие и награда, това е месец, през който да се доверят на изпитаните от тях пътища. Всички въпроси, свързани с парите, трябва да се обмислят с най-голяма грижа. И все пак този месец е награждаващо време и шансовете ви за положителен развой са големи. Ако сте мъдри и предпазливи, може значително да увеличите баланса в банковата си сметка. Девет от десет души в 8-и персонален  месец, съчетан с 1-ва лична година, увеличават силата на финансовото си положение.Този месец ще ви донесе и силни емоции в личните отношения. Шансовете някой да се опита да ви използва са големи, а това ще ви остави разочарование. Положението в крайна сметка ще бъде решено, но лечението вероятно ще отнеме време. Ако все още не сте романтично ангажирани, този месец може да ви донесе запознанство с някой специален човек чрез работа или бизнес.   Личният ви месец е под числото 9, а личната ви година - под числото 2. Този период ще е емоционален и взискателен към вас. Това е месец,през който да се погрижите доброволно за приключване на стари взаимоотношения или работа.Връзките, които са проблемни, ще достигнат критична маса, ще се задълбочат или ще бъдат напълно прекъснати.   Всъщност, това е период на тестване на взаимоотношенията във всички области на живота ви. 9-и личен месец, съчетан с 2-ра лична година, може да бъде както дипломатичен, така и чувствителен, ориентиран към услугите – препоръчително е да избягвате конфликти. Работете върху проблемите тихо и търпеливо. В същото време е отличен период да погледнете навътре  в себе си и да разберете собствените си нужди и желания.   Освободете се от всичко, което сте надраснали, включително хора, ситуации, материални предмети - всичко, което вече не е използваемо за вас. Този месец е вашата възможност да избегнете емоционална и/или материална опасност. Това е времето да изпразните чашата си, за да направите място за новите подаръци, които идват по пътя ви. Това е преходен период и вероятно ще почувствате дълбоки емоции, дори носталгия и меланхолия. Понякога може да се почувствате изтощени. И все пак такива чувства не са напълно неприятни. На едно много дълбоко и лично ниво се извършва почистване и изцеление. Не сте съвсем съзнателни за всичко, което се случва, и следователно може да не сте в състояние да изразявате чувствата си пред другите. Може да усетите, че не разбирате напълно себе си. Дайте си време и много проблеми ще ви бъдат разкрити.   Може да се появи  възможност да участвате в добра кауза, което действително ще ви помогне да постигнете стабилност и вътрешна сила.Това е добро финансово време. Може да бъде получено плащане за нещо, което сте забравили или което не очаквате. Това е месец, който изисква баланс: чувствате се емоционални, но в същото време трябва да се съсредоточите и върху нуждите на другите. Ако се отдадете твърде много на собствените си чувства, особено на самосъжалението, вие ще пострадате повече, отколкото ако останете балансирани между вашите собствени нужди и чуждите.      ", "date": "2018.07.06", "title": "Кои са вашите слънчеви числа за юли - от Милена Иванова-Еа"}
{"url": "http://epicenter.bg/article/-Hrani-i-napitki-Balgariya--shte-obedinyava-interesite-na-hranitelno-vkusovata-promishlenost/158590/9/0", "text": "Единадесет от най-големите компании в областта на хранително-вкусовата промишленост в България - Данон Сердика АД, Девин ЕАД, Интерснак България ЕООД, Кока-Кола България ЕООД, Кока-Кола Хеленик Ботълинг Къмпани България АД, Куадрант Бевъриджис АД, Марс Инкорпорейтед България ЕООД, Монделийз България ЕООД, Нестле България АД, Престиж-96 АД, Якобс Дау Егбертс БГ ЕООД, обединиха своите усилия и създадоха браншово сдружение „Храни и напитки България“.   Основната цел на сдружението е в условията на пълна прозрачност да работи за създаването на по-благоприятна среда за развитие на хранителната индустрия в България, като обединява и представлява интересите на български и чуждестранни производители, дистрибутори и вносители на храни и напитки.   Само преди дни сдружението е прието за член на Food Drink Europe, най-голямата организация в Европа в сектора хранителна промишленост. Новината съобщи лично генералният директор на организацията госпожа Мела Фреуен. Food Drink Europe представлява интересите на своите членове пред европейските институции по съществени теми като безопасност на храните, здравословно хранене, опазване на околната среда, конкурентност, потребителско доверие.   Според г-жа Светла Лесова, председател на управителния съвет на сдружение „Храни и напитки България“, нуждата от подобно сдружение става все по-отчетлива през последните години, когато в дневния ред на обществото сепоставятредица въпроси като правилното хранене, стандартите за качество на хрaните, информираността на потребителите.   „Всички ние, като отговорни компании, сме поставили във фокуса на нашето внимание интереса на потребителя. Днес повече от всякога потребителите се интересуват от храната, която консумират и ние вярваме, че е важно за обществото да може да следи  градивен диалог между бизнеса и институциите по всички теми. Експертизата ни би допринесла за намиране на правилните решения, а чрез засилване на саморегулацията в сектора ще докажем, че сме и отговорни“, сподели г-жа Лесова.             Учредителите на сдружението очакват в най-скоро време към тях да се присъединят и други представители на хранителната промишленост, за да могат обединени да участват в създаването на регулаторната рамка, която пряко засяга тяхното развитие.   „Искаме да приобщим към дейността ни компании от всички сектори на отрасла – млечни, местни, хлебопроизводители, сладкари, производители на безалкохолни напитки. – подчерта Яна Иванова, изпълнителен директор на сдружение „Храни и напитки България“. “Вярваме, че само заедно ще можем да намерим най-верния баланс и най-полезните за обществото и потребителя решения, като обединим опит, усилия и желание да работим за подобряване на икономическата среда и благосъстоянието на България.“", "date": "2018.07.06", "title": "“Храни и напитки България“ ще обединява интересите на хранително-вкусовата промишленост"}
{"url": "http://epicenter.bg/article/Nikolay-Mladzhov-razkriva-taynite-na-biznesa-s-Yaponiya/158586/10/0", "text": "Препрочитайки Исабел Алиенде попаднах на една фраза, която ще споделя с вас: „Искам да изживея един епичен живот. Такъв, който да изпиша с големи прилагателни, да задраскам скучните абзаци и да подчертая правописните си грешки!”. Точно към това се стремим и ние от „Покана за пътуване”.   Какво е първото, което ви хрумва, когато някой спомене Япония  - кимоно, суши, сакура, самурай, сепуко, гейша… После идва ред на анекдотите за японския начин на мислене.  , представител на концерна \"Хитачи\" и колекционер на произведения на изкуството.   От него ще научите защо един тост е по-важен за бизнеса от всички преговори, какво е да попаднеш в тамошен завод и по какви причини, когато си в Япония по работа не е прието да удължиш престоя си за удоволствие.   Играта на асоциации продължава! След като обогатихме представата ви Япония,  за какво се сещате щом чуете България? За рози, кисело мляко и красиви жени! Ще наблегнем на поредното потвърждение за последното.  . Дамата има сериозна професия – тя е инженер-енергетик и когато ходи на проверки от Министерството на енергетиката често гази в кал с гумени ботуши и каска. Между другото, точно в такова одеяние била, когато й се обадили, че е сред финалистките на Мисис България. Да участва в нашата надпревара я мотивирал мъжът й със случайно подхвърлена реплика. Когато след раждането на второто им дете влязла във форма като свалила 60 килограма той заявил „Е, сега остава и Мисис България да станеш”. Станала! А в Покана за пътуване разказва що за преживяване е конкурс за красота в Рига.   Покрай работата на баща си, който е дипломат, Ирина Белчева е израснала в различни държави, а във вените й тече коктейл от българска, руска и  благородническа австро-унгарска кръв. Сигурно и това е повлияло на решението на Мак Малик, организатор на конкурса „Мис и Мисис Глобал интернешънъл да покани в журито  нашето момиче, което ще лети за Йоханесбург през септември.    Когато през 1995 година гостувах на Джована Савойска, Йоанна Българска във вила „Янтра” в португалското градче Ещорил бившата царица ми показа лехата със здравец под прозореца си и с гордост сподели със сочния си  софийски говор „Непрекъснато поръчвам да ми носят коренчето от дома”. За нея, италианката, България беше останала дом.   в редовната ни рубрика \"50 места от българската история отвъд България\".   За Матера повечето българи чуха за пръв път, когато заедно с Пловдив италианския град бе обявен за Европейска столица на културата през 2019 година. И наистина каменното селище не е популярно като туристическа посока колкото Рим, Венеция или Флоренция. Напразно! Все пак нашенски крак, при това не кой да е, е стъпвал по древните калдъръми.  Матера е естествен декор за филма на Мел Гибсън „Страстите Христови” с участието на Христо Шопов като Пилат Понтийски и Христо Живков в ролята на Свети Йоан.  .   Милена Кънева е режисьор със световно име. От края на 80-те години на ХХ век работи като журналист за  агенция WTN, National Geographic, RAI, CNN. Срещала се е с Далай лама. Интервюирала е и друг Нобелов лауреат за мир -  легендарната бирманска опозиционерка Анг Сан Су Чи, докато е под домашен арест, както и най-известни имена от световното кино като постоянно акредитирана на фестивалите в Кан и Венеция от 1992 г. насам. Милена нашумя с документалния си филм Total denial (Тотал-но отричане),  награден лично от Вацлав Хавел и  отличаван на редица кино форуми).   Неотдавна български майстор бе обявен за живо съкровище на ЮНЕСКО. Старозагорецът Богдан Богданов замесва хляб по древни рецепти с жива мая и изворна вода. Той казва, че печивото има собствен звук – песента на хляба се чува, когато се разчупва коричката.   За жалост, българските потомци на месещите и наричащи баби не са били толкова чевръсти колкото италианците от Матера, които са превърнали тамошния хляб в световноизвестен ритуал. За постановка, посветена на него разказва Милена Кънева.  ", "date": "2018.07.06", "title": "Николай Младжов разкрива тайните на бизнеса с Япония"}
{"url": "http://epicenter.bg/article/Bosiya-do-prezidenta--Ochakvah-lichna-sreshta--poluchih-edno-vazglupavo-pismo/158509/2/0", "text": "„Прочетох отговора ви на моето писмо-декларация и съм дълбоко разочарован от него. Знам, че президентската администрация е с много нисък КПД и интелектуален капацитет, но до такава ниска степен не очаквах да бъде. Отговорът, който са ви написали вашите съветници и технически изпълнители е повече от скромен и уязвим”. Това изтъква в свой отговор на писмото на Румен Радев, гладуващият вече 25-ти ден Николай Колев - Босия. Вчера президентът Румен Радев призова правозащитникът да прекрати гладната стачка. Босия е възмутен, че от „Дондуков” 2 отговарят на писмото му едва на 24-ия ден след като са го получили, още повече, „когато се отнася за хуманитарен момент. Това е грубо, нетактично и безумно”, казва гладуващият. Николай Колев припомня, че е поискал среща с президента, за да му докаже с документи и факти за организираната престъпна група в Министерството на транспорта, но Радев изобщо не отговарял на това искане. „Накрая вие се обръщате към мен да прекратя гладната си стачка, но не споменавате нищо за условията, които съм поставил. Явно смятате, че аз при вашия отговор ще подскоча до небето от кеф, че сте ми написали едно възглупаво писмо и веднага ще си поръчам порция кебапчета, шопска салата и отлежала гроздова”, завършва с ирония отговора си Босия.     Прочетох отговора ви на моето писмо-декларация и съм дълбоко разочарован от него. Знам, че президентската администрация е с много нисък КПД и интелектуален капацитет, но до такава ниска степен не очаквах да бъде. Отговорът, който са ви написали вашите съветници и технически изпълнители е повече от скромен и уязвим. Не може съветник с някакъв зачатък на интелект да отговаря на писмото ми на 24-ия ден след като сте го получили, още повече, когато се отнася за хуманитарен момент. Това е грубо, нетактично и безумно. Това, че вашият главен серкретар е изпратил декларацията ми до Главния прокурор е направо дебилно. Смятате ли, че ако аз исках да сезирам Главния прокурор /нещо, което съм направил/ ще сезирам криминално проявеното лице Цацаров, използвайки президентската институция? Вашите съветници явно са подготвяни в училище за бавно розвиващи се. В писмото ми декларация бях поискал среща с вас, за да ви докажа с документи и факти за организираната престъпна група, създадена и подкрепяна от криминално проявеното лице Московски. Това щеше да ви даде основание да свикате Съвета по национална сигурност, за да престанат убийствата и осакатяването на хиляди невинни български граждани.   Във вашия отговор няма и дума за това! Накрая вие се обръщате към мен да прекратя гладната си стачка, но не споменавате нищо за условията, които съм поставил. Ако вие се бяхте обърнали към Парламента с въпросите дали ще уважат моите искания-разбирам, но вие не правите нищо такова.   Явно смятате, че аз при вашия отговор ще подскоча до небето от кеф, че сте ми написали едно възглупаво писмо и веднага ще си поръчам порция кебапчета, шопска салата и отлежала гроздова. Нямате основание да ми се сърдите на отговора. Каквото писмото ви-такъв и отговорът ми  5 юли 2018 г. София                                                                                          Н. Колев-Босия  ", "date": "2018.07.06", "title": "Босия до президента: Очаквах лична среща, получих едно възглупаво писмо"}
{"url": "http://epicenter.bg/article/Milen-Keremedchiev--Sreshtata-s-Li-Katsyan-e-tolkova-vazhna--kolkoto-i-predsedatelstvoto-ni-v-Evropa/158512/2/0", "text": "\"Срещите 16+1 станаха много по-важни от тези между Китай и Европейския съюз. Интересът към България е засилен, защото има дисбаланс на китайски инвестиции в страните от ЕС. Единствено западноевропейските държави са били концентрирани към пекинските пари\". Това заяви пред БТВ Милен Керемедчиев.   \"Срещата на Борисов с Ли Къцян е толкова важна, колкото и председателството ни в Европа. Имаме възможност да направим важни трансгранични проекти и да развием Балканите.   България е на опашката спрямо китайските инвестиции през последните 10 години. Ние сме получили 300 млн. евро, докато Унгария, например има 2 млрд. евро. Два са основните казуси - да се осигурят гаранции и да се привлекат повече инвестиции. Трябва да кажем \"да\" на големите проекти. Публичното частно партньорство също е важно за страната ни. Не трябва да допускаме инфраструктурата и темите, които ни вълнуват, да ни заобиколят. Трябва да хванем последния влак, защото в момента сме в последния вагон на китайските интереси. Надявам се това да е политиката на правителството\", коментира Керемедчиев.   ", "date": "2018.07.06", "title": "Милен Керемедчиев: Срещата с Ли Къцян е толкова важна, колкото и председателството ни в Европа"}
{"url": "http://epicenter.bg/article/Orkestarat-na-Goran-Bregovich-shte-raztrese-traditsionniya-sabor-na-BSP-na-Buzludzha/158516/2/0", "text": "  Брегович пристига с частен самолет, а всички разходи по транспорта и пребиваването му се поемат от столетницата.   Поканен да участва в соцпразника на поляните под върха е и македонският премиер Зоран Заев, но неговото присъствие още не е сигурно. Покрай българското председателство на ЕС Заев  напоследък си общува повече с премиера Бойко Борисов, отколкото със соцлидерката, въпреки че членуват в едно политическо семейство. Осведомени твърдят, че това начинът на лидера на опозицията Корнелия Нинова да отвърне по своему на активността на Борисов на Балканите, като устрои символична минибалканска среща със звездния сръбско-хърватски артист и с македонския премиер.", "date": "2018.07.06", "title": "Оркестърът на Горан Брегович ще разтресе традиционния събор на БСП на Бузлуджа"}
{"url": "http://epicenter.bg/article/Valeri-Simenov-pogna-shuma-i-v-stolichnite-zavedeniya--Chestito-i-na-Sofiya-/158517/2/0", "text": "След като Валери Симеонов се прочу с акцията си „Шум” специално в Слънчев бряг, сега вицепремиерът подхвана и заведения в София. Симеонов се похвали с поредната серия от акция „Шум” в профила си във Facebook.     И посочи поименно откъде е минал и какво е направил. \"Започнахме с кастата на \"недосегаемите\" по бул. \"Витоша\".    С първо предупреждение и спиране на музиката бяха номинирани Vitosha street Bar&Dinner, „БЕКГРАУНД“ и Social Cafe Bar & Kitchen.     Констативни протоколи и разпореждане за спиране на озвучаването отнесоха кафе клуб Memento и Beach Bar на ул. Раковски. Не мога да отрека пълното съдействие на персонала и управителите. За разлика от Черноморието, много от посетителите дойдоха да ме поздравят и дори си направихме снимки. За десерт си оставихме Студентски град. Както се очакваше, там нарушенията бяха най-драстични, което наложи съставянето на констативни протоколи с незабавно прекратяване на озвучаването в бар-ресторант \"МЕЙСЪНС\" и дискотека Jim Beam Club, където гърмеше живо изпълнение на чалга дивата KALI. Милата, обеща да мине на акапелно изпълнение тип пиано бар, но това не спести протокола и административната санкция спрямо заведението.  Най-арогантно нарушаваше нощната тишина механа \"Роден край\", раздрусана от мощни чалга ритми. С влизането си спряхме музиката и силно възпалихме мъжката аудитория на претъпканото заведение. При съставянето на констативния протокол, страстите се разгорещиха, но, слава Богу, всичко мина без физически посегателства – оказа се, че голяма група полицаи празнуват професионалния си празник. Съжалявам, няма как – законът е за всички.\"", "date": "2018.07.06", "title": "Валери Сименов погна шума и в столичните заведения: Честито и на София!"}
{"url": "http://epicenter.bg/article/Karayancheva-gnevna--Gnevni--no-ne-gladni--hora-aplodirat-patya-na-Bosiya-kam-smartta--/158519/2/0", "text": "  “Анархията е майка на реда” е прочут лозунг. Ето ви няколко реда от биография на Махно, за който този лозунг е бил знаме: “Есенният рейд на Махно през Украйна е най-голямата вълна класов терор от страна на махновци. „Помешчици, кулаци, бирници, полицаи, попове, кметове, укрили се офицери – всички гинат по пътя на махновци“ – не без гордост пише Аршинов. Мотив за наказателните си действия махновци черпят от настроенията на местните – когото те обвиняват в потисничество и други деяния, махновци разстрелват.”   “Анархия – мать порядка” по някакъв извратен начин може да се вписва в идеята за гражданска война в Русия в началото на 20 век. Не и в свободна, развита страна от началото на 21 век.   Можем да сложим проверяващи на всеки, който има лиценз да издава шофьорски книжки. Можем да сложим проверяващ на проверяващите. Кой ще проверява проверяващите проверяващи? Това е въпрос на манталитет и промяна на манталитета. Не на оставки – защото засега се искат оставките не просто на един министър, а на цялото Народно събрание, на президента, на всеки, когото днешните махновци са нарочили за кулак. А ако утре някой започне гладна стачка срещу исканията на Босия? И да – Босия не трябва да умре.“, написа още Караянчева във Фейсбук.", "date": "2018.07.06", "title": "Караянчева гневна: Гневни (но не гладни) хора аплодират пътя на Босия към смъртта! "}
{"url": "http://epicenter.bg/article/Yoncheva--Faktat--che-ne-se-dava-informatsiya-za-kontsesiyata-na-Letishte-Sofiya-pokazva--che-neshto-se-krie/158525/2/0", "text": "Самият факт, че решението за концесията на Летище София се взема на извънредно заседание, закрито заседание в последния момент на МС, че не се дава никаква информация на депутатите, включително и на коалиционните партньори на ГЕРБ, показва, че нещо се крие. Това каза в предаването „Тази сутрин” на bTV депутатът от „БСП за България” Елена Йончева.   Тя припомни, че през март миналата година служебното правителство е спряло концесията, като аргументите за това са, че даването на концесия на Летище София може да представлява заплаха за националната сигурност на страната и не отговаря на интересите на България.   Имаше много европейски туроператори, които искаха да участват в концесионирането, но накрая останаха две фирми – турски, припомни Елена Йончева.   „Ние не казваме, че е лошо турска фирма или която и да е да вземе летището на концесия, но когато едно летище бъде взето на концесия, нормално е, когато това летище има интереси да унищожи своята конкуренция, да намали приходите на своята конкуренция, да бъдем загрижени”, допълни депутатът.   Йончева заяви, че една от двете турски фирми, които са щели да спечелят, ако служебното правителство не беше прекратило концесията, е фирмата, която строи най-голямото летище в света, което след два месеца започва да работи в европейската част на Истанбул. Разстоянието от това летище до Бургас, както от София до Бургас е почти еднакво, обясни Йончева.   Световната практика е да подчиняваш своя конкурент, да създаваш такива условия, че да нямаш конкуренция в региона, добави тя.   „Защо трябва да се дава Летище София на концесия? То е печелившо летище. За миналата година е имало печалба над 11,5 млн. лв. Приходите са над 148 млн. лв. Всяка година се увеличава потокът на пътници, увеличава се и печалбата. Летище София е най-вече с изградена инфраструктура”, каза още Елена Йончева.   Тя допълни, че БСП е дало на концесия летищата във Варна и Бургас преди 12 години, но те, по думите й, са били \"едни бараки\" и са били дадени на немски туроператор.   „Те направиха писти, сложиха нова настилка, направиха нов сграден фонд, откриха нов терминал, смениха не само облика, а на практика изградиха нови летища”.   Летище София е част от обектите, които са от значение за националната сигурност на България и това е един изключително важен момент, каза още депутатът.   60 хиляди сме пропуснали към Европа, коментира Елена Йончева. По думите й твърденията на Бори сов, че през миналата година не е преминал нито един мигрант, са неверни. Според нея съоръжението по границите не само, че не стопира бежанците, ами ги канализира и у нас няма нито един разбит канал за нелегални емигранти.   По думите й няма как България да отхвърли връщането на тези мигранти, тъй като по време на председателството ни не беше коментирано Дъблинското споразумение, което щеше да бъде в интерес на страната ни.   Йончева заяви, че ние, както и всяка една друга държава, се  . Според нея националният ни интерес не е бил защитен. Австрия като страна председател ще работи затова Дъблинското споразумение да не бъде променяно, категорична е тя.   По думите на Йончева  в мигрантската политика, в енергийната сфера, а сега ако дадем концесията на Летище София на турска фирма, това вече ще е заплаха и за сигурността ни.   Турция е наш много добър наш съсед, но брани своите национални интереси. Турция държи един огромен коз с мигрантите и затова не е сигурно как ще приключи сагата ЕС – Турция. По думите й сега отношението на Ердоган към ЕС е много по-смекчено, тъй като Турция се нуждае от европейските пазари, защото там изнася своите стоки.    като новия акциз за бездимните изделия. Не бива да се променят акцизи в средата на годината, смята Йончева. Инвестициите намаляват, последните доклади на БНБ показва, че бизнес средата у нас е застрашена, подчерта тя.   Относно обвиненията за информацията в мотивите на  , тя обясни, че не са използвани медийни статии, а доклади на ДАНС, изказвания на съответните органи. Според нея пропуските в системата на митниците е недопустим.  ", "date": "2018.07.06", "title": "Йончева: Меркел ще ни върне онези 60 000 мигранти, които сме пропуснали към Европа"}
{"url": "http://epicenter.bg/article/Prof--Pimpirev-predava-v-NIM-balgarskiya-tribagrenik--razvyat-predi-30-g--v-Antarktida/158527/2/0", "text": "Днес в Националния исторически музей на официална церемония проф. Христо Пимпирев ще предаде българския трибагреник, развят преди 30 години в Антарктида.   Той е бил издигнат през април 1988 г. на първата постройка „Куцото куче”, с която се слага началото на полярната ни станция на о-в Ливингстън.   Флагът случайно е намерен в ледена пукнатина и съхраняван 30 години от тогавашния командир на испанската база \"Хуан Карлос I\" Елиас Маена.   През април чествахме 30 години от първата експедиция заедно с англичани и испанци и тогава проф. Кесада ми подари това знаме, обясни проф. Пимпирев в предаването „Тази сутрин” по bTV.   Днес той ще предаде на директора на НИМ доц. Бони Петрунова за обновената полярна експозиция българския трибагреник.   Проф. Пимпирев си спомня, че когато започва демокрацията, мисиите на Антарктида са много трудни. Търсели са спонсори и всичко са строили сами. България е част от управлението на Антарктида, тя е част от всички 29 държави, които участват в управлението ѝ, подчерта той.", "date": "2018.07.06", "title": "Проф. Пимпирев предава в НИМ българския трибагреник, развят преди 30 г. в Антарктида"}
{"url": "http://epicenter.bg/article/Spas-Panchev-osvobozhdava-myastoto-si-v-dve-parlamentarni-komisii/158528/2/0", "text": "Напусналият парламентарната група на БСП Спас Панчев беше освободен от Комисията по отбрана и на негово място влиза Васил Антонов. В Комисията по транспорт той е заместен от Йордан Младенов, предаде БНР.   Панчев е председател на Земеделски съюз \"Александър Стамболийски\". Той обяви, че напуска коалиция „БСП за България“ преди гласуването на втория вот на недоверие, внесен от левицата, с мотива, че новото ръководство на социалистическата партия неглижира коалиционните си партньори.  ", "date": "2018.07.06", "title": "Спас Панчев освобождава мястото си в две парламентарни комисии"}
{"url": "http://epicenter.bg/article/Erdogan-pokani-Vezhdi-Rashidov-za-tarzhestvenata-tseremoniya-po-vstapvaneto-si-v-dlazhnost/158531/2/0", "text": "Председателят на парламентарната Комисия по културата и медиите Вежди Рашидов получи специална лична покана от турския президент Реджеп Тайип Ердоган за тържествената церемония по встъпването му в длъжност след преизбирането му на поста. Това съобщиха от парламентарната Комисия по културата и медиите.  Личната президентска покана е висока чест и израз на особено уважение, коментираха дипломати.  Вежди Рашидов потвърди, че ще присъства на тържеството.  Церемонията по встъпването в длъжност на турския президент е в понеделник – 9 юли, в президентския дворец в Анкара.  Поканени са над 3000 души - чуждестранни държавни глави, политически лидери, духовни лица, както и специално посочени гости.  ", "date": "2018.07.06", "title": "Вежди Рашидов получи лична покана от Ердоган за тържествената церемония по встъпването му в длъжност"}
{"url": "http://epicenter.bg/article/Vitseprezidentat--Kulturata-e-po-silna-ot-politikata--Tya-uspyava-tam--kadeto-politikata-se-provalya-/158533/2/0", "text": "„Културата е по-силна от политиката. Тя успява там, където политиката се проваля. Една детска рисунка казва много повече от което и да е политическо послание. Детските усмивки, талантът и изкуството строят по-здрави мостове от която и да е политика.“ Това заяви вицепрезидентът Илияна Йотова при откриването на Международния младежки фестивал на изкуствата „Музите“ в Созопол, съобщиха от прессекретариата на пдържавния глава.  Многожанровият форум се провежда под патронажа на вицепрезидента. В тазгодишното му тринайсето издание участват над 1500 деца и младежи от цяла България и още 15 страни, както и от българските общности в чужбина. В продължение на 10 дни участниците ще се изявяват в различни видове изкуство – музика, танци, литература, кино, театър, изобразително изкуство. Фестивалът предоставя възможност на деца и младежи от цял свят да опознаят култури, различни от родните.  Вицепрезидентът Илияна Йотова изказа благодарности на организатора на фестивала Сдружение „Музите“ и всички, съпричастни към неговото осъществяване.  „В древногръцката митология на деветте музи са били подвластни миналото, настоящето и бъдещето. Подвластни са и на вас“, обърна се вицепрезидентът към участниците. „Вашите родители и учители ви възпитават в уважение и любов към миналото и традициите. Това ще предадете и вие на своите деца. Вие сте мостът между днес и утре“, заяви Илияна Йотова и пожела успех и много творческо вдъхновение на участниците.  ", "date": "2018.07.06", "title": "Вицепрезидентът: Културата е по-силна от политиката. Тя успява там, където политиката се проваля "}
{"url": "http://epicenter.bg/article/Parlamenta-prie-na-parvo-chetene-promeni-v-Zakona-za-integratsiyata-na-horata-s-uvrezhdaniya/158534/2/0", "text": "Парламентът прие на първо четене промени в Закона за интеграцията на хората с увреждания. С тях месечната добавка за социална интеграция се предоставя в зависимост от степента на намалена работоспособност или вида и степента на увреждането, съобщи БНР. Председателят на Социалната комисия Хасан Адемов напомни:   \"Целта на интеграционните добавки е не да осигурят доходи за преживяване. Целта е да им дадат възможност за интегриране в обществото, да допълнят своите доходи от труд или доходите от заместващи доходи от труд - така наречените инвалидни пенсии\".   За да не се стигне до спиране на месечните добавки, следващата седмица законът ще влезе в зала за окончателно гласуване.   До разглеждането на промените се стигна, след като Върховният административен съд отмени уеднаквяването на размера на добавките на хората с увреждания.  ", "date": "2018.07.06", "title": "Парламентът прие на първо четене промени в Закона за интеграцията на хората с увреждания"}
{"url": "http://epicenter.bg/article/Tramp--Podgotvyam-se-za-sreshtata-si-s-Putin-prez-tseliya-si-zhivot/158510/7/0", "text": "Президентът на САЩ Доналд Тръмп увери, че е готов за предстоящата си среща със своя руски колега Владимир Путин, предаде Асошиейтед прес. \"Подготвям се за тази работа през целия си живот\", каза Тръмп на среща със свои привърженици в щата Монтана. Той се присмя на журналистите, попитали го дали е готов за срещата си с Путин на 16 юли в Хелзинки. 75 процента от представителите на медиите, отразяващи митинга, \"са напълно непочтени\", отбеляза Тръмп вчера - деня, в който медиите в цялата страна запазиха минута мълчание в памет на петимата сътрудници на вестник в щата Мериленд, които бяха убити миналата седмица от мъж, който имал стара вражда с изданието. Президентът на САЩ отправи остри критики по адрес на Европа заради, според него, недостатъчните разходи за отбрана и търговията, предаде ДПА. Съединените щати са \"балъците\", които плащат, за да пазят Германия, увери Тръмп. \"Аз казах, знаеш Ангела (Меркел), аз не мога да гарантирам това, но ние ви пазим и това означава много повече за вас... тъй като аз нея зная каква закрила получаваме ние, като ви пазим\", обърна се директно президентът на САЩ към германския канцлер. \"Те искат да ги пазим от Русия и в същото време плащат милиарди долари на Русия\" за петрол и газ, отбеляза Тръмп. Той обвини Европа, че \"убива\" Съединените щати в търговията и други области. \"Те правят невъзможно правенето на бизнес в Европа, но идват и ни продават своите Мерцедеси и Беемвета\", каза президентът на САЩ. Европейският съюз предприе ответни мерки срещу Съединените щати, след като те наложиха мита върху вноса на стомана и алуминий, припомня ДПА. На митинга Тръмп отправи остри нападки и по адрес на демократите, съобщи АП. Американският президент, например, нарече сенатор Елизабет Уорън \"Покахонтас\" заради нейните претенции, че има индианско потекло. \"Покахонтас, ще ти дам 1 милион долара, ако си направиш тест, за да докажеш, че си индианка!\", прикани Тръмп Уорън. Президентът на САЩ нарече Максин Уотърс, демократка от Камарата на представителите, \"индивид с нисък коефициент на интелигентност\". Уорън е смятана за потенциален кандидат на президентските избори в Съединените щати през 2020 г. Уотърс пък призовава от повече от една година за импийчмънт на Тръмп, отбелязва АП.", "date": "2018.07.06", "title": "Тръмп: Подготвям се за срещата си с Путин през целия си живот"}
{"url": "http://epicenter.bg/article/Avstriya-predllaga-nito-edna-molba-za-ubezhishte-da-ne-bade-depozirana-na-evropeyska-teritoriya/158514/7/0", "text": "Австрия критикува миграционната политика на ЕС и пледира за система, при която нито една молба за предоставяне на убежище няма да бъде депозирана на европейска територия, пише в. \"Монд\". Изданието се е запознало с документ на австрийските власти, който бил представен на вниманието на национални експерти от 28-те страни членки на ЕС по време на неформална среща във Виена на 2 и 3 юли, посочва dir.bg. Изданието допълва, че това е бил от онзи тип документи, за които не се очаква да станат обществено достояние. В него се отбелязва, че мигрантите са основно млади мъже и \"много от тях са особено податливи на идеологии, които са враждебни на свободата или проповядват насилие\". По примера на Вишеградската група (Унгария, Чехия, Полша, Словакия) Австрия защитава идеята за \"една Европа със затворени граници и пълно изнасяне извън границите на ЕС на правото на убежище\", отбелязва в. \"Монд\". В документа, с който изданието се е запознало, има предложение страните членки на ЕС да обмислят \"нова система на защита\", в която \"нито една молба за убежище няма да бъде депозирана на европейска територия\". Целта е през 2025 г. да се гарантира получаване на убежище само на онези, които \"спазват ценностите на ЕС и фундаменталните права и свободи\", пише още в текста. ЕС сега не налага изобщо подобно условие на кандидатите за убежище, припомня в. \"Монд\". В документа още в началото се казва, че \"политическите елити и ЕС като цяло са изгубили контрола на ситуацията\" през 2015 г. по време на пика на миграционната криза. После документът акцентира върху предполагаемата неспособност на 28-те страни да възпрат мигрантските потоци и да обезопасят общата външна граница, допълва вестникът. Изданието припомня, че от 1 юли Австрия е ротационен председател на ЕС. Вестникът коментира още, че от края на миналата година Австрия е управлявана от коалиция, съставена от десницата и крайната десница.   \r\n \r\n \r\n \r\n", "date": "2018.07.06", "title": "Нито една молба за убежище да не бъде депозирана на европейска територия, предллага Австрия "}
{"url": "http://epicenter.bg/article/Kurts-obvini-nyakoi-grupi-imigranti--che-vnasyat-nov-antisemitizam-v-Evropa/158515/7/0", "text": "  \"Ние имаме, сред групите мигранти, дошли от Афганистан, например, или чеченците, по-големи интеграционни проблеми\", отколкото с други мигранти, дошли от различни европейски страни, заяви Курц на пресконференция за чуждестранни журналисти във Виена.   Той отбеляза, че на \"хората с по-далечна култура е по-трудно да научат немски, те често са с по-ниско равнище на образование, внасят традиции, освен своята религия, в Австрия, отчасти един нов антисемитизъм, с който трябва да се борим\".   \"Това е голямо предизвикателство\" за интеграцията, подчерта австрийският канцлер и допълни, че колкото повече са мигрантите от тези групи, толкова по-голямо е и това предизвикателство.   В същото време той направи уговорката, че не бива да се обобщава. Групите мигранти, които по принцип се интегрират с по-малко проблеми, са тези, идващи от бивша Югославия, Германия и Източна Европа, даде пример Курц.   Австрия, която пое в началото на месеца ротационното председателство на ЕС до края на годината, обяви имиграцията за един от своите  , като постави специален акцент върху сигурността и охраната на външните граници на съюза.", "date": "2018.07.06", "title": "Курц обвини някои групи имигранти, че внасят нов антисемитизъм в Европа"}
{"url": "http://epicenter.bg/article/Koalitsiyata-v-Germaniya-se-razbra-za-migrantite/158518/7/0", "text": "Политическата криза в Германия е преодоляна. Трите партии от управляващата коалиция ХДС-ХСС-ГСДП постигнаха съгласие за мигрантите и затягане на политиката на даване на убежище.  Споразумението от две страници предвижда 48-часова процедура за връщане на бежанци на немско-австрийската граница. Друга важна точка предвижда до края на годината да се изготви закон за мигрантите.  Лидерът на ХСС и вътрешен министър Хорст Зеехофер бе много доволен, отбелязват медиите. „Постигнахме съгласие между трите партии относно бъдещите мерки за контрол на миграцията. То включва мерки като връщане на мигранти на границата, но също и по-бързо прилагане на процедурите от Дъблинското споразумение. И като ресорен министър аз съм много доволен”, коментира Зеехофер.    Лидерът на германските социалдемократи Андреа Налес отбеляза, че няма да има лагери и Германия няма да предприема самостоятелни национални ходове.  Вчера, преди срещата на лидерите на трите управляващи партии в Германия, бяха проведени интензивни совалки за сондиране на мненията – Меркел разговаря с Орбан в Берлин, а Зеехофер - с австрийския канцлер Себастиан Курц във Виена. Общото от двете срещи бе категоричното съгласие за защита на външните граници на Евросъюза. Германия и Австрия се обединиха около решението за пълно затваряне на т. нар. южен мигрантски маршрут. ", "date": "2018.07.06", "title": "Коалицията в Германия се разбра за мигрантите"}
{"url": "http://epicenter.bg/article/ES-udalzhava-s-polovin-godina-sanktsiite-sreshtu-Rusiya-zaradi-deystviyata---v-Ukrayna/158520/7/0", "text": "Европейският съюз удължи с половин година санкциите срещу Русия заради действията ѝ в  Украйна,  съобщи БНР .   Санкциите са насочени срещу отбранителния, финансовия и енергийния сектор на Русия.   28-те страни-членки са приели решението единодушно въз основа на информацията за изпълнението на Минското споразумение, предоставена от френския президент Еманюел Макрон и германския канцлер Ангела Меркел.   В отговор говорителят на руското външно министерство Мария Захарова заяви, че решението на ЕС за удължаване на санкциите възпрепятства развитието на конструктивен диалог  ", "date": "2018.07.06", "title": "ЕС удължава с половин година санкциите срещу Русия заради действията ѝ в Украйна"}
{"url": "http://epicenter.bg/article/Nov-blokazh-na-tsentara-v-Sofiya-zaradi-liderska-sreshta-na-grupata-16-1/158508/2/0", "text": "Нов блокаж на центъра в София заради лидерска среща на групата 16+1, включваща Китай и страните от Централна и Източна Европа. Забранява се престоят и паркирането на автомобили,  изключение се прави за автомобилите на делегациите. \r\n От 07:00 часа днес до приключване на форума на 06.07 забраната важи за: \r\n - на северозападната дъга на пл. \"Св. Александър Невски\" между ул. \"Дунав\" и ул. \"Оборище\"; \r\n - на ул. \"Оборище\" между пл. \"Св. Александър Невски\" и ул. \"Г. С. Раковски\". \r\n   \r\n От 20:00 часа на 06.07. до приключване на срещата на 07.07 се забранява престоят и паркирането на превозни средства, с изключение на автомобилите превозващи участниците в мероприятието, както следва: \r\n   \r\n - на ул. \"Доспат\" между бул. \"Витоша\" и ул. \"Баба Неделя\"; \r\n - на ул. \"Баба Неделя\"; \r\n От 08:00 часа на 06.07 до приключване на събитието на 07.07: \r\n - на паркинга пред хотел \"Хилтън\"; \r\n От 08:00 часа на 06.07 до приключване на срещата на 07.07: \r\n - бул. \"Джеймс Баучер\" между ул. \"Петър Станчев\" и ул. \"Златен рог\". \r\n От 08:00 часа на 06.07. до приключване на форума на 07.07 се забранява влизането на пътни превозни средства по ул. \"Астана\" между бул. \"България\" и Националния музей \"Земята и хората\". \r\n   \r\n От 09:00 часа до приключване на събитието на 06.07 по ул. \"Оборище\" между ул. \"Г. С. Раковски\" и бул. \"Васил Левски\". \r\n   \r\n От 17:00 до 23:00 часа на 06.07 се забранява влизането на пътни превозни средства по ул. \"Врабча\" между ул. \"Г. С. Раковски\" и ул. \"Париж\". \r\n", "date": "2018.07.06", "title": "Нов блокаж на центъра в София заради лидерска среща на групата 16+1"}
{"url": "http://epicenter.bg/article/Mincho-Koralski--Horata-s-tezhki-uvrezhdeniya-v-Balgariya-sa-720-000-dushi/158522/2/0", "text": "Различията около проблемите на хората с увреждания в България остават. Протестиращите майки на деца с увреждания продължават да настояват за приемането на отделен закон, опонентите им твърдят, че решенията не трябва да са на парче.  Без крайно решение относно законопроекта за лична помощ на Мая Манолова завърши и вчерашното извънредно заседание. Протестиращите майки на деца с увреждания са категорично за приемането на закона. В същото време, хора с увреждания се събраха на протест заради несъгласие с отделянето на личната помощ в отделен закон. Трябва ли новият закон да бъде приет и какви са рисковете коментираха в „Денят започва” на БНТ Боряна Драганова, родител на дете с увреждания и изпълнителният директор на Агенцията за хора с увреждания и бивш социален министър Минчо Коралски.   Според Боряна Драганова законопроектът, изготвен от омбудсмана Мая Манолова е „най-малката тухла” в необходимите промени за хората с увреждания. „Искаме личната помощ да излезе в отделен закон. На всички тези срещи и дискусии досега основно чувам и виждам, че пари няма и няма как да стане. Така и не разбрах къде са допирните точки, основните стъпки, които трябва да направим заедно, защото в крайна сметка, ние сме от една страна на барикадата и аз наистина очаквам конструктивен подход.”   Минчо Коралски обаче защити тезата, че отделен закон за личната помощ няма как да помогне за цялостното решение на проблемите на хората с увреждания.  По думите му хората с тежки увреждания в България са 720 000, а ако към тях прибавим и тези с до 50% увреждания, става въпрос за около един милион души. По тази причина, не е правилно реформата да се прави на парче, а трябва между отделните закони да има синергия и да бъде ясно, че те взаимно се допълват.   „Трябва да се регламентират правото на образование, на труд, на достъпна среда, така че за всичко това трябва ресурс. В държава, която буквално си брои стотинките за всяко нещо, е очевидно че не можем да действаме на парче и всъщност това е проблем. Проблемът не е в закона на Мая Манолова, а в подхода към него. За всеки човек с увреждания неговото увреждане е най-важно това е горе-долу като да ви боли зъб - вашият зъб е най-важен във Вселената и искате проблема да се реши веднага”, каза Коралски.  Източник БНТ  ", "date": "2018.07.06", "title": "Минчо Коралски: Хората с тежки увреждения в България са 720 000 души"}
{"url": "http://epicenter.bg/article/I-Zoran-Zaev-e-nositel-na-priza--quot-Evropeyska-lichnost-na-godinata-quot-/158521/7/0", "text": "\r\n \r\n \r\n малко по-късно пресслужбата на правителството на бъдещата Северна Македония пусна прессъобщение, че със същата награда е удостоен и премиерът Зоран Заев. За разлика от Борисов обаче Заев печели приза \"Европейска личност на годината\" и статуетката за трети път.   Македонският премиер бил носител на приза последните три години без прекъсване, уточняват от владата в Скопие. Даже казват, че Заев решил да посвети наградата си на колегите си от региона - на премиерите на Босна и Херцеговина, Сърбия, Черна гора, Косово, Гърция и България.  ", "date": "2018.07.06", "title": "И Зоран Заев е носител на приза \"Европейска личност на годината\""}
{"url": "http://epicenter.bg/article/Tragediya-v-Meksiko--24-dushi-zaginaha-pri-dva-vzriva-vav-fabrika-za-foyerverki/158523/7/0", "text": "Трагедия в Мексико. Най-малко 24 души са загинали, а близо 50 ранени при два взрива във фабрика за фойерверки, съобщи БНТ.   След първия взрив на мястото на произшествието пристигнали пожарникари, полицаи и спасителни екипи. Тогава се е случила и втората експлозия, при която загинали хора от спешните екипи.   Сред жертвите са петима полицаи, четирима пожарникари и едно дете.   Това е поредният смъртоносен инцидент в Тултепек - предградие на мексиканската столица, известно с производството на фойерверки. ", "date": "2018.07.06", "title": "Трагедия в Мексико! 24 души загинаха при два взрива във фабрика за фойерверки"}
{"url": "http://epicenter.bg/article/Speshni-zakonodatelni-promeni-shte-se-boryat-s-futbolnoto-huliganstvo/158535/2/0", "text": "Проект за промени в Закона за опазване на обществения ред при провеждането на спортни мероприятия бе представен в парламента, предаде БГНЕС. Спешните законодателни изменения въвеждат най-належащите мерки за справянето с футболното хулиганство и всякакви прояви на насилие по време на спортни мероприятия.   Неотложността на промените е свързана с факта, че футболното първенство в страната започва на 20 юли. Мерките бяха представени от председателя на Комисията по въпросите на децата, младежта и спорта Славчо Атанасов и председателя на Комисията по вътрешна сигурност и обществен ред Цветан Цветанов.   „Трябва да се търси на първо място политически консенсус, но и изключително важен и диалогът с футболните агитки и спортната общественост“, заяви Цветанов при представянето на законопроекта.   Промените предвиждат увеличаване на видеонаблюдението във всеки сектор, входовете и изходите, както и забрана за посещаването на спортни мероприятия на лица, участвали в безредици.   Достъпът до спортни мероприятия ще се осъществява с поименен билет, който ще даде възможност на органите на реда да имат самоличността на всички посетители.   „Държавата е по-силна от всеки един, който си мисли, че може да прави каквото си иска по време на спортно мероприятие“, категоричен бе Цветанов.   От своя страна заместник-министърът на вътрешните работи Красимир Ципов увери, че новите мерки имат подкрепата на политическото ръководство на министерството, както и че те ще доведат до положителен резултат.   Успоредно с този законопроект, депутатите от Комисията по въпросите на децата, младежта и спорта работят и върху изготвянето на изцяло нов Закон за футболното хулиганство. За съдействие по писането на новия нормативен акт в България се очаква да пристигне Дейвид Боанан - председател на групата на Европейския съюз по въпросите на футбола.   Дългосрочните мерки в новия закон предвиждат охраната на футболните мачове да се осъществява предимно от стюарди - практика, възприета в много европейски страни.   БГНЕС припомня, че за необходимостта от законодателни промени в тази област се заговори след поредния инцидент на футболен мач между отборите на „ЦСКА – София“ и „Левски“, играл се на 18 април т. г. на Националния стадион „Васил Левски“. Тогава футболен фен от публиката в сектор „Б“ метна бомбичка, която рани двама полицаи.   След мача органите на реда пропускаха феновете да излизат от стадиона един по един и задържаха над 40 заподозрени, а няколко дни по-късно футболният хулиган сам се предаде в полицията.", "date": "2018.07.06", "title": "Спешни законодателни промени срещу футболното хулиганство"}
{"url": "http://epicenter.bg/article/Lechebnata-voda-v-Mineralni-bani---bez-analog-v-Evropa-/158538/2/0", "text": "Съставът на водата в Минерални бани е специфичен. По своя характер тя е ниско минерализирана. Представени са сулфатни, калциеви, натриеви и флуорни йони. Част от изворите са с леко радоново съдържание.   Поради радиоактивността на този елемент и високата температура на водата е препоръчително процедурите с нея да бъдат съгласувани със специалисти. Съобразената употреба подпомага лечението на различни заболявания. Сред тях са тези свързани с опорно двигателния апарат, периферната нервна система, стомашни и гинекологични проблеми.   Курортът е световно известен най-вече с лечението на болестта на Бюргер. Това специфично заболяване се лекува успешно само на три места в света и тук – в България – в курорта Минерални бани, област Хасково. Минералната вода спира трофичните поражения, раните и мораво-синкавото оцветяване изчезват и остава топла кожа, добра трофика и правилно функциониране на кръвооросяването. 1.   – остър ставен ревматизъм (болестта на Соколски Буйо), артрити, шипове, заболявания на ставите, заболявания на костите, състояния след счупване на костите, навехване на ставите и др.; 2.   – радикулити, полиневрити, ишиаси, лумбаго; 3.   – хронични възпалителни процеси на тръбите и връзките на яйчниците, болести на матката, влагалището и др.; 4.   – хронични екземи, псориазис, невродермити, професионални екземи и дерматити, хронични уртикарии и др.; 5. ).", "date": "2018.07.06", "title": "Лечебната вода в Минерални бани – без аналог в Европа "}
{"url": "http://epicenter.bg/article/Zdravnite-vlasti-preduprediha-za-radiatsiya-v-zaliva-Vromos-kray-Chernomorets--VIDEO--/158539/2/98", "text": "Здравните власти издадоха ново предупреждение за опасни нива на радиация в залива Вромос край Черноморец, южно от Бургас – в отделни участъци до 50 пъти над нормата. Достъпът до плажа обаче не е забранен, рискът за ползването му е отговорност на плажуващите, предава бТВ.  На български и на английски нова табела предупреждава, че пясъчната ивица е опасна.  Боряна Радкова и семейството ѝ имат апартамент в района и редовно идват на плажа за седмица-две.  Рудата, добивана преди десетилетия от близката мина „Росен”, е била с високо съдържание на уран. Част от отпадните води са зауствани в залива.  „Разликата в съдържанието на радионуклеиди в пясъка и в почвата край пясъчната ивица по отношение на този терен спрямо останалите терени, които изследваме по цялото Черноморие тук е между 5 и 50 пъти повече. Времето за полуразпад на тези радиоизотопни елементи е значително дълго, то надхвърля 90-100 години”, обясни Вергиния Цанова – зам.-директор, РЗИ-Бургас.  Ефектът след продължително лежане на пясъка не е непосредствен, но може да се прояви след години, предупреждават здравните власти. При малките деца има опасност и от поглъщане на пясък.  „Има канцерогенен ефект, както и води до генетични мутации в половите клетки, от там съответно в потомството, което е изключително опасно за млади хора и за бременни жени”, допълни Цанова.  Вергиния Цанова подчерта, че няма как да се забрани използването на плажа. „Това е изборът на хората, ние просто трябва да ги предупредим”, отбеляза тя.  Плажът е без концесионер и е предпочитан от семействата с деца.  ", "date": "2018.07.06", "title": "Здравните власти предупредиха за радиация в залива Вромос край Черноморец (ВИДЕО) "}
{"url": "http://epicenter.bg/article/BSP--Borisov-kani-Kitay-da-investira-u-nas--Tsvetanov-obyavi-Pekin-za-osnovna-zaplaha---koy-upravlyava-/158540/2/0", "text": "ПГ на „БСП за България“ призова ГЕРБ ясно да дефинира отношението си към Китай и да се разграничи от изявленията на Цветан Цветанов, че Русия и Китай са едни от основните заплахи за мира и сигурността. Това каза секретарят на ПГ на „БСП за България“ Кристиан Вигенин в декларация от името на парламентарната група, предаде репортер на Агенция „Фокус“.  „Проявяваме разбиране, че в една партия може да има различия по определени въпроси. Разбираме, когато председателят на партията и премиер спира законодателство пред медиите и когато заместник-председателят и председателят на ПГ на ГЕРБ го пуска отново пак през медиите. Разбираме също, че между старшия и младшия партньор има непреодолими различия, включително по външната политика и по въпросите на сигурността и че единственото, което следва тази лицемерна коалиция са облагите, на властта“, каза Вигенин.  Според него се е оказало, че по време на председателството премиерът Бойко Борисов посещава Москва, а неговият заместник обявява Русия за основна заплаха за мира и сигурността.  „Каква е логиката правителството да кани Китай да финансира инфраструктурни обекти, като в същото време парламентарната група чрез своя председател само дни преди визитата на китайския премиер обявява Китай за основна заплаха.  От БСП призоваха ГЕРБ да не пропускат възможностите за страната заради партиен егоизъм.  ", "date": "2018.07.06", "title": "БСП: Борисов кани Китай да инвестира у нас, Цветанов обяви Пекин за основна заплаха - кой управлява?"}
{"url": "http://epicenter.bg/article/Tsvetanov-otgovori-na-BSP--Kazhete-pozitsiyata-si-za-Krim--sanktsiite-sreshtu-Rusiya-i-napuskaneto-na-Panchev/158542/2/0", "text": "Разбирам кризисната ви ситуация за вътрешните ви противоречия за това, че народни представители решават да правят бизнес, а вие не можете да обясните защо критикувате правителството, че средата за бизнес в България е замърсена. Това каза председателят на ПГ на ГЕРБ Цветан Цветанов в декларация в отговор на призива на БСП управляващите да дефинират отношението си към Китай, предаде репортер на Агенция „Фокус“.  „Питам БСП това кризисен пиар ли е, за да избегнете поредното си обяснение за Таско Ерменков и Крим. Искам да чуя позицията ви за анексирането на Крим, за икономическите санкции срещу Русия, за позицията на президента Радев на Варшавската конференция“, обяви той.  „Няма как да обясните напускането на Спас Панчев и другия народен представител от „Земеделски съюз“, обърна се Цветанов към опозицията.  „Приложихте всички варианти, за да можете да го върнете при вас. С подобни силови действия няма как да се получи демократичността, която казвате, че имате“, каза още той. Винаги имам диалог с председателя на ГЕРБ Бойко Борисов, подобни внушения за противоречия са несъстоятелни, заяви още Цветанов.  „Това не е БСП, там вие си имате вашия проблем. Наблюдаваме говорителите Божанков, Зарков, но искаме да чуем и Мерджанов“, заяви той.  „Недейте да се грижите за микроклимата в ГЕРБ, той е на изключително добро ниво и висота. Вие може само да се стараете да постигнете поне 50% от тази среда на диалог и уважение“, обърна се Цветанов към БСП.  „Колеги от БСП, мислете за вашата партия. Г-жо Нинова, желая ви успех за тази битка, която водите във вашата политическа партия. В партия ГЕРБ има председател, това е Бойко Борисов\", обяви той.  ", "date": "2018.07.06", "title": "Цветанов към БСП: Не се грижете за микроклимата в ГЕРБ. Искаме да чуем вашия Мерджанов!"}
{"url": "http://epicenter.bg/article/Ninova--Blagodarya-na-Tsvetan-Tsvetanov-za-pozhelaniyata--shte-se-spravim-s-problemite-si-printsipno-/158543/2/0", "text": "Благодаря на Цветан Цветанов за пожеланията, ще успеем да се справим с проблемите си по принципен начин, а на ГЕРБ да им е честит Спас Панчев. Това каза лидерът на БСП Корнелия Нинова в лично обяснение във връзка с декларацията на Цветан Цветанов, който ѝ пожела успех за битката, която води в БСП, предаде репортер на Агенция „Фокус“.  „Като ме споменавате, ще имате отговор, а той е следният. Благодаря на г-н Цветанов за пожеланията да успеем да се справим с проблемите с нашата група. Уверявам ви, ще успеем по един и същи начин, който е принципен и ще бъде такъв отначало докрай. Всеки, който иска колаборация и голяма коалиция с ГЕРБ от ПГ на БСП, е свободен да избира своя път. Политическото решение на БСП е да няма такова“, каза Нинова.  Тя поясни, че Спас Панчев е поставил въпроса, че БСП няма правилна политика с ГЕРБ.   ", "date": "2018.07.06", "title": "Нинова към Цветанов: На ГЕРБ да им е честит Спас Панчев!"}
{"url": "http://epicenter.bg/article/Milen-Keremedchiev--Imame-shans-da-privlechem-kitayski-investitsii-ne-samo-u-nas--no-i-v-regiona/158548/2/0", "text": "България е на опашката на китайските инвестции в Европа, обяви бившият зам.-министърМилен Керемедчиев тази сутрин.   Лидер за китайските инвестиции в Европа досега е Великобритания с 23 млрд. долара за последните 18 години. На второ място е Германия с 18 млрд., на трето Италия с 12 млрд.долара,   на четвърто е Франция 11 - млрд.долара  Унгария е с над 2 млрд. долара В България за последните 18 години са влезли около 300 млн. евро.     До този момент България е на опашката с 300 млн. долара, даже Сърбия и Гърция имат повече инвестиции от европейските държави. Това е държавна политика, Китай възприема инвестирането като държавен ангажимент, бидейки все пак държавно контролирана структура на икономика. Така че ние трябва да направим държавна политика, за да прииждат инвестиции при нас и в региона, подчерта Керемедчиев.   Вижда се, че единствено в западноевропейските държави досега са били концентрирани китайските инвестиции, което показва, че в момента има голям дисбаланс на китайските инвестиции в ЕС. В момента по-големите китайски инвестиции на Западните Балкани са в държави, които не са членки на Европа.   След 2013 г., когато започна доктрината „Един пояс, едни път“ Китай измести рязко фокуса и се концентрира върху Централна и Източа европа. Китай иска през гръцките пристанища да насити инфраструктурата на Югоизточна Европа и така китайските стоки да пробият на европейският пазар.  ", "date": "2018.07.06", "title": "България е на опашката на китайските инвестиции в ЕС - едва 300 млн. долара! "}
{"url": "http://epicenter.bg/article/Targovskata-voyna-na-SASht-zapochva-ot-dnes/158511/7/0", "text": "Съединените щати ще наложат мита на стоки, внос от Китай рано днес местно време, потвърди президентът Доналд Тръмп, цитиран от Асошиейтед прес. Той изрази готовност за рязка ескалация на евентуалната търговска война между двете най-големи икономики в света. САЩ налагат мита върху вноса на китайски стоки за 34 милиарда долара - първа стъпка от потенциални реципрочни мерки с Китай. Пекин обеща да отговори бързо с мита върху американски стоки на същата стойност. Под удар са и европейски стоки-стомана и алуминий, които също ще бъдат обложени с 25% мито. Междувременно опитите на Пекин да образува общ фронт с Европейския съюз срещу политиката на американския президент претърпяха провал. След срещи на високопоставени китайски чиновници с европейски лидери в Брюксел и Берлин тези предложения бяха отхвърлени, съобщи \"Ройтерс\". Китайците са искали ЕС да подаде заедно с тях общ иск срещу САЩ в съда на Световната търговска организация, а също така да се излезе с общ документ след срещата между лидери на ЕС и китайското висше ръководство на 16 и 17 юли в Пекин. В замяна на това Пекин е предложил да отвори своята икономика за европейски инвестиции и да ограничи забраните за цели сектори, които важат в момента. \"Китай поиска Европа да се определи на чия страна ще застане в търговската война , но получи отказ от Брюксел и Берлин\", казва източник от дипломатическите среди на ЕС, участвал в преговорите.    започната от президента на САЩ Доналд Тръмп търговска война, изчисляват експерти.   Освен това 400 000 работни места ще бъдат закрити в САЩ, тревожат се синдикати. Най-тежък удар ще понесат тези индустрии, които разчитат на ниско квалифициран труд. Южните щати, но и Тексас, Калифорния и Ню Йорк   от търговската война на Тръмп. \r\n \"Нашите мерки са реципрочни\" \r\n   Икономисти предупреждават, че Китай, Мексико, Канада и ЕС вече въвеждат контрамита срещу американски продукти.   Канцлерът на Германия Ангела Меркел призова   търговска война, информират агенции. Пред Бундестага лидерът на Германия поясни, че Тръмп  в търговията по време на посещението на председателя на Европейската комисия Жан-Клод Юнкер във Вашингтон по-късно този месец. \"Струва си да се , но и двете страни трябва да направят това\", призова тя. Меркел добави, че търговският баланс между Германия и САЩ е различен от това, което администрацията на Тръмп твърди, тъй като картината е \"напълно различна\", когато се добавят  Канцлерът коментира, че заплахата на Вашингтон да наложи мита върху вноса на европейски автомобили има . Според нея Европа няма да спечели от влошаването на икономическите отношения със САЩ.", "date": "2018.07.06", "title": "Търговската война на САЩ срещу Китай започва от днес"}
{"url": "http://epicenter.bg/article/Yaponiya-ekzekutira-sektantite--koito-stoyan-zad-atentata-v-metroto-v-Tokio/158513/7/0", "text": "Масова екзекуция в Япония. Лидерът на сектата „Върховната истина на Аум“ Шоко Асахара беше обесен, съобщи Би Би Си. Той извърши смъртоносна атака с нервнопаралитичен газ в метрото в Токио през 1995 г. Екзекутирани са и шестима други членове на култа, отбелязват японски медии. Атаката със зарин е най-тежкият терористичен атентат в Япония, при който загинаха 13 души, а хиляди други бяха ранени. Други шестима членове на сектата все още очакват смъртните им присъди да бъдат изпълнени. Екзекуцията на Шоко Асахара в затвора в Токио в петък сутринта беше потвърдена от главния секретар на кабинета Йошихиде Суга. Изпълненията на присъдите бяха отложени докато не приключат окончателно обжалванията на всички осъдени, което се случи през януари. На 20 март 1995 г. членове на сектата „Върховната истина на Аум“ пусна газ зарин в метрото в японската столица. Те оставиха пробити чанти, пълни с нервнопаралитичния агент върху влаковите линии в политическия квартал на Токио. Свидетели описват, че са забелязали че нещо изтича от пакетите и скоро след това усетили изгарящ дим, който засегнал очите им. Токсинът засяга жертвите за секунди, като ги кара да се задушават и да повръщат, а някои остават заслепени и парализирани. 13 души загинаха. През следващите месеци членове на култа направили няколко неуспешни опита да пуснат циановодород в няколко други метростанции. Нападението шокира Япония – страна, която се гордее с ниска степен на престъпност и социалното сближаване. Членовете на „Върховната истина на Аум“ бяха изправени пред съда, като 13 от тях бяха осъдени на смърт, включително лидерът им Шоко Асахара. Други шестима излежават доживотни присъди. Началото на сектата е през 80-те години на миналия век като духовна група, смесваща хиндуистки и будистки вярвания, по-късно включва и елементи на апокалиптични християнски пророчества. Основателят на групата, Шоко Асахара, известен още като Чизуо Мацумото, се обявява за Христос и за първия „просветен“ след Буда. Култът придобива официален статут на религиозна организация в Япония през 1989 г. и се сдобива с много последователи по целия свят. На върха си Шоко Асахара има десетки хиляди последователи. Групата постепенно се превръща в параноична секта за съдбоновност, убедена, че светът ще приключи в световна война и че само те ще оцелеят. Култът преминава в нелегалност след нападението през 1995 г., но не изчезва, а в крайна сметка се преименува на „Алеф“ или „Хикари но Ва“. „Върховната истина на Аум“ е определена като терористична организация в САЩ и в много други страни, но „Алеф“ и „Хикари“ не са незаконни в Япония, въпреки че са определени като „опасни религии“ под наблюдение. Все още има последователи както в Япония, така и по света, по-специално в някои бивши страни от Източния блок.   През пролетта на миналата година всичките арестувани, включително и Шоко Асахара били разпределени из различни затвори, което означавало подготовка за изпълнението на смъртните присъди. Самият Шоко Асахара остана в Токио, там и бил екзекутиран. Пред последните години той страдал от деменция и така и не успели да вземат от него годни показания. Осъденият също така отказвал срещи със семейството си и адвокати.", "date": "2018.07.06", "title": "Япония екзекутира сектантите, които стоят зад атентата в метрото в Токио"}
{"url": "http://epicenter.bg/article/Skotland-yard--Otrovenata-s--Novichok--dvoyka-v-Eymsbari-e-imala-doseg-sas-zarazen-predmet/158526/7/0", "text": "Двойката британци, отровени с нервнопаралитичното вещество \"Новичок\", са имали досег със заразен предмет, предадоха световните агенции, като се позоваха на Скотланд ярд, съобщи  Dariknews . Лондонската полиция съобщи в комюнике, че това е било потвърдено от нови изследвания на проби от пациентите.   Антитерористичният отдел на Скотланд ярд пое разследването на инцидента в югозападния английски град Еймсбъри съвместно с полицията в графство Уилтшър. 45-годишен мъж и приятелката му, на 44 години, са в критично състояние, след като са били изложени на действието на \"Новичок\".   Детективи продължават да се опитват да установят източника на заразата. Полицията следи състоянието на хората, които са имали контакт с двойката. До момента никой друг не е проявил същите симптоми на отравяне.   Еймсбъри се намира само на десетина километра от Солсбъри, където през март бяха отровени с \"Новичок\" бившият руски разузнавач Сергей Скрипал, превърнал се в двоен агент, шпионирал в полза на Великобритания, и дъщеря му Юлия. Великобритания обвини за покушението Русия, която отрече да е замесена. ", "date": "2018.07.06", "title": "Скотланд ярд: Отровената с „Новичок“ двойка в Еймсбъри е имала досег със заразен предмет"}
{"url": "http://epicenter.bg/article/Amerikanskiyat-darzhaven-sekretar-Mayk-Pompeo-pristigna-v-Phenyan/158532/7/0", "text": "Американският държавен секретар Майк Помпео пристигна в Северна Корея, предадоха световните агенции, цитира  bTV .   Това е негова трета визита там и първата след историческата среща на върха между Доналд Тръмп и Ким Чен-ун на 12 юни в Сингапур. В Пхенян Помпео се надява да получи точни разяснения от Северна Корея относно денуклеаризацията.   При пристигането си той бе посрещнат от севернокорейския си колега И Йон-хо и от дясната ръка на Ким Чен-ун – Ким Йон-чхол, предаде Франс прес. Последният изигра ключова роля заедно с Помпео в уреждането на съмита в Сингапур, допълва Ройтерс.   Целта на визитата на Помпео в Северна Корея е въпросът с тленните останки на 200 американски военни, водещи са изчезнали през Корейската война, и първоначално споразумение за севернокорейските ядрени обекти, които да бъдат декларирани, каза американски представител пред Ройтерс.   Агенцията припомня, че Помпео ще прекара ден и половина в Северна Корея, като за първи път ще нощува там.   Китайският вестник \"Саут Чайна морнинг пост\" пък съобщава, че държавният секретар планира да подари на Ким Чен-ун диск с песента на Елтън Джон \"Роcket man\", предаде ТАСС.   Дискът ще бъде предаден заедно с послание от американския президент Доналд Тръмп. В миналото Тръмп бе нарекъл Ким \"Малкият човек-ракета\" заради ракетните изпитания на Северна Корея.   На 8 и 9 юли Помпео ще посети Ханой, допълва ТАСС. Там той ще разговаря с висши виетнамски представители.   Същевременно агенция Киодо съобщава, че Северна Корея разглежда възможност за среща на Ким Чен-ун и Тръмп в Швейцария, предаде ТАСС. Пхенян пратил дипломати в Берн, Давос и Женева за получаване на информация от първа ръка за подходящи конферентни зали и хотели за двустранните преговори и за среща с участието и на Китай и Южна Корея, са разказали дипломатически източници.   Междувременно севернокорейският лидер изпрати послание на бившия кубински президент Раул Кастро, предаде Франс прес.   Съдържанието на писмото, донесено в Хавана вчера от висш представител, засега не се разпространява. Висшият представител е заместник-председателят на Корейската трудова партия – И Су-йон, който е имал среща с Кастро.  ", "date": "2018.07.06", "title": "Американският държавен секретар Майк Помпео пристигна в Пхенян"}
{"url": "http://epicenter.bg/article/Iztrebitel-MiG-29-se-razbi-v-Polsha--pilotat-mu-zagina/158537/7/0", "text": "Полски военен пилот загина днес след катапултиране от изтребител МиГ-29, който се разби в Северна Полша, съобщи военното министерство на страната, цитирано от АФП, предаде БНР.   Машината от времената на Съветския съюз излетяла от 22-ра тактическа ВВС база край Малборк и се разбила сутринта на около 20 км от града.   Води се разследване на обстоятелствата, довели до катастрофата, съобщи Министерството на отбраната. То посочи, че загиналият пилот бил опитен – с нальот от над 800 часа, включително 600 на МиГ-29.   Полските ВВС разполагат с 48 многофункционални US изтребителя Ф-16, както и 32 МиГ-29, няколко от които не летят поради липса на резервни части, посочва АФП.", "date": "2018.07.06", "title": "Изтребител МиГ-29 се разби в Полша, пилотът му загина"}
{"url": "http://epicenter.bg/article/21-dushi-se-udaviha-kray-ostrov-Puket/158541/7/0", "text": "21 души са загинали след като високи вълни обърнаха туристическо корабче с 90 китайски туристи на борда край остров Пукет, в Тайланд. Инцидентът е станал в нощта срещу петък, предава AFP, цитирана от „Фокус“.   Провинциалният спасителен център в Пукет съобщи, че от водата са извадени „21 тела“, а ръководителят на водолазния екип от тайландски военни заяви, че неговите подопечни са забелязали „над 10 тела“ в потъналото корабче, което е превозвало китайски туристи, когато потъва в нощта срещу петък.   Корабчето е превозвало 90 души на борда си, когато се е обърнало в резултат от силното вълнение. Веднага, още в тъмните доби на нощта, местните власти са организирали операция по търсене и спасяване, пише електронното издание Bangkok Post.   По-рано бе съобщено за един удавен и десетки китайски туристи в неизвестност.   Губернаторът на Пукет Норафат Плодтонг е заявил, че на половината от пасажерите „се оказва помощ“, а рибарски лодки и други малки плавателни съдове обикалят около мястото на потъването на плавателния съд, за да търсят оцелели.   Според неназован служител в провинциалната администрация, спасителите „правят всичко по силите си“ да открият 53 души, за които се смята, че са изчезнали.   Става ясно, че през целия ден в четвъртък в района са се случили общо три инцидента, в резултат от които в морето изчезват общо 138 души.  ", "date": "2018.07.06", "title": "21 души се удавиха край остров Пукет"}
{"url": "http://epicenter.bg/article/Erdogan-ochakva-Radev-na-tseremoniyata-po-vstapvaneto-si-v-dlazhnost-/158544/7/0", "text": "Президентът Румен Радев ще е сред гостите на церемонията, с която турският му колега Реджеп Тайип Ердоган ще стане държавен глава с изпълнителни правомощия. Това съобщиха от прессекретарията на президента след публикация в турското електронно издание Daily Sabah.   Президентите на 17 страни ще присъстват на официалната церемония по преминаването на Турция от парламентарна към президентска форма на управление, пише турското електронно издание Daily Sabah, цитирано от Агенция \"Фокус\".  Мероприятието ще се състои в президентския комплекс в Анкара на 9 юли. Преизбраният президент Реджеп Таийп Ердоган ще положи клетва и ще започне новия си мандат на същия ден.  Президентите на България, Македония, Босна и Херцеговина, Грузия, Гвинея, Казахстан, Киргизстан, Пакистан, Сомалия, Украйна, Венецуела и Замбия са сред тези, които се очакват на церемонията. На нея ще присъстват и някои премиери и председатели на парламенти, пише турската медия.  След мероприятието, Ердоган ще даде официална вечеря.  Daily Sabah припомня, че на 24 юни настоящият държавен глава спечели президентските избори в Турция, получавайки 52,59% от гласовете на избирателите.  ", "date": "2018.07.06", "title": "Ердоган очаква Радев на церемонията по встъпването си в длъжност "}
{"url": "http://epicenter.bg/article/Kitay-otgovori-s-otvetni-mita-sreshtu-SASht-/158547/7/0", "text": "Часове след като САЩ започнаха търговска война срещу Китай, народната република започна да въвежда контра-мита, съобщи китайското Министерство на външните работи, цитирано от Ройтерс.  „След въвеждането от САЩ на мита срещу Китай китайските мерки влязоха в сила незабавно\", заяви пред журналисти говорителят на министерството Лю Кан. Той не дава подробности за естеството и стойността на ответните мерки, но Пекин беше предупредил по-рано, че ще наложи мита за американски внос на стойност 34 млрд. долара - колкото и китайските стоки, обект на митата на Вашингтон.  Президентът Си Дзинпин е инструктирал политиците на страната да се подготвят за пълна търговска война, твърдят китайски официални лица, цитирани от Wall Street Journal. \"С неговите заплахи за мита Тръмп поставя безпрецедентно предизвикателство пред ръководството на страната\", твърди Джу Фън, професор по международни отношения в университета в Нанкин.  Специалистът по китаистика от Brookings Institution Дейвид Долар, който бе най-висшият служител на Министерството на финансите на САЩ в Пекин по време на администрацията на Барак Обама, твърди, че войната ще се проточи най-малко и през следващата година, защото силната икономика ще допринесе за това САЩ да усетят по-слабо натиска от търговската битка.  Заплахата на Тръмп за обмитяване на други стоки за още 200 млрд. долара също няма да влезе в сила до края на есента, защото САЩ трябва да преминат през редица процедурни ходове. И тъй като в страната ще се проведат избори за Конгреса, битката с Китай може да изглежда като \"политическа победа\", казва Долар.  „Това е исторически ден\", твърди бившият главен стратег на Тръмп в Белия дом Стив Банон, който все още консултира администрацията. „Китай е в търговска война с нас от 20 години и сега някой се изправя срещу него и се отбранява“.", "date": "2018.07.06", "title": "Китай отговори с ответни мита срещу САЩ. Започва световна търговска война! "}
{"url": "http://epicenter.bg/article/Papa-Frantsisk--Klimatichnite-promeni-prevrashtat-Zemyata-v-pustinya-i-bunishte-/158561/7/0", "text": "Папа Франциск призова правителствата да изпълнят ангажиментите си да ограничат климатичните промени и отправи предупреждение, че ако неустойчивото развитие и необузданото потребление се запазят, те заплашват да превърнат Земята в купища \"развалини, пустини и отпадъци\", предаде Асошиейтед прес, цитирана от БТА.  Франциск отправи този призив днес на конференция във Ватикана по случай третата годишнина от неговата енциклика за климатичните промени. Папското послание във връзка с Парижката конференция за климата през 2015 г. съдържаше призив за промяна в парадигмата на отношенията на човечеството с природата.  В днешната си реч папата призова отделните правителства да спазят ангажиментите си от Париж и заяви, че институции като Международният валутен фонд и Световната банка имат да изиграят важна роля, за да насърчават реформите и да поощряват устойчивото развитие.  \"Има голяма опасност да оставим на бъдещите поколения само развалини, пустини и отпадъци\", предупреди Светият отец.  ", "date": "2018.07.06", "title": "Папа Франциск: Климатичните промени превръщат Земята в пустиня и бунище "}
{"url": "http://epicenter.bg/article/Erdogan-obyavi--Sayuzat-s-Partiyata-na-natsionalisticheskoto-deystvie-prodalzhava-v-noviya-parlament-/158565/7/0", "text": "Съюзът на управляващата Партия на справедливостта и развитието (ПСР) с Партията на националистическото действие (ПНД) ще продължи в новия парламент и след изборите, заяви турският президент Реджеп Тайип Ердоган, цитиран от Анадолската агенция и БТА.  Ердоган говори на среща в Анкара с окръжни председатели на неговата ПСР.  \"Ще продължим Републиканската коалиция в парламента\", заяви той, визирайки предизборния съюз на ПСР с ПНД.  Ердоган благодари на турския народ за високата избирателна активност на изборите на 24 юни - над 86 процента, като по думите му това е \"притеснило\" онези, които искали да поставят Турция в ъгъла.  Президентът каза, че са завършени първоначалните действия за прехода към президентска система на управление, включително промени, свързани с кабинета.  \"В понеделник първият президентски указ ще бъде издаден скоро след церемонията по полагане на клетва\", каза той.  Ердоган добави, че новият кабинет за първи път ще включва и фигури, които не принадлежат към никоя политическа партия.  \"Сега вече съставяме кабинет с министри, които не са партийни\", заяви турският лидер.  Очаква се съставът на новия кабинет да бъде огласен в понеделник, след като Ердоган положи клетва на церемония същия ден.  \"Ще ускорим държавните дела и ще ги направим по-ефективни, като слеем институции, които вършат сходна работа, и премахнем такива, които са станали неефективни\", каза още той.  Настоящият президент беше преизбран на избори на 24 юни, които поставят началото на нова система на управление, възлагаща на президентската институция широки правомощия.  Мнозина допускат, че в новото правителство постове може да получат хора, близки до Партията на националистическото действие (ПНД), която бе съюзник на Ердоган в предизборната кампания, възнаграждавайки я за подкрепата на изборите.  ", "date": "2018.07.06", "title": "Ердоган обяви: Съюзът с Партията на националистическото действие продължава в новия парламент "}
{"url": "http://epicenter.bg/article/George-Ivanov--Zoran-Zaev-lazhe-i-manipulira-makedonskata-obshtestvenost-i-sveta--/158567/7/0", "text": "От кабинета на македонския президент Георги Иванов в петък опровергаха твърденията на премиера Зоран Заев в интервюто пред гръцката телевизия ЕРТ, че държавният глава ще подкрепи Договора с Гърция, предава македонската електронна медия A1 On, цитирана от Агенция \"Фокус\".  В съобщението се подчертава, че позицията на президента не се е променила и че той няма да бъде разколебан от никакъв натиск, увещания и заплахи.  „Премиерът Заев, със своите променливи, противоречащи си и объркани позиции продължава да лъже и манипулира не само македонската, но гръцката и международната общественост.   Членството на Македония в Европейския съюз и НАТО, не може да става повод за злоупотреба и за приемане на вреден Договор с непредвидими последици за македонската държава и македонския народ.   Македонският президент не приема Договора, който вреди на македонската национална идентичност и вреди на интересите на Република Македония“, се казва в съобщението от канцеларията на държавния глава.  ", "date": "2018.07.06", "title": "Георге Иванов: Зоран Заев лъже и манипулира македонската общественост и света! "}
{"url": "http://epicenter.bg/article/Turskata-politsiya-izdirva-za-arest-350-gyulenisti-/158575/7/0", "text": "Турската полиция започна акции в национален мащаб за задържането на близо 350 души, включително и военни, обвинени за връзки с движението на Фетхуллах Гюлен, сочен за организатор на провалилия се опит за преврат през 2016 г., съобщиха турски медии, цитирани от БГНЕС.  Анкара обвинява живеещия в изгнание в Пенсилвания, САЩ, Гюлен, че е наредил извършването на опита за преврат срещу президента Реджеп Ердоган на 15 юли 2016 г.. Започналите днес полицейски акции се провеждат в 47 провинции.  Истанбулската прокуратура е издала заповеди за задържането на 271 войници, 122 от които все още са на служба, в рамките на разследване срещу привърженици на Гюлен в армията.  Само в провинция Измир има издадени 75 заповеди за арест в разследване, свързано с наличието на гюленистка „клетка във въоръжените сили“, предаде Анадолската агенция.  Над 77 000 души, включително много военни, бяха арестувани за предполагаеми връзки с гюленисткото движение по време на чистките, предприети от турските власти след въвеждането на извънредно положение преди две години.  В рамките на репресиите срещу инакомислието над 140 000 бяха отстранени или уволнени от работа. Става дума за публичния сектор и бяха засегнати включително съдии, прокурори, военни, полицаи, учени и журналисти.  ", "date": "2018.07.06", "title": "Турската полиция издирва за арест 350 гюленисти "}
{"url": "http://epicenter.bg/article/Armiyata-na-Asad-shte-si-varne-klyuchov-granichen-punkt-bez-boy-/158576/7/0", "text": "Сирийските бунтовници постигнаха споразумение с руски офицери да предадат поетапно оръжията си и да бъде разположена руска военна полиция край йорданската граница, каза бунтовнически говорител, цитиран от „Ройтерс” и бТВ.  По думите му споразумението е постигнато в протичащите в момента преговори в град в южната част на Сирия. Договорено е и спиране на военните действия от двете страни. В него има клауза и за изтегляне на проправителствените милиции от няколко града в Южна Сирия.  Областта ще бъде под контрола на местни сили, надзиравани от Русия.  По информация на очевидци бронирани автомобили и танк с руски флаг са се насочили към контролно-пропускателния пункт \"Насиб\" на границата с Йордания, който е под контрола на бунтовниците от 2015 г.  Според Сирийския център за наблюдение на човешките права сирийските правителствени сили са на около три километра от контролния пункт. Превземането на \"Насиб\", откъдето минава жизненоважна за търговията пътна артерия, е една от основните цели на сирийското правителство.  Над 320 000 души избягаха от провинция Дараа, от които 60 000 се събраха при пропускателния пункт на границата с Йордания, а още хиляди – на границата с окупираните от Израел Голански възвишения.  Йорданската армия изпрати подкрепления на границата си със Сирия в момент, когато се очаква сирийските правителствени сили, подкрепени от руската авиация, да превземат \"Насиб\" от бунтовниците.  ", "date": "2018.07.06", "title": "Армията на Асад ще си върне ключов граничен пункт без бой "}
{"url": "http://epicenter.bg/article/Uzhas-na-poligona-v-Rovno--Ukrainski-minomet--quot-Molot-quot--se-vzrivi-i-razkasa-15-voenni--VIDEO--/158577/7/0", "text": "Сериозен инцидент стана по-рано днес на Ровенския войскови полигон. Вече са известни и първите подробности. Там самовзривил се миномет уби трима и рани 12 войници от Въоръжените сили на Украйна,  Вече е известно, че всичките пострадали са военнослужещи от 15-и планинско-пехотен батальон на 128-а планинско-щурмова бригада на ВСУ, която е базирана в Ужгород. Освен това, броят на загиналите, по последни данни, е четирима.  \"На 6 юли около 05:30 часа на територията на Ровенския войскови полигон по време на изпълняване на огнева задача от военнослужещите на частта по унищожаване на условен противник с огън от минометна батарея от огнева позиция в прикритие е стана взрив на мина в канала на ствола на миномета\", съобщиха от пресслужбата на военната прокуратура на Западния регион на Украйна.  Взривилият се миномет е рожба на прословутата отбранителна промишленост на Украйна - \"Молот\" (Чук), който в миналото многократно е демонстрирал своята ненадеждност и фактическа непригодност, коментират украинските медии.  Във връзка с инцидента украинският президент Петро Порошенко нареди на министъра на отбраната Степан Полторак и на началника на Главния щаб Виктор Муженко до приключването на разследването въпросните миномети да не бъдат използвани по време на уения. По информация на УНИАН, президентът е заявил това по време на тържествено мероприятие по случай 70-тата годишнина от създаването на държавното предприятие \"Завод 410 ЦА\".  По думите на доброволец, експерти по металите са заявили, че стоманата на ствола не съответства на техническите изисквания за оръжието. Тя е по-мека от необходимото.  \"Нееднократно сме се опитвали да обърнем внимание на това, че с \"Молот\" има проблеми. Експертите по металите твърдят, че видът стомана на ствола не съответства на техническите характеристики, тя е по-мека, отколкото трябва да бъде\", пише правозащитникът и журналист Олга Решетилова в профила си във Facebook, цитирана от УНИАН.  Според доброволеца, необходимо е да се извърши експертиза на материала, от който се правят минометите. Тя също отбеляза, че това не е първият случай, при който този вид миномети убиват войници.  Точно преди две години при самовзривяване на \"Молот\" на полигона \"Широкий лан\" загинаха двама души. Оттогава до сега от взривове на миномета са загинали най-малко 12 души.  ", "date": "2018.07.06", "title": "Ужас на полигона в Ровно: Украински миномет \"Молот\" се взриви и разкъса 15 военни (ВИДЕО) "}
{"url": "http://epicenter.bg/article/Tramp--Merkel-dava-na-Rusiya-miliardi-za-neft-i-gaz--nie-kato-palni-kreteni-plashtame-smetkata-za-NATO-/158578/7/0", "text": "Президентът на САЩ Доналд Тръмп подложи на жестока критика германския канцлер Ангела Меркел за недостатъчните разходи на Берлин за отбрана, предават руски медии.  На митинг в щата Монтана Тръмп заяви, че Германия, като най-голямата страна в Европейския съюз, отделя изключително малка част от бюджета си за разходи за отбрана. Според мнението на президента, основния принос за отбраната и сигурността на страните от ЕС и конкретно на Германия дава именно САЩ.  \"А те отиват и плащат на Русия милиарди долари за нефт и газ, а ние (САЩ), катопълни кретени, плащаме за всичко\", възнегодува Тръмп.  По-рано, в навечерието на срещата на страните от НАТО в Брюксел на 12 юли, американският президент прати писма до редица лидери на страни от ЕС, в които им напомни за необходимостта от увеличаване на военните разходи.  В посланията си Тръмп отбелязва, че данъкоплатците в САЩ не разбират, защо европейските държави не изпълняват своите ангажименти по проблемите на сигурността.    ", "date": "2018.07.06", "title": "Тръмп: Меркел дава на Русия милиарди за нефт и газ, а ние като пълни кретени плащаме за НАТО!"}
{"url": "http://epicenter.bg/article/Berluskoni-izbra-Tayani-za-svoy-politicheski-naslednik-/158579/7/0", "text": "Бившият италиански премиер и лидер на партията „Напред, Италия“ Силвио Берлускони е избрал за свой политически наследник дългогодишния си съюзник Антонио Таяни, който сега е шеф на Европарламента. В. „Кориере дела сера“ съобщи, че 64-годишният Таяни е назначен за вицепрезидент на партията, предава БГНЕС.  Според изданието друг висш пост в партията е в ръцете на бившия мениджър на доскоро притежавания от Берлускони футболен клуб „Милан“ Адриадо Галиани.  „В партията приветстват новите назначения. Всичко сочи към това, че той [Таяни] е наследник на Берлускони“, цитира вестникът източници от „Напред, Италия“.  „Кориере дела сера“ припомня, че 81-годишният Берлускони, който нямаше правото да се кандидатира на последните парламентарни избори поради наложена съдебна забрана за финансови машинации, беше определил Таяни за кандидат за поста на министър-председател в случай на победа на дясноцентристите на вота.  „Напред, Италия“ беше в коалиция с „Лига“ на Матео Салвини и „Италиански братя“ на Джорджи Мелони. Така коалицията събра най-много гласове на вота – 37%, но вътре в този съюз „Лига“-та на Салвини изпревари традиционния си „старши партньор“ - „Напред, Италия“ - и кандидатурата на Таяни потъна.  Антонио Таяни има дълга история, свързана с „Напред, Италия“. Той участва още в създаването на партията през 1994 г. и става първият неин говорител, който впоследствие неколкократно е избиран за евродепутат. Освен това два пъти е бил еврокомисар – по транспорта /2008-2010/ и по промишлеността и предприемачеството /2010-2014/.  ", "date": "2018.07.06", "title": "Берлускони избра Таяни за свой политически наследник "}
{"url": "http://epicenter.bg/article/Papata-poritsa-antimigratsionnata-politika-/158581/7/0", "text": "Папа Франциск изрази днес благодарността си към организациите, които спасяват и се грижат за мигранти, и порица лицемерието на онези, които си затварят очите за бедните по света, търсещи сигурност и достоен живот, предаде Асошиейтед прес, цитирана от БТА.  Главата на Римокатолическата църква отслужи специална меса за мигрантите и тези, които се грижат за тях, в базиликата \"Свети Петър\", насочвайки вниманието към съдбата им в момент, когато Европа, САЩ и други страни затварят все повече пристанищата и границите си за тях.  Богослужението отбеляза петата годишнина от знаковото посещение на папата на италианския остров Лампедуза, който в продължение на години бе основна дестинация за нелегалните мигранти, идващи от Либия в Европа. По време на това пътуване, което бе първото за папата след избирането му през 2013 г., той разкритикува \"глобализацията на безразличието\", което светът показва спрямо бягащите от войните, глада и природните бедствия мигранти.  По време на днешната си проповед папа Франциск не назова по име нито една държава, но заяви, че единственият \"разумен отговор\" на миграцията по света днес е да се проявят солидарност и милост. Отговорът трябва да включва справедливо разпределение на отговорностите, като в същото време бъдат осигурени правата и достойнството на всички, каза той.  Като напомни библейския разказ за добрия самарянин, папата осъди \"стерилното лицемерие на онези, които не желаят да си изцапат ръцете\" с грижа за най-слабите и най-изолираните от обществото.  Това изкушение е силно застъпено в съвременния свят, който се сблъсква с потоците мигранти, подчерта папата.  \"То се проявява под формата на затварянето на сърцата ни за тези, които имат право, точно като нас, на сигурност и достойни условия на живот. То издига стени, истински и мисловни, вместо мостове\", добави Светият отец.  Говорейки на родния си испански език, Франциск благодари на организациите, които помагат на мигранти, за това, че въплъщават идеята за добрия самарянин, \"който се спрял да спаси живота на бедния пребит от разбойници човек\".  \"Той не го попитал откъде, какви са причините, поради които пътува, или къде са документите му, а просто решил да се погрижи за него и да спаси живота му\", каза папата.  Думите на папата са важни предвид обвиненията, които италианският вътрешен министър Матео Салвини отправи към помагащите на мигранти организации, които по същество работели като \"таксиметрови шофьори\" за базирани в Либия трафиканти, и заявлението му, че затваря пристанищата на Италия за техните кораби.  ", "date": "2018.07.06", "title": "Папата порица антимиграционната политика "}
{"url": "http://epicenter.bg/article/Zeehofer-provokiral-i-Bryuksel--no-za-Brekzit/158583/7/0", "text": "Германският вътрешен министър и лидер на ХСС Хорст Зеехофер е в центъра на нов политически скандал в Германия. Медии съобщиха, че в края на миналия месец той е изпратил писмо до Европейската комисия, в което критикува стратегията на Брюксел за Брекзит в областта на сигурността.  Информация за писмото излезе първо във „Файненшъл таймс“ (ft.com), после и в немските и други медии. Подчертава се, че то е изпратено на 27 юни, тоест в разгара на конфликта му с канцлерката Ангела Меркел по въпроса за мигрантите.     В писмото до Еврокомисията Зеехофер настоява британците да продължат да имат достъп до архитектурата на сигурността на ЕС и след Брекзит. „Сигурността на европейските граждани трябва да има предимство пред преговорите за напускане“, пише Зеехофер. Той подчертава характера на съвременния тероризъм, който не признава граници. Затова сътрудничеството между ЕС и Великобритания трябвало да продължи.  Според sueddeutsche.de след постигнатото съгласие за мигрантската политика подходът на Зеехофер може да отвори нов фронт между него и Меркел. Писмото очевидно не е съгласувано с нея и е изпратено през главата й.  Немската канцлерка все още няма изчистена позиция по проблема Брекзит и сигурност. При посещението на Тереза Мей в Берлин, Меркел заяви, че е налице желание за обща работа между ЕС и Великобритания по въпросите на сигурността и след Брекзит. Но толкова. Подробности засега липсват.  След като излезе информацията за несъгласуваното писмо и от двете страни се опитаха да тушират скандала. Говорителката на Зеехофер заяви, че министърът не е имал намерение да поставя под въпрос преговорния мандат на Еврокомисията. Говорителят на правителството пък изтъкна, че Меркел има интерес към тясно и интензивно сътрудничество с Великобритания. ", "date": "2018.07.06", "title": "Зеехофер провокирал и Брюксел, но за Брекзит"}
{"url": "http://epicenter.bg/article/D-r-Borislav-Tsekov--Ovatsii-ot-Evropa-i-kapani-vatre/158566/11/0", "text": "  Безпрецедентна за родната политическа действителност външнополитическа активност. Това е констатацията, която може да се направи за усилията и енергията, влагани от министър-председателя Бойко Борисов на европейската арена.   Няма друга политическа личност у нас, която да е съумявала да го стори през последните десетилетия. Вярно е, че и позицията на България като председателстваща Съвета на Европейския съюз е безпрецедентна до този момент, и именно тя разкрива широк диапазон от възможности пред българските власти. Но г-н Борисов успя да уплътни във възможната степен тези възможности. Независимо от критичните бележки, които могат да се отправят от гледище на защитата на българския интерес в отношенията със Скопие, като цяло премиерът се прояви като фактор в настоящата балканска политика.   Импулсът за интеграция на Западните Балкани не е с български източник, но практическото измерение е изцяло под знака на Бойко Борисов. Факт, който     Защото това е не е наша домашна оценка, а мнението на лидерите на много от държавите в региона. Включването на балканската проблематика на предно място в дневния ред на Европа и тласъкът на икономическото сътрудничество са достижение на България, което намира добър отзвук в региона. И затова няма нищо случайно, че в Босна и Херцеговина отличиха българския премиер с почетен знак „Европейска личност на годината\".   Все в тази посока е и българската роля за „нашествието\" на Балканите на Китай и неговите потенциални икономически намерения под ненатрапчивото домакинство на България. Седмата Среща на върха на групата 16+1 за сътрудничество между Китай и Централна и Източна Европа, която ще се състои в София на 7 юли е другият безпрецедентен за България форум на високо равнище. Значението му се подчертава и от очакваното участие на китайския премиер Ли Къцян и държавните ръководители на 16 държави от Централна и Източна Европа.   Темата на лидерската среща е \"Задълбочаване на отвореното и прагматично сътрудничество, съвместно насърчаване на общия просперитет и развитие\", а заключителният документ ще бъде обозначен като „Насоки от София\".     Разбира се, всичко това не може да изпрати в миманса, проблемите на българското общество и политика. Съсредоточаването на цялата правителствена енергия на международната арена, оставя без необходимата работа и ангажираност цели зони от националния икономически и социален живот, в които има гангренясали проблеми. Здравеопазване, образование, социална политика – де да имаше такава енергия, каквато демонстрира г-н Борисов на европейско ниво...   Липсата на реформи все повече оставя впечатлението, че въпреки европейските фанфари, България е в тежък застой. А това е най-важното за гражданите – дали днес в България се живее по-добре, отколкото вчера. Доходите и качеството на живота у нас устойчиво за закотвени на дъното. И там трябва да се съсредоточат политическа воля и управленска компетентност от всички, които имат аспирации към властта. Повече от всякога са нужни визия и работещи идеи за изваждане на страната от тресавището на упадъка и безперспективността. В това отношение и днешните и вчерашните управляващи са хронични длъжници.     Сближаване между управляващите и опозиция по темите, които са свързани с големи ресурси – „Белене\", модернизация на армията, и „дим до Бога\" с демонстративни противоречия по периферни теми и проблеми. Като например абсолютно нефелния вот на недоверие, който измисли Корнелия Нинова по проблемите на сигурността и престъпността. Нефелен, защото на фона на острите социални скандали, като този с майките на децата с увреждания, избраната от червените лидери тема за вота беше сякаш вън от времето и пространството. И защото самата опозиция понастоящем няма кредибилни говорители по тези теми, които са способни компетентно и с необходимата политическа и експертна тежест да защитят тезите си в тази област.   В същото време, управляващите в парламента все по-често раждат чисто лобистки закони, с които се търси натиск върху бизнеса. Емблематични в това отношения са инициативите на партията на вицепремиера Валери Симеонов срещу лотариите или срещу малките търговци на петрол. В тази графа с известни уговорки можем да причислим и първоначалната идея за налагане на драстичен акциз върху бездимните тютюневи изделия. Балансът, който се намери след реакция на премиера поне засега изглежда разумен. Но тази практика на законодателстване на парче и според конюнктурни хрумвания, е дълбоко порочен.    ", "date": "2018.07.06", "title": "Д-р Борислав Цеков: Овации от Европа и капани вътре"}
{"url": "http://epicenter.bg/article/Prof--Vasil-Prodanov--Kitaytsite-idvat--Mislete-mu--/158568/11/0", "text": "През 90-те години на миналия век, изпитвайки една студентка – задочничка, се заговорих с нея. Каза ми, че работи в Дирекцията на полицията в София и се занимава с регистрацията на чужденците. Попитах я кои са най-бързо увеличаващите се чужденци у нас. Отговори ми: „Китайците! И никога не умират. Когато някой умре, тайно го погребват, предават документите му на някой друг, приличащ на него и на негово място идва нов.“ През следващото десетилетие обаче потокът на китайците като че ли намаля, докато този на китайски стоки се засили и вече дори традиционният български чесън и мартеници започнаха да се внасят от Китай.  Преди няколко години в края на учебната година, както става ежегодно, дойдоха две студентки да ги изпитвам предсрочно, защото ще заминават на бригада в чужбина. Попитах ги в кой град от Америка ще отидат, а те отговориха:    Скоро след това през юни месец имах лекции със студенти задочници. Беше топло и всички бяха по фанелки с къси ръкави. Неколцина от тях, както е модно днес, бяха с татуировки На ръцете на двама от тях забелязах нещо, което не бях виждал досега – йероглифи. Попитах ги какво означават те. Отговориха ми: „Надежда“. Тези две момчета търсеха надеждата чрез китайските йероглифи, не чрез американската мечта.   Нещо става, и то не само у нас. Тези дни се появи информация за това, че   Интересно, досега се смяташе, че успех ще постигнеш, ако знаеш английски. Когато питат африканците защо са решили да учат китайски, те отговарят: „От там идват повечето неща. Ако влезеш в американски или британски хипермаркет, повечето стоки са китайски.“ Друг изучаващ китайски заявява: „Днес повече хора говорят китайски отколкото някакъв друг език.“   Затова и броят на африканците, учещи се в китайски университети се увеличава и Поднебесната империя се превръща в най-популярната дестинация за обучение в чужбина. Това се стимулира и от китайското правителство, което да края на 2018 година ще раздаде около 30 000 стипендии за африканци, учещи в Китай (1). Тези дни американците честваха националния си празник, развявайки американски знамена. С едно уточнение обаче – повечето от тези знамена са внос от Китай. И не само това. Знаех досега, че българските знамена, които се размахват на всякакви патриотични събития, както и мартениците ни се правят в Китай. Знаех, че китайски фирми правят и фанелки с образа на Путин, разпространявани у нас, и не само у нас. Но не знаех и много ме досмеша, като видях че и американците не биха могли да си направят предизборна кампания и протестен поход без китайците.     Тя можела да произвежда дневно по 100 000 знаменца на различни страни в света. Досега в САЩ вдигаха врява, че Путин се бил намесил да изберат Тръмп, но се вижда, че и без китайска фабрика да му прави американските знамена той не може да мине. За това обаче противниците му не вдигат врява, защото   Така се оказва, че от това, че американците искат да правят Америка „Отново велика“ пак китайците печелят (2). Проблемът е, че китайците идват не само със знамената в САЩ и в България, както и в много други страни в света. Не само с чесъна, който като стотици други български продукти затрихме,  ликвидирайки селското стопанство с ентусиазирани ревове „Днес е един велик ден за българската демокрация“. С ликвидацията на какви ли не български продукти в името на „българската демокрация“ и нашите демократи помогнаха за това китайците да идват и да внасят днес какви ли не неща у нас. И не само у нас.  Изобщо китайците идват! Мислете му! (1) Van Den Heever, Claire. “It started as hype”: Chinese spreads fast in Africa as language of success, http://africanarguments.org (2) (2)  Chan, Tara Francis. As Trump targets trade, a Chinese factory says its been hired to make flags for Trump’s 2020 campaign, In: Business Insider, ", "date": "2018.07.06", "title": "Проф. Васил Проданов: Китайците идват! Мислете му! "}
{"url": "http://epicenter.bg/article/Kotkata-na-Skripal-masti-na-Velikobritaniya--Goticheski-feyleton--/158572/11/0", "text": "Руската информационна агенция РИА Новости публикува материал на Игор Романович, автор в блога Green Tea, по повод поредната химическа атака във Великобритания.   Новината за поредната химическа атака във Великобритания хвана всички неподготвени.  Напомняме, двама граждани бяха намерени в безсъзнание в един от домовете в градчето Еймсбъри. Първоначално се предполагаше, че те са се отровили с наркотици, което косвено се потвърждаваше от разсипания навсякъде бях прах и навитите на тръба банкноти от пет лири. Но след разговора между Скотланд Ярд и министъра на външните работи на Великобритания бе установено, че нещастниците са се отровили с нервно-паралитично вещество „Новичок“. При това Скотланд Ярд и до момента не е наясно точно как са се отровили с това вещество пострадалите, тъй като Борис бързаше за лънч и не успя да уточни въпроса.  Руското външно министерство най-накрая ще озвучи ли няколко думи на Лавров в официално изявление до Лондон, след като заместник-министърът на вътрешните работи на Обединеното кралство Бен Уолъс заяви, че според предварителните данни инцидентът в Еймсбъри не е \"руска атака\", въпреки че „Новичокът“ си е руски.  По-късно пред журналистите излезе ръководителят на контратерористичното подразделение на Скотланд Ярд Нил Бас.  „В близост до пострадалите са намерени много свежи и ясни следи“, съобщи той.  „Мъжки или женски?“ – тревожно попита журналист от „Ройтерс“.  Британският офицер някак странно погледна към залата и отвърна почти шепнешком:  „Това бяха отпечатъци на голяма котка!“  На следващата сутрин британските медии излязоха със заглавия „Втората котка на Скрипал мъсти за приятелчето си и морските свинчета!“ и започнаха да бомбардират със съобщения за различни случаи на отравяне, обхванали Великобритания през последната седмица.  Както се оказа, Солсбъри и Еймсбъри не са единствените населени места, пострадали от „Новичока“.  Шефтсбъри. Масово отравяне на посетителите на местна кръчма, гледали по телевизията мача на националния отбор на Англия от осминафиналите и то без никаква истерия, нито безумие или футболобесие, както някои, а с искрени емоции на радост – като чисти европейци.  След мача хората излизат от кръчмата и внезапно започват да припадат около пътя, без да могат да станат на крака. Очевидците сутринта наоколо е обикалял огромен котарак, който, повдигайки опашка, е пръснал нещо на входната врата.  Хазелбери, Нетербери. Навсякъде аналогични необясними случаи: играе националния отбор, а след това масова загуба на координация, а често и на съзнанието.  Ослбери. Местен жител е докаран в болницата в безсъзнание. Освестявайки се, той съобщава, че мирно си е пушил марихуана край алеята, когато покрай него минал огромен котарак и го питал накъде е библиотеката. След това вече той не помни нищо.  Великобритания е обхваната от паника, особено жителите на градовете, чиито имена завършват на „бери“. Хората панически изоставят своите домове, избягвайки котките, както дявол – тамян.  Възрастна лейди от Спетисбери, с помощта на фамилния револвер, успяла да спаси любимия си пухкав сибириски котарак от разярена тълпа, тръгнала да линчува „руския убиец“, след което, размахвайки оръжието, заявила, че нейният котарак, за разлика от британските политици, е истински мъж и джентълмен и със сигурност е по-умен от всички членовете на Палатата на лордовете взети заедно. Тълпата, превърнала се толерантни европейци за части от секундата, се съгласила с нея и поднесла извинения на котарака.  Всичко се успокоява окончателно, когато Петро Алексеевич Порошенко, усмихвайки се странно и намигайки на някой невидим събеседник, заяви, че княз Владимир покръстил Украйна и въобще е твърд поддръжник на европейската интеграция на Украйна и нейното присъединяване към НАТО.  Британците решават, че заразеният с „Новичок“ любимец на Скрипал по някакъв начин е преминал Ла Манша и сега, съдейки по паметната реч на украинския президент, обилно сее неврно-паралитична зараза на материка.  Свързахме се с нашия източник в правителството на Украйна по повод изказването на лидера и от там получихме кратък коментар: „Това е белка. Арктическа лисица“.  Котарак, белка, арктическа лисица. Всичко това е толкова объркващо.  Боже, пази кралицата и Петро Алексеевич.  ", "date": "2018.07.06", "title": "Котката на Скрипал мъсти на Великобритания (Готически фейлетон) "}
{"url": "http://epicenter.bg/article/Kevork-Kevorkyan---Vaztorzi-v-periferiyata--Boyko--Az-kak-se-predstavih--/158573/11/33", "text": "Отвсякъде се чуват оценки за Българското Председателство – и колкото по-близо до Яслата са авторите им, толкова по-възторжени са те.  Имам предвид българските коментатори – искат да се харесат, горките, на Председателя, но дори не подозират, че той пет пари не дава за кваканията им.  Ако имате късмета да е откровен с вас, той ще ви попита само едно: „Аз как се представих? Добре, нали?“ Толкова.  Внимавайте, какво ще му отговорите.  След толкова хвалби, няма как човек да не се запита: А кога Председателството щеше да е неуспешно?  Предвидена ли е изобщо подобна възможност в този тъй стриктно разписан ритуал? Не, разбира се.  Дори Юнкер да престанеше да се целува или попийва – макар че това щеше да е прекалено жестоко изпитание за него – дори и тогава Председателството нямаше да е провалено.  Президентът Радев обаче прати едно кърваво писмо до Падишаха – с изказването си на конференцията „Българското Председателство на Съвета на ЕС: време за равносметка“ .  Когато го резюмираха в новините на Би Ти Ви, реших, че там временно са се отучили да четат, неизвестно по каква причина, и вече не са в състояние да сдъвчат дори един елементарен коментар.  После обаче се сетих, че вероятно и те са намазали нещо от Яслата - и заради това толкова гламаво представиха позицията на Радев.  А в нея има безспорно любопитни, макар и не особено приятни оценки.  Преди да стигне до тях, президентът удря една-две баданарки – примерно, за доброто „администриране“ на събитието - сякаш е забравил, че НДК, където бяха базирани основните събития на Председателството, не е построен заради някакъв скорошен конгрес на ГЕРБ – там десетилетия наред са се провеждали всевъзможни форуми; и дори, покрай ремонтите, да бяха отмъкнали целия Дворец, пак щяхме да се справим.  С елементарното, с дюлгерската работа винаги се справяме.  В часовникарската обаче никак ни няма – не провиждаме добре в идващото Време.  Радев казва, че „темата“ за Западните Балкани е била добре избрана, повтарял го е няколко пъти и досега.  И също като Падишаха проявява необяснимо лекомислие.  Изобщо не беше добре подбрана въпросната тема, понеже не може да донесе никакви - абсолютно никакви, ползи за България. Така и стана.  И най-възторженият коментатор, дори да е потънал до пояса в Яслата, би трябвало да прозре, че от тази Мрачина/Западните Балкани няма излаз.  Там властват Чворове, преплетени от вековни вражди, коварства и измами.  С тях на глава не се излиза – те не са като Юнкер, който и само след една ракийка е готов на всичко – на думи, разбира се.  На Брюкселските трепетлики им е лесно да щавят словото, както си искат. Побутват те към Мрачината - а след това ти казват, че в близкото бъдеще няма никакъв шанс нещо да се случи там.  Точно това казаха в София на Балканските „Балами“ – те обаче и друго не са очаквали, дори и нашият Падишах със сигурност не го е вярвал.  Само Орбан ни предупреди – и никак няма да сбъркаме, ако прихванем нещо от него.  Едно отклонение. Единственото безспорно гадно нещо, което видях на световното първенство по футбол досега, бе провокацията на „швейцарците“ Шакири и Джака по време на срещата Сърбия – Швейцария.  Бяха изрисували на бутонките си знамето на Косово, а след головете си показаха с ръце орела от албанското знаме.  Отгоре на всичко, съдия беше един футболен Юнкер – и сърбите не можеха да повярват, че германец свири мач на Швейцария!  Дори на футболния терен старите рани оставят кървави отпечатъци, а наивниците ще приобщават Мрачината…  Забележителна, бляскава е лекотата, с която в Брюксел вече послъгват по всеки повод, зарязали са дори елементарната куртоазия – например, можеха да предупредят нашите екзалтанти, че Солунската декларация за Западните Балкани отпреди петнайсетина години ще е по-щадяща от Софийската.  Но не го направиха и ни оставиха с отворена уста.  Така че, забравете темата за Мрачината - и Радев няма какво да я усуква излишно.  Но той е прав за друго – за несръчността, с която се накиснахме в Македония.  Няколко пъти писах за коварния капан, в който ни вкараха македонците.  Радев сега казва, че е трябвало да изчакаме те да подпишат договора с Гърция и тогава и ние да уточним и отстояваме някои клаузи в нашия договор.  Прав е, но трябваше да го каже преди няколко месеца.  Сега ни оставиха сами в Гората, един Заев се наложи с хилене и хитрост.  Ето какво казва Радев по този повод:  „И ако сега наложим двата договора – между Гърция и Република Македония и между България и Република Македония, ще видим значителни разлики.  На първо място, договорът между България и Република Македония подлежи на промяна и денонсиране, което допуска възможността за обратимост на процесите.  А този между Гърция и Република Македония е безсрочен и не търпи промяна.  Гърция реши проблемите със своята идентичност, история и език на високо политическо ниво… с безкомпромисни срокове и условия.  В нашия договор ние оставихме тези проблеми да се решават от комисията, която има само правомощия в областта на историята, без да може да адресира политически процеси…  По време на нашето председателство Брюксел определи четири условия за оценка на готовността на Македония за започване на преговори през юни догодина.  Едно от тези условия е изпълнението на договора между Гърция и Република Македония, но нито дума /няма/ за /договора с/ България…“ /край на цитата/  Елегантно обобщено: прекарани сме.  Докато се възторгваме до Небето.  Две други констатации на Радев заслужават специално внимание – и тъй наречените „национални“ телевизии би трябвало дни наред да ги чоплят от сутрин до вечер. Но няма кой да го направи там.  \"Гонят Сянката, вместо Същността\", всъщност – гонят Михаля.  Ето ги въпросните констатации: „България затвърди положението си на най-периферна държава в ЕС“.  И още: „Точно по времето на нашето председателство, без наше участие, бе сформирана нова група за военна интервенция, която включва само девет държави.  Редно беше България да постави въпроса, каква е истинската цел на тази нова група, какви са критериите за покана да членуваш в нея. На какъв принцип бяха отправени покани към избрани държави.“ /край на цитата/  Нищо ново – защото и три пъти последователно да ни предоставят Председателството, ние няма да се измъкнем от перспективата на Гетото на ЕС.  Сега е ред на Цветан Цветанов да джафка по президента – както винаги, ще го направи аргументирано.  Хайде сега да отговорим на онзи въпрос на Падишаха:  „Аз как се представих?“  Как се справи той с ролята, която му отреди Председателството?  Човек с харизма - досега предимно за вътрешна употреба, но успя някак да я продаде и навън.  Той е много ловък в играта с простолюдието, ако го оставиш, по цял ден ще се снима с баби-почитателки – и ще ги слуша, как го молят да управлява още хиляда години.  Не им вярва изцяло, но му е вкусно.  Това общуване – фалшиво или не, всъщност, най-много отговаря на манталитета му.  Както и склонността му да се държи като Стопанина на Държавата – независимо дали открива някоя дребна пречиствателна станция или натиска копчето на някой нов рентгенов апарат.  Важното е да прави нещо, независимо какво, да центрофугира медиите, след като отдавна ги подчини – поне повечето от тях.  Тази му нагласа беше и причината да гледа с пренебрежение към президентската институция – убеден е, че дори един клозет да открие е по-важно за него, отколкото да участва от време на време в някакъв ритуал.  Силният човек е онзи, който е в движение 24 часа – така смята той, половината от тях може и да са по незначителни поводи, дори направо несмислени, но все пак.  Затова и не ходи в Парламента – той му изглежда като някакво гробище.  И, изведнъж – Председател на Европа!  Онези, която бяха наясно с този ангажимент на България, бяха напълно сигурни, че ББ ще бъде премиер на страната към 1 януари 2018 година – с цената на всичко, щеше да преглътне и последните идиоти за коалиционни партньори, щеше да направи и невъзможните съглашения, но нямаше да пропусне този шанс.  Защото вече му харесваше из коридорите на Брюксел, вече беше омаял сенилния Юн-кяр, за Меркел да не говорим, харесваше му да го целува  „Г-н Ю“, дори да го потупва по главата и всичко останало, изобщо не го занимаваше мисълта, как изглежда всичко това отстрани.  Инстинктът му на Единак отдавна му беше подсказал, че това са практически слаби хора, себични, че са непроницателни водачи/лидери – както и се оказа; че мислят едно сутрин, съвсем друго – следобед, думите им са предварително преоценени и пр.  Тъкмо много подходящи за него, който също няма манията да си въобразява, че всяка негова дума отива направо в Историята, политическото говорене е за наивници, той е убеден в това.  А и трябва да си идиот, за да бъдеш последователен в политиката, особено днешната – заради всичко това още преди десетина години писах, че ръката му все е на задната скорост, колкото и комично, а в някои случаи и злепоставящо да изглеждаше това.  Макар че, парадоксално, тъкмо, когато беше Председател, в някои случаи той се отказа от този свой безгрижен навик и започна да проявява упорство, абсолютно неприемливо за ролята, който му бяха отредили – макар и за шест месеца.  Ето един пример: грубиянщината, която си позволи с македонския президент – напълно неприсъща за дипломацията, дори нелогична, без да има дори и отсянка на някаква полза за него.  Вероятно, причината за това е съвсем прозаична, част от нашенския балкански курназлък: щом Радев приема македонеца, аз пък ще го натиря, щом Радев говори за диалог, аз пък направо ще му запуша устата.  Отгоре на всичко, обяснението, което даде, също беше безцеремонно, беше истински бодичек: понеже македонския президент бил приел няколко дни преди това премиера Заев само за 120 секунди!  И какво те засяга това, та да ставаш адвокат на Заев, който отдавна те е предал, гушка се с Ципрас и вече е забравил отстъпките, които му направи с прословутия Договор.  По време на Председателството имаше доста елементи на карнавализация, на неуместна развеселеност – шедьоврите, инфантилните кулминации бяха рецитацията на Туск и автографът на Меркел – все на български.  Специално въпросният автограф – „Сичко хубаго“ – сякаш несъзнателно подсказваше, че нито бъдещето ни ще е толкова хубаво, а „Сичко“ очевидно не е „всичко“ – изобщо, гледайте си работата, стойте си кротко, не си отваряйте много устата.  Самият Председател остана встрани от тия прояви на провинциална политическа самодейност – той се води по правилата на собствения си карнавал.  Обсебеността му от общуванията с влиятелни фигури на европейската политика прерасна в една свръхнатоварена негова програма като Председател.  Кулминациите, поне две от тях, трябваше да бъдат Срещата ЕС – Турция във Варна и приобщаването, поне на думи, на Западните Балкани.  Предопределено беше Сгледата във Варна да има тъкмо този резултат, който имаше – тоест, никакъв.  Но, все пак, участниците в нея – въпреки че скоро няма да постигнат някакъв напредък - здраво почесаха егото на Председателя, това не може да се отрече.  Нещо повече, той сам си осигури това представление – особено след настойчивото лично приближение с Ердоган, в което имаше и доста компромиси, макар и дребни, макар и на думи.  Не прости на македонския президент 120 секундното унижение на Заев – обаче пропусна покрай ушите си публичните мечтания на Ердоган за Кърджали.  В аферата със Западните Балкани – това си беше истинска афера, плод на непремерен авантюризъм, най-важният елемент остава и досега в тайна: подсказа ли някой на ББ тази тема?  Какво, всъщност, е очаквал Председателя?  Той демонстрира завидна динамичност, внесе плътност в личните си отношения с балканските лидери – колкото и лицемерни да са те, направи безподобни совалки и срещи.  Възможно ли е през цялото това време да е бил наясно с крайния, финалния резултат?  Като съдим по характера на Председателя, дори да е знаел това, той не би се отказал от „темата“; той ловува контакти, за него те са като скалпове, закачени за пояса му, там е закачил и ръкостискането на Вучич с Тачи, изтръгнато от него почти насила.  За Председателя шестте месеца го превръщаха вече в Стопанин на Европа – макар и временен, така гледа той на всичко това, и изобщо не помни, че някои европейски вестници го нарекоха Портиер.  Критиците му казват още, че няма особено продуктивност от динамичната му деятелност – няма, разбира се, но тя не е и предвидена.  „Големите“ в ЕС разхвърлят ангажименти на „малките“, колкото да поддържат илюзията за някаква равнопоставеност, нищо повече.  Както веднъж отбелязах, ББ успя да осъществи най-трайния мерак на нашите първенци – да се отъркват в Големите.  А той направо ги мачкаше в ръцете си.  Държеше се като Чорбаджия, не като Портиер.  Има една знаменита снимка с Меркел – ръка за ръка, Добродушният Мечок и обърканата танте, която видимо му се доверява.  Отгоре на всичко, изглежда искрена.  Трябва да съжалява за едно: че не наложи като основна тема на Председателството сигурността. Тъй или иначе, сме портиерите на Европа.  С приближаването на края на Председателството, Падишаха изглеждаше като ограбен човек.  Сякаш внезапно бе прогледнал за Празнотата на Нашето Битие – и тя го бе отрезвила и объркала.  Може би заради това изтърва една грозна фраза по адрес на хората с увреждания: „Да ми се махат от главата!“  Но накрая каза и нещо, което е необичайно не само за него – по повод на разправиите около бежанците: „Интересуват ме само правата на българския народ“.  А тук, да се сетиш за Народа, е цял подвиг.  Тъй че, не се хабете да му казвате, че „по време на Председателството България се представила дори по-добре от допустимото“ /?!/ - чу се и такава глупост, повече от допустимото.  Знамената са спуснати – а, тъй или иначе, плочките пред НДК пак ще си хлопат.  „Аз как се представих? Добре, нали?“  ***  ", "date": "2018.07.06", "title": "Кеворк Кеворкян: Възторзи в периферията. Бойко: Аз как се представих? "}
{"url": "http://epicenter.bg/article/Angel-Naydenov--Sazdavaneto-na-Evropeyska-grupa-za-voenna-namesa-govori-za-nov-regionalen-format/158574/11/0", "text": "- Да, прави впечатление, че тази инициатива остана извън вниманието по време на нашето председателство. Или не толкова незабелязана, колкото подценена като съдържание и като смисъл. Беше оправдано в рамките на българското председателство ангажирането с реализирането на PESCO – Permanent Structured Cooperation, т.е. на постоянно структурираното сътрудничество в областта на отбраната и детайлизирането на правилата и на механизмите по прилагането на сътрудничеството, но очевидно подготовката на новата инициатива не се заключава и не се е заключавала само в деня на нейното обявяване. Наистина възникват редица въпроси относно критериите за участие, макар че два от тях бяха отделени в изказването на френския министър на отбраната и това са критериите: политическа воля и военен капацитет. Т.е. те са предпоставките за участие в тази нова военна група в рамките на ЕС. Съответно стои въпросът за подбора на самите държави и как в крайна сметка ще се отрази тази нова инициатива на съюза като цяло. В това отношение критиката на българския президент е основателна. Още повече, че отбраната и сигурността бяха сред приоритетите на българското председателство.   Вие с право отбелязахте, че става дума за нова инициатива, т.е. европейска група за военна намеса извън границите на ЕС. Беше подчертано, че идеята е да се създаде своеобразна коалиция от желаещи, която да реагира на кризи в близост до границите на Европа, без участието на НАТО и на ЕС.   Аз се опитах да проследя реакциите по повод на тази нова инициатива и съответно да резюмирам плюсовете и минусите от тази нова инициатива. И разбира се, ако имаме време, аз ще се опитам да представя общо-взето този баланс пред вашите слушатели.   - Да. Смятам че това е един от минусите на новата инициатива. Става дума за нов регионален формат, съответно за нови разделителни линии. Т.е. нарушава се единството на съюза като такъв, включително и по отношение на прилагането на европейската политика за сигурност и за отбрана, и, разбира се, най-новата инициатива в рамките на постоянно структурираното сътрудничество, което беше обявено през м. декември на срещата на върха на ЕС. И което беше посрещнато образно казано с много аплодисменти и натоварено с много очаквания.     - Започвам с плюсовете на тази инициатива. И като че ли на първо място стои очакването, че ще се засили готовността на силите на държавите, участващи в тази инициатива, и ще се подпомогне модернизирането на въоръжените сили на страните, които участват в нея. Те просто ще бъдат принудени да заделят и повече средства, и съответно да реализират нови отбранителни способности чрез реализацията на проекта за модернизация на въоръжените сили, особено в случая, държа да подчертая, проблематиката на този въпрос, свързан с модернизацията за Германия, за която излязоха наистина стряскащи, да кажем в случая не само германската общественост, детайли около състоянието на въоръжените сили.   На второ място може би трябва да отбележим факта, че тази инициатива се възприема като реална стъпка в посока на повече сигурност за Европа, както и това да звучи на слушателите в този момент.   На трето място, че ще даде повече възможности за бърза реакция при необходимост като в случая няма да се търси единодушното решение на всички страни членки на ЕС. Т.е. това ще бъде своеобразен отделен инструмент за военна намеса на група страни, при която решението се взема с мнозинство. Т.е. тук отпада едно от опасенията на Германия за случаите на блокиране от една отделно взета страна на решенията, свързани с военна или с гражданска интервенция в случаи на евакуация или пък да кажем на природно бедствие.   И не на последно място, това е инициатива, която се разглежда като възможност за участие на Великобритания след нейното излизане от ЕС, която обаче независимо от своето излизане, иска да запази достъпът си до базата данни на съюза, до обмена на разузнавателна информация и до споразумения за съвместно разработване на различни оръжия.   Вероятно това е част от плюсовете, които виждат страните инициатори, и съответно участници в тази инициатива.   Но какви са минусите? И според мен, значението на тези минуси преобладава над позитивното изражение на инициативата.   На първо място, аз бих поставил дублирането на инициативи в областта на европейската отбрана и сигурност. Споменахме вече ПЕСКО – постоянно структурираното сътрудничество, включително по отношение на реализираните в рамките на ПЕСКО проекти. Нека да кажа, че от началото на годината се реализират 17 многонационални проекти в рамките на ПЕСКО, като България участва в три от тях.   На второ място, бих поставил своеобразното разфокусиране на вниманието чрез лансирането на различни инициативи. И чрез участието на различни групи страни в различни формати, в т.ч., разбира се, в случая в рамките на ЕС.   На трето място, споменах вече това е създаването на нови регионални формати и съответно на нови разделителни линии.   На следващо място, може би си заслужава да се отбележи разпиляването на силите и на средствата. В крайна сметка се стига до ниска ефективност на усилията, които се полагат в рамките на ЕС. И, разбира се, не на последно място това е, че инициативата показва, че има различия в подходите, в стратегическата култура на страните членки спрямо различни кризисни ситуации. Например, дали и кога е необходима военна намеса на ЕС, в коя част на света и при какви обстоятелства?   - Мисля че не могат да бъдат поставени под един знаменател решенията, свързани с мигрантската криза, където все пак макар и предпазливо, все пак беше реализирано общо решение. Каквито и да са последващите интерпретации, така или иначе е факт, че след дългите нощни или в случая дългото нощно заседание, имаше общо решение на ЕС. А предстои да видим, разбира се, как ще бъдат реализирани детайлите на това споразумение, особено по отношение на създаването на кризисните центрове, включително да кажем границата на Германия и на Австрия.   Как ще бъдат обработвани документите и съответно как ще бъдат определяни и бежанците, които наистина заслужават убежище и тези, които трябва да бъдат обратно депортирани. Във връзка с депортирането, разбира се, как ще бъдат пък реализирани центровете извън границата на ЕС или пък на Европа като континент, центрове, които да бъдат създадени в държави или в територии, близки до териториите, в които има съответно военни конфликти. Как ще стане финансирането на тези центрове. И не на последно място, разбира се, каква ще бъде посоката на промени в Дъблинското споразумение – нещо, което е изключително важно за България като първа страна до външните граници на ЕС. Включително по отношение на регистрацията, включително по отношение на приема на тези бежанци, но може би да не влизаме сега в детайлите на тези промени.   Що се отнася до решението, свързано със създаването на тази нова военна група или съответно инициатива за европейска намеса, нека все пак да кажем, че тук става дума за писмо за намерение. Т.е. все още нямаме материализираната стъпка на обособяването на този нов военен съюз и извън инициативите, които съществуват в рамките на европейската политика за сигурност и за отбрана.     - Давате ми възможност да кажа, че ние все още не знаем, какво е отношението на България към тази инициатива. Ние нямаме отговора на българските държавни институции за това, дали и кога сме били запознати с тази инициатива, съответно каква е оценката за възможностите за участие или пък съответно аргументите за неучастие на България в тази инициатива. Изобщо какво е становището на България към реализирането на тази инициатива.   Що се отнася до военния капацитет, тук в случая става дума преди всичко за притежаваните военни способности. Дали България има капацитет за участие, трудно ми е да кажа „да“ при наличните въоръжена и бойна техника в българската армия. Разбира се в хуманитарни операции е възможно българско участие. Ние сме го показвали. Така че тук отговорът ми е по-скоро в посока на липса на такива способности.     - Аз вече имах възможност да направя коментар в началото на разговора в тази посока и той според мен е, че или е подценена тази инициатива, не допускам, че България изобщо не е била запозната и че това е убягнало от вниманието на хората, които се занимават с реализацията на ангажиментите в рамките на българското председателство. Но сте права, че това е въпрос, който не присъства като коментар извън първоначалната информация, която беше чисто информативна за тази инициатива. Нямаме анализите, нямаме оценките, нямаме съответно оценка на отражението като цяло за единството на ЕС. Всъщност доколко тази инициатива е част от новите модели и перспективи, които се чертаят за бъдещото на ЕС.     - Факт е. И аз затова говоря за нови регионални формати, за нови разделителни линии, които вече минават през различни приоритети и съответно посоки на развитие и политики на ЕС. Доскоро политиката за сигурност и за отбрана беше сред политиките, които бяха преди всичко предмет на национални решения. Постигна се напредък с оглед идеите за развитие на по-високо ниво на интеграция на въоръжените сили и реализацията на отбранителни способности, съвместни отбранителни способности, реализацията на многонационални проекти в рамките на ЕС, но сега виждаме нова инициатива, която наистина разфокусира вниманието.   - Струва ми се, че в случая най-вече като че ли на преден план излиза подценяването на тази инициатива. Неразбирането на съдържанието на тази инициатива от гледна точка на сигурността не само на ЕС, отражението в глобален план. Подценяват се различни аспекти на взаимоотношенията между Европа и САЩ, съответно различните инициативи, които са между основните страни, които се явяват двигател в рамките на ЕС, каквито са Франция и Германия. Съответно не се търси измерението от гледна точка на сигурността на излизането на Великобритания. Аз споменах желанието на Великобритания да подпише отделен отбранителен пакт след своето излизане с ЕС, който да й осигурява достъп до базите данни на съюза и съответно до възможността за участие в съвместни разработки на различно въоръжение. Така че, като че ли тази тема не занимава толкова много обществеността, експертите и съответно, за съжаление, и институциите.   -В някаква степен да.", "date": "2018.07.06", "title": "Ангел Найденов: Създаването на Европейска група за военна намеса е нова разделителна линия в ЕС"}
{"url": "http://epicenter.bg/article/Pekin-finansira-stroezha-na-shest-koraba-za-BMF/158564/4/0", "text": "Китайската \"Ексимбанк\" (The Export-Import Bank of China) финансира проекта за изграждане на 6 супермодерни високоефективни екологични кораба за Параходство \"Български морски флот\" (БМФ). Това съобщи за \"Стандарт\" изпълнителният директор на БМФ к.д.п. Александър Калчев. Договорът на стойност 95 млн. долара ще бъде подписан днес в Гранитната зала на Министерския съвет в присъствието на премиерите на България и Китай Бойко Борисов и Ли Къцян.   Става въпрос за 45-хиляди тонни бълкери (б.а. - кораби за превоз на насипни товари) от последно поколение, с 30% по-нисък разход на гориво спрямо досегашните съдове със същия DWT. Те са и с по-голяма кубатура на товарните помещения, което повишава ефективността им, обясни капитан Александър Калчев. И 6-те нови кораба са с ледови клас - за плаване в Северния Атлантик и Балтика, което им дава възможност да преодоляват ледени полета с дебелина на леда до 40 см без асистенция. Плавателните съдове бяха поръчани преди близо година и вече са в строеж, уточни още Калчев.   Шестте нови кораба на БМФ ще носят имена на български планини и върхове, като Плана, Миджур, Мальовица, Бузлуджа и др.   Кредитни споразумения за над 100 млн. евро са договорени от Българската банка за развитие с китайски финансови институции за развитие за българския бизнес през 2017 г., заяви министърът на икономиката Емил Караниколов, който участва в Първата среща на междубанковата асоциация на Китай и страните от Централна и Източна Европа във формата 16+1, организирана от ББР в София. На форума участие взеха председателят на УС на Китайската банка за развитие г-н Хуайбан Ху и представители на 14-те банки за развитие и търговски банки, членуващи в Асоциацията.   Караниколов посочи, че за осъществяването на успешни инфраструктурни и бизнес проекти основно значение има достъпът до финансиране и даде пример, че през 2017 година ББР е сключила с Китайската банка за развитие кредитно споразумение за подкрепа на съвместни инвестиционни проекти на стойност 80 млн.евро, като финансирането е допринесло за развитие на важни за икономиката на България проекти в областта на транспорта, възобновяемите източници, строителство, промишленост, земеделие и други сектори.   „През 2017 година с ББР бе сключено и Споразумение за финансово сътрудничество за кредитна линия за 50 млн. евро от Ексим - Банката на Китай за финансиране на българския бизнес\", допълни икономическият министър. По думите му в процес на преговори е осигуряване на още едно кредитно споразумение с Индустриалната и търговска банка на Китай - за втори път след това, което бе сключено през 2016 г.   Министърът на икономиката изтъкна, че създаването на Междубанковата асоциация между Китай и страните от Централна и Източна Европа през миналата година в Будапеща се е превърнало в едно ново измерение, което ще придаде по-голяма конкретика на политическите разговори, подпомагайки развитието на цялостната инфраструктура и реализацията на двустранни и многостранни проекти.   „Форматът 16+1 от инициативата „Един пояс, един път\" вече има съществен принос за новата динамика в икономическите връзки, както и за засиления интерес на китайски компании към тази част на континента, подчерта Караниколов и допълни че България отдава важно значение на инициативата „Един пояс, един път\", като платформа за нови възможности в посока засилване на инвестиционното и търговското сътрудничество.   На Форума ще бъдат подписани Програма за сътрудничество за периода 2018-2020г. и Споразумение за сътрудничество за изграждане на капацитет и споделяне на опит. Това са първите официални документи на Асоциацията след учредяването й през ноември миналата година в Будапеща.  ", "date": "2018.07.06", "title": "Пекин финансира строежа на шест кораба за БМФ"}
{"url": "http://epicenter.bg/article/Nankov-podpisa-sporazumeniya-s-pet-kitayski-kompanii-za-tunel-pod-vrah-Shipka--AM--Cherno-more-/158571/4/0", "text": "Рамкови споразумения за сътрудничество при реализацията на тунел под връх Шипка, автомагистрала „Черно море“, автомагистрала „Русе - Велико Търново“, автомагистрала „Хемус“, скоростния път „Видин - Ботевград“ и др. приоритетни обекти подписа днес министърът на регионалното развитие и благоустройството Николай Нанков с пет големи китайски компании. Фирмите, които проявяват интерес към инвестиция в пътни инфраструктурни проекти в България, са China Communications Construction Co, China Road and Bridge Corporation, CITIC Construction, MIZRAHI REAL ESTATE GROUP inc. съвместно с China Machinery Engineering Corporation, и Quantum Global Solutions съвместно с PowerChina INTERNATIONAL GROUP LIMITED.   Свързаността е основен приоритет за нас, каза министър Николай Нанков по време на церемонията и напомни, че през страната ни преминават пет трансевропейски транспортни коридора. Като предимства за България той определи не само стратегическото географско положение с директен достъп от Европа до Близкия Изток и Азия, но и добрите условия за бизнес, стабилността, членството ни в ЕС и др. Уверени сме, че следва да имаме важна роля в процеса на свързване на Европа с Азия, тъй като през България преминава връзката със Западна Европа по река Дунав и най-пряката връзка през Черно море и Персийския залив по Пътя на коприната, заяви още регионалният министър.   Николай Нанков напомни, че през последните години интензивният политически диалог между България и Китай създаде рамка за ползотворно сътрудничество във всички сфери, както и че страната ни подкрепя и участва в различните формати на Инициативата за сътрудничество между азиатската страна и държавите от Централна и Източна Европа.   Той обърна внимание на поддържания от Министерството на регионалното развитие и благоустройството диалог с китайската страна и припомни за подписаното през 2016 г. Споразумение за сътрудничество с Министерството на жилищата и развитието на градските и селските райони. Министърът обясни, че така са създадени условия за укрепване и разширяване на двустранните отношения в областта на строителството и архитектурата и е създадена предпоставка за установяване на трайно партньорство и засилване на икономическите връзки.   В продължение на установения диалог, и в рамките на инициативата 16+1, която България разглежда като допълнителна възможност за разширяване на връзките с Китай, са проведени редица срещи между представители на МРРБ и потенциални китайски инвеститори, резултат от които са подписаните днес споразумения. Целта им е продължаване на диалога и намиране на оптималните модели за реализиране на инфраструктурни проекти у нас – без държавни гаранции, при отчитане интересите на двете страни и задълженията на България като държава-член на ЕС и в съответствие с действащата нормативна рамка.   За изпълнение на всяко от Рамковите споразумения двете страни ще подготвят План за действие с конкретни следващи стъпки. След подписването им предстои да се разработи механизъм за реализация на проектите, който ще бъде в съответствие с националното законодателство и добрите европейски практики.   Приветстваме китайските инвестиции в България, тъй като към момента обемът им не отговаря на потенциала на икономическите ни отношения. Радваме се, че интересът Ви към България е сериозен. Това е ясен знак, че виждате възможности за растеж и развитие у нас. Инвестициите на китайските компании биха били плюс за икономиката ни, тъй като те са на светло, иновативни, осигуряват работни места и са социално отговорни, каза още министър Николай Нанков.  ", "date": "2018.07.06", "title": "Нанков подписа споразумения с 5 китайски компании за тунел под Шипка, АМ „Черно море“, АМ „Хемус“"}
{"url": "http://epicenter.bg/article/Shest-avtomobila-izgoryaha-pri-palezh-v-avtokashta-v-Sofiya/158530/3/0", "text": "Шест автомобила изгоряха при среднощен палеж в автокъща в столичния кв. „Слатина”. За това съобщиха нейните собственици.   Когато са отишли на мястото, те са заварили пожарната и полицията, които вече са изгасили опожарените коли, и са ги оглеждали, съобщи  bTV . Видеозапис показва момента на покушението.   Подпалвачите прерязват мрежата и така проникват в автокъщата.   Сегашните собственици съобщиха, че на предишния наемател също е била подпалена най-скъпата кола.   Потърпевшите благодариха на полицията за добре свършената работа. Щетите, които са претърпели от палежите обаче, са за 80 000 лв.", "date": "2018.07.06", "title": "Шест автомобила изгоряха при палеж в автокъща в София"}
{"url": "http://epicenter.bg/article/Zadarzhaha-pedofil-pri-spetsaktsiya-na-MVR/158554/3/0", "text": "42-годишен мъж е задържан при операция за противодействие на онлайн сексуалната експлоатация на деца.   Това съобщиха от пресцентъра на МВР.   Спецоперацията е реализирана от служители от отдел „Киберсигурност“ в ГДБОП.   При проведените процесуално-следствени действия на лаптопа на 42-годишен мъж са открити над 1600 видеофайла, съдържащи брутални сцени на насилие на деца от 0 до 12 години.   Установено е, че клиповете са обменяни с други потребители от цял свят, споделящи интересите на мъжа, както и че в дните преди ареста му, е бил изключително активен в изтеглянето на видеомателиалите.   Според анализа на ГДБОП по време на летния сезон извършващите подобен вид престъпления значително увеличават опитите си за осъществяване на реален контакт с деца с цел блудствени действия.   Основният способ, използван от тях за осъществяване на контакт с жертвите, е чрез създаване на фалшиви профили в социалните мрежи, които визуално изглеждат като тези на връстниците им.", "date": "2018.07.06", "title": "Задържаха педофил при спецакция на МВР"}
{"url": "http://epicenter.bg/article/MVR-s-izvanredni-merki-po-patishtata-zaradi-gastarbayterite-ot-Zapadna-Evropa-kam-Turtsiya-/158580/3/0", "text": "Предприехме мерки и извадихме абсолютно всички патрули по главните пътища и автомагистрали. Прецизирани са плановете на служителите, особено в дните петък, събота и неделя, когато по нашите пътища се движат гастарбайтери от Западна Европа. Това обяви главен комисар Димитър Мичев от Главна дирекция „Пътна полиция“, предаде репортер на БГНЕС.  На брифинг в МВР бяха оповестени предприетите мерки във връзка с пътната безопасност и предотвратяване на тежки транспортни инциденти през активния летен сезон.  „Всички камери за скорост работят. Нямаме повредени. В рамките на следващите дни, след дежурство, цялата информация се обработва“, коментира още главен комисар Мичев.  На брифинга участие взе и министърът на регионалното развитие и благоустройство Николай Нанков, който подчерта, че през летния сезон един от най-натоварените участък в страната ще бъде транспортен коридор номер 10, от „Калотина“ към „Капитан Андреево“. От тази седмица там се очаква значително повишение на интензитета на трафика, с около 30%, а причина за това ще бъде придвижването гастарбайтерите от Западна Европа към Турция.  „Трафикът по автомагистрала „Тракия“, не само в почивните дни, се очаква да бъде интензивен. Всички водачи да шофират със здрави нерви и с повишено внимание“, призова регионалният министър.  Той уточни, че очакваният интензивен трафик е станал причина и за отмяна на всички ремонтни дейности по автомагистралата.  ", "date": "2018.07.06", "title": "МВР с извънредни мерки по пътищата заради гастарбайтерите от Западна Европа към Турция "}
{"url": "http://epicenter.bg/article/Vnimanie--Blokiraha-lekarstva-za-hipertoniya-i-sardechna-nedostatachnost-zaradi-veroyaten-kantserogen/158557/2/0", "text": "В цяла Европа блокираха лекарства, използвани за лечение на артериална хипертония, скорошен миокарден инфаркт и сърдечна недостатъчност.   Причината – примес в активното вещество валсартан, който се класифицира като вероятен канцероген, съобщиха от Изпълнителната агенция по лекарствата, предаде  bTV .   Активното вещество е доставено в ЕС от Zhejiang Huahai Pharmaceuticals и е произведено в Китай.   Европейската агенция по лекарствата и националните компетентни органи работят съвместно, за да проучат степента на замърсяване с примеса NDMA при лекарствените продукти, съдържащи валсартан, и възможното им въздействие върху пациентите, които ги приемат.   Допълнителна информация за това проучване ще бъде направена публично достояние, веднага след като бъде на разположение, се казва в официалното съобщение.   Блокираните у нас лекарствени продукта са 62. Можете да видите пълния списък тук:    На българския фармацевтичен пазар има много други терапевтични алтернативи, съдържащи ангиотензин-II-рецепторни антагонисти, уточняват от Изпълнителната агенция по лекарствата.   Оттам допълват, че само някои лекарствени продукти, съдържащи валсартан, са повлияни от блокирането.   – Пациентите, приемащи лекарствени продукти, съдържащи валсартан, които имат въпроси относно засегнатите лекарства, трябва да се свържат с фармацевт и лекуващия им лекар.   – Валсартан е ангиотензин-II-рецептор антагонист, използван за лечение на артериална хипертония, скорошен миокарден инфаркт и сърдечна недостатъчност. Той се предлага на фармацевтичния пазар самостоятелно или в комбинация с други активни вещества.   Примесът N-нитрозодиметиламин (NDMA) се класифицира като вероятен канцероген.   Проучването от страна на Zhejiang Huahai показва, че наличието на NDMA е свързано с промени в производствения процес, въведени през 2012 г. Това не е свързано с установени нарушения при спазването на правилата за добра производствена практика (GMP) и не е известно други активни вещества от тази компания да са засегнати.   Zhejiang Huahai е докладвала за тези примеси на производителите на крайните лекарствени продукти в Европейския съюз, които използват активното вещество валсартан, за да произвеждат лекарствени продукти с валсартан, които от своя страна съобщиха за това на регулаторните органи в ЕС.    ", "date": "2018.07.06", "title": "Внимание! Блокираха лекарства за хипертония и сърдечна недостатъчност заради вероятен канцероген"}
{"url": "http://epicenter.bg/article/Avariya--Bager-prekasna-gazoprovod-v-Plovdiv--ima-iztichane/158562/2/0", "text": "Багер е прекъснал газопровода на \"Ситигаз\" на ул. \"Царевец\" 11 в Пловдив днес, има изтичане на газ, предаде БГНЕС.   Районът е гъстонаселен, там са общежитията на Медицинския университет, а малко по-далече в обратната посока – голяма болница.   Сигналът за аварията е постъпил на 112 минути след 10.30 часа, на мястото веднага са изпратени технически екипи на енергийното дружество и екипи на Пожарната, там са и полицейски екипи.   Районът е отцепен, извършват се обезопасителни работи.", "date": "2018.07.06", "title": "Авария! Багер прекъсна газопровод в Пловдив, има изтичане"}
{"url": "http://epicenter.bg/article/Vremeto-v-sabota--Dazhd-i-gramotevitsi-na-zapad--na-iztok---slantse-/158563/2/0", "text": "В събота още преди обяд над Западна България, а след обяд и над Централна ще се развива мощна купесто-дъждовна облачност. На много места ще паднат краткотрайни валежи, придружени с гръмотевични бури и усилвания на вятъра. Има условия за градушки. В Рило-Родопската област и на места в Предбалкана явленията ще са интензивни, валежите - значителни. Над източните райони ще бъде предимно слънчево, предава Дарик.  Максималните температури ще са между 27 и 32 градуса, в западните райони - малко по-ниски. Атмосферното налягане е близко до средното за юли - слабо ще се понижи.  Жълт код е обявен за 12 области в Западна и Централна България. Предупреждението е в сила за областите Видин, Монтана, Враца, Ловеч, Пловдив, Смолян, Пазарджик, Благоевград, Кюстендил, Перник, София-област и София-град, сочи справка на сайта на НИМХ към БАН.  В тези райони ще има краткотрайни, временно интензивни валежи и гръмотевични бури, възможни са и градушки, предупреждават синоптиците. Очакваните сумарни количества на валежите за денонощието ще са между 15 и 35 л/кв.м, а на отделни места и повече.  В планините ще се развива мощна купесто-дъждовна облачност. На много места ще има краткотрайни, временно интензивни валежи, придружени с гръмотевични бури и усилвания на вятъра. Максималната температура на височина 1200 м ще бъде около 20 градуса, на 2000 м - около 13 градуса.  По Черноморието ще бъде предимно слънчево. Ще духа слаб северен вятър. Максималните температури на въздуха са около 27-28 градуса. Температурата на морската вода е 24 -25 градуса, вълнението на морето ще бъде 1-2 бала.  В неделя над много райони ще се развива купеста и купесто-дъждовна облачност. Ще има краткотрайни валежи и гръмотевични бури, възможни са и градушки. Най-голяма е вероятността за интензивни и значителни по количество валежи в Северна България и Родопите. Със север-северозападен вятър захлаждането ще продължи.  В понеделник по-съществени ще са валежите в Централна Северна и в Североизточна България. Тогава вече ще има валежи и гръмотевици и по Черноморието. Максималните температури ще са в интервал между 23 градуса и 28 градуса.  ", "date": "2018.07.06", "title": "Времето в събота: Дъжд и гръмотевици на запад, на изток - слънце "}
{"url": "http://epicenter.bg/article/Samolet-padna-mezhdu-Pazardzhik-i-Plovdiv/158560/2/0", "text": "Селскостопански самолет падна между Пазарджик и Пловдив, съобщиха от транспортното министерство, предаде Нова телевизия. Вътре е бил само пилотът.   Инцидентът е станал в оризище. Сигналът е подаден в 13,10 ч, уточняват от МВР. В момента на мястото има полицейски екипи.   По първоначални данни пилотът е жив. Машината е паднала на около 500 метра от магистрала „Тракия” , в близост до 105-ия километър, допълва bTV.     Според пожарната в Пловдив пилотът е правил опит за приземяване, но почвата се е оказала мека и неравна и това е преобърнало самолета.   При преобръщането пилотът е изпаднал от кабината. Първа помощ му е оказал човек с джип, който случайно е бил наоколо.   Не е имало възпламеняване на машината, но пристигналите на място пожарникари са отстранили са акумулатора на машината, за да предотвратят евентуален инцидент.   Самолетът е излетял от летището в Цалапица.   Пострадал при катастрофата е само пилотът. Той е настанен е в болница. Няма данни за други пострадали хора, съобщи „Фокус“.    ", "date": "2018.07.06", "title": "Самолет падна между Пазарджик и Пловдив (Обновена)"}
{"url": "http://epicenter.bg/article/Hristo-Stoyanov--Bosiya-e-bolen-i-tryabva-da-bade-lekuvan--Ot-totalitarizam-/158570/2/0", "text": "Николай Колев-Босия е болен. И то с тежко психическо заболяване. Нарича се тоталитаризъм.\" Това написа във Фейсбук днес писателят и публицист Христо Стоянов. Той се аргументира с това, че Босия протестира срещу съдебно решение, което връща на работа няколко служители на ДАИ, уволнени за корупция.  \"Босия е болен. И то с тежко психично заболяване. Нарича се тоталитаризъм. Протестирал за отмяна на съдебно решение, което връща на работа няколко служители на ДАИ, уволнени за корупция. Това е съдебно решение. След като няма събрани достатъчно доказателства за извършено от тях деяние в процеса на следствието и делото, какво друго може да направи съдът, освен да се придържа към законите на Република България. След като се доказва в съдебна зала, че те са неправомерно уволнени. Това е демокрацията. Тя не е налагане с пръст, с телефон, с нареждане отгоре. Което иска Николай Колев - Босия. Но това, което той иска, няма нищо общо с демокрацията. При това положение, тъй като иде реч за гладна стачка, вследствие на психично заболяване на гладуващия, в реда на нещата е да бъде приютен в подходящо здравно заведение и лекуван. Ако той гладуваше за кауза - разбирам. Но това не е кауза - освен ако не иска връщане на порядките отпреди 1989 година. Но, ако е така, всичко зависи от изборите. Но те са инструмент на демокрацията, така че не обслужват Босия...  Ами, това е...\"  и припомни свои думи отпреди две години:  \"Защо трябва да бъда само аз онзи, който казва на тълпата: \"ЦАРЯТ Е ГОЛ\"?...  И сега ви го казвам: ГЕОРГИ ГОСПОДИНОВ И КАЛИН ТЕРЗИЙСКИ СА БЕЗДАРНИЦИ. Те великолепно владеят изкуството на пиара, но не са талантливи.В текстовете им няма литература, има поза. А позьорството не е изкуство. След тях се трупат хора, които са податливи на внушения, хора, които ядат само храна, рекламирана по телевизиите...  Защо трябва да казвам, че гейдвойките не е необходимо да ни набиват в очите своята сексуална ориентираност така, както аз не навирам своята хетеросексуалност. Свободата да правят секс с когото си искат я имат и никой не ги спира, но аз не искам от телевизиите да текат техните победоносни физиономии... Какво са допринесли за развитието на човечеството - нека да прочетем стиховете им, прозата им (Оскар Уайлд), да покажат приноса си към науката... Саможертвата пред лицето на войната, пред лицето на смъртта в медицината. Но да ми се набива в очите единствено тяхната сексуална ориентираност като постижение в еволюционното развитие на човечеството няма да приема...  Някой ще попита защо в един пост обединявам агресивното бездарие на Г.Г. и К.Т. и агресивността на хомосексуалистите. Връзката е повече от набиваща се в очите - и в двата случая иде реч за манталитет. Един и същ манталитет...  Да... Дами и господа. Те са голи. В което няма нищо страшно. Но не са естетични, защото месата на душите им висят...  ЕТО ЕДИН ТЕКСТ, КОЙТО ЩЕ ВИ УБЕДИ  И ТОВА АКО Е ПОЕЗИЯ...  ТОВА Е \"СТИХОТВОРЕНИЕ\" ОТ ГЕОРГИ ГОСПОДИНОВ. НЕКА ДА СЕ ОПИТАМЕ ДА ГО РАЗГЛЕДАМЕ:  МАЛКО СУТРЕШНО ПРЕСТЪПЛЕНИЕ  Навън е валяло дъжд  прохождаш сънен на сутринта и  (по пътеката към тоалетната)  шруп  охлювът под краката ти  убийство по невнимание  но това не смекчава вината  оглеждаш се  поради ранния час няма свидетели  избутваш трупа под тревите  натежали от капки  и това не отмива греха  убийството е толкова малко  че не можеш да го забравиш  през целия ден  Първият ред (защото това не може да се нарече стих) е логичен абсурд. Обстоятелствено обяснение, че е валяло дъжд, при това се уточнява, че НАВЪН е ставало събитието. И аз така знам - че дъждът се случва вън. Ако е вътре, значи къщата не е покрита, а ако е покрита, значи, че вътре не е валяло, а е прокапало. Някой може да възрази, че иде реч за метафора, но метафората си служи с друг инструментариум...  Лирическият герой после трябвало да проходи и го прави сънен. Като че ли всеки се събужда бодър. Иде реч за пълнеж на текста - защото до тука няма поезия и стихотворение.  И така добре проходил тръгва към тоалетната по пътеката. Явно иде реч за КЕНЕФ или НУЖНИК, а не за тоалетна. ТОАЛЕТНА в българския език идва едва след като НУЖНИКЪТ влиза в домовете... Има нюанси в българския език и ако някой не знае тези неща нека да ги научи.  Издава се някакъв звук, но се оказва, че не е от това, което излиза от тебе в дупката на кенефа , въпреки желаната от лирическия герой асоциация, а било някакъв охлюв. Охлювът е размазан и лирическото \"Аз\" на поета е във вегански ужас, защото е извършил убийство. И лирическият герой прикрива убийството на нещастния охлюв, който е бил по-сънен от автора и не си е дал труда да пресече пътеката навреме.  И поетът решава да \"ИЗБУТА\" трупа на охлюва под тревите. Бутането е процес, извършван с ръце, другото е подритване. Бутането, освен с ръце, впряга и цялото тяло. Освен в случаите, когато жена бута на мъж, или президент ПРОбутва ордени за подобно писание. Тревите, се оказва, че са натежали от капки, които не са паднали.Защото капките не отмиват, а отмива течаща вода. Иде реч за греха...  При така стеклия се текст трябва да се каже, че е грях да се пише подобно нещо. И орден \"Стара планина\" да се присъжда за подобно писачество е грешно да се взема...  Отдавна не бях правил анализ на стихотворение, ама то пък това не е и стихотворение...  Ами това е...\"   ", "date": "2018.07.06", "title": "Христо Стоянов: Босия е болен и трябва да бъде лекуван. От тоталитаризъм "}
{"url": "http://epicenter.bg/article/Karakachanov--Lipsata-na-kadri-e-osnoven-problem-za-armiyata-/158582/2/0", "text": "Проблем пред армията остава липсата на достатъчно военнослужещи и необходимостта от повече тренировки за пилотите. Това каза военният министър Красимир Каракачанов пред парламентарната комисия по отбрана, която го изслуша на закрито заседание за състоянието на армията, предаде БНР.  \"Там, където изпълняваме своите мисии - в чужбина или по международни учения, нещата са осигурени, но аз не искам да осигуряваме само мисиите ни. Подготовката на военнослужещите през цялата година трябва да бъде осигурена и бойната техника трябва да е на ниво през цялата година, а не само за дадена мисия или за дадено учение\", каза министърът.  Председателят на парламентарната комисията по отбрана Константин Попов отбеляза, че за сектора се отделят повече пари и припомни одобрените проекти за модернизация на армията.  \"Както виждате, два проекта за инвестиционни разходи минаха, включително този на сухопътни войски. Мина проектът за инвестиционен разход на военноморските сили, повишиха се заплатите. Има повече бюджет в армията. Приет е план за увеличаване бюджета за отбрана\", посочи Константин Попов.   ", "date": "2018.07.06", "title": "Каракачанов: Липсата на кадри е основен проблем за армията "}
{"url": "http://epicenter.bg/article/Ninova--Ne-Rusiya-i-Kitay--a-izkazvaniyata-na-Tsvetanov-sa-zaplaha-za-natsionalnata-ni-sigurnost/158584/2/0", "text": "Не Русия и Китай, а изказванията на Цветан Цветанов са заплаха за националната ни сигурност. Това заяви председателят БСП Корнелия Нинова от трибуната в Народното събрание. Нинова припомни драмата с отровения бивш руски шпионин Скрипал и поведението на Цветанов в кабинета на председателя на НС Цвета Караянчева. „В един и същи момент, премиерът зае позиция и каза: „Няма да изгоним дипломати”, докато вие тук, от трибуната, призовавахте парламентa да реши да ги изгони”, каза тя. Лидерът на левицата подчерта, че не за първи път Цветанов има сериозни разминавания с премиeра Бойко Борисов.   Нинова обясни, че сега се случва за втори път, по отношение на Китай на Русия. „Когато премиерът е домакин на срещата 16+1, когато това диктува националният интерес на България и е възможност за цяла Европа, вие „проевропейци” минирате този процес с абсолютно безотговорното си изказване, че Китай и Русия са заплаха за сигурността. Такива изказвания са заплаха за националната сигурност на България и на Европа, а не събитието днес”, заяви Нинова и призова всички да направят така, че то да даде перспектива и за България, и за Европа и да бъде връзка между Изтока и Запада, в интерес на народите ни.   Председателят на парламентарната група на ГЕРБ Цветан Цветанов отвърна на обвиненията, като заяви, че винаги има диалог с министър-председтеля и подобни внушения за противоречия между двамата са несъстоятелни.   \"Това не е БСП, там вие си имате вашия проблем. Недейте да се грижите за микроклимата в ГЕРБ, той е на изключително добро ниво и висота\", каза той. Корнелия Нинова благодари на г-н Цветанов за пожеланията ПГ на левицата да успее да се справи с проблемите си. „Всеки от ПГ на „БСП за България”, който иска коалиция с ГЕРБ, е свободен да избира своя път”, категорична бе тя. Председателят на БСП подчерта, че политическото решение на БСП е да няма такава коалиция. „Нека да ви е честит Спас Панчев, който пред нас заяви, че не водим правилна политика към ГЕРБ и трябва да бъдем заедно с вас. По същия начин ще си решаваме проблемите в ПГ и занапред”, заключи Корнелия Нинова.", "date": "2018.07.06", "title": "Нинова: Не Русия и Китай, а изказванията на Цветанов са заплаха за националната ни сигурност (обзор)"}
{"url": "http://epicenter.bg/article/Radev-i-Li-Katsyan-obsadiha-sazdavaneto-v-Sofiya-na-Tsentar-za-perspektivni-izsledvaniya/158585/2/0", "text": "Българският президент Румен Радев и министър-председателят на Китай Ли Къцян обсъдиха създаването в София на Център за перспективни изследвания. Това стана в рамките на разговорите им при официалната визита на китайската делегация у нас.   \"С председателя Ли Къцян се съгласихме, че си струва да проучим идеята за изграждане в София на Център за перспективни изследвания, който да работи в направленията, които до момента ни спират - липсата на достатъчно информация, недобро познаване на стандарти, процедури и модели на функциониране на двете страни\", посочи Радев.   \r\n \r\n \r\n \r\n \r\n Един такъв център може да повиши неимоверно много ефективността на нашите отношения и да съдейства за координацията на проектите в икономическата и всички други сфери в нашия регион, добави държавният глава.     „Току-що президентът ми предложи идея за създаването на един нов изследователски център в София. Мисля, че това е много добра, необходима идея”, добави Ли Къцян. Китайският премиер каза, че . \r\n \r\n \r\n \r\n \r\n Стокообменът между Китай и България е във възход, но е много далеч от потенциала, с който разполагаме, коментира още президентът Румен Радев. По думите му очакваме също така от китайската страна  и други стоки до китайския пазар.   Приветстваме инициативата \"16+1\" между Китай и държавите от Централна и Източна Европа, каза Радев. По думите му тя е работещ механизъм за стимулиране на търговски, икономически, транспортни и други връзки. \r\n \r\n \r\n \r\n \r\n Желаем да развиваме нашите  , увери президентът Радев, който добави, че във времена на подкопаване на принципите на пазарната икономика, Китай се превръща в стожер на отстояването на тези принципи.   Министър-председателят на Китай Ли Къцян също отбеляза, че   Той допълни, че България е първата страна от европейския му маршрут.", "date": "2018.07.06", "title": "Радев и Ли Къцян обсъдиха създаването в София на Център за перспективни изследвания"}
{"url": "http://epicenter.bg/article/Ministrite-Radev-i-Nankov-s-apel-kam-vodachite--Ochakva-se-povishavane-na-trafika-s-okolo-30-/158587/2/0", "text": "\r\n \r\n \r\n \r\n \r\n \r\n \r\n   \r\n \r\n   \r\n \r\n   \r\n Организирахме този брифинг, заедно с Министерството на регионалното развитие и благоустройство, за да кажем още веднъж какви са опасностите по пътищата и да предпазим гражданите от тежки пътнотранспортни произшествия, заяви министър   и припомни, че тези съвместни формати са вече традиция. \r\n   \r\n На брифинга, заедно с двамата министри, участваха и Красимир Ципов, зам.-министър на вътрешното ведомство, директорът на Главната дирекция „Национална полиция“, главен комисар Христо Теризийски, главен инспектор Димитър Мичев от отдел „Пътна полиция“ – ГДНП и инж. Светослав Глосов, председател на УС на Агенция „Пътна инфраструктура“. \r\n   \r\n От тази седмица се очаква повишаване на трафика с около 30% във връзка със започналото придвижване на гастарбайтери от Западна Европа към Турция, поради което се очаква интензивен трафик по автомагистрала „Тракия“ не само в почивните дни, коментира министър Нанков и призова да се шофира с повишено внимание. Затова преустановихме всички ремонтни дейности по АМ „Тракия“, каза още   и напомни, че през тази година бяха ремонтирани няколко съоръжения по нея, участъкът между Пловдив и Стара Загора и обхода към Бургас. \r\n   \r\n Отпушихме значително трафика по Южното Черноморие с предсрочното пускане за движение на участъка Поморие – Ахелой и обхода на Ахелой. По пътя между Варна и Бургас в ремонт е само мостовото съоръжение „Звездица“, работата по което трябва да приключи до 20 дни. \r\n   \r\n Приключват ремонтите на отсечките Варна – Добрич и Добрич – Албена, които ще бъдат възобновени през есента. През летния сезон няма да се работи заради тежкия трафик, а в дните, когато той е най-интензивен, движението на тежкотоварни превозни средства се ограничава, каза министър Нанков. Той подчерта, че извършващите се ремонти са добре обозначени. \r\n   \r\n Регионалният министър коментира, че се осъвременяват нормите за проектиране на пътища, които ще следват всички европейски стандарти. Ако преди 7-8 години средно от всеки проект за ново строителство или ремонт и рехабилитация на път се отделяха между 3% и 4% за мерки, свързани с пътната безопасност, в момента около 10% от всяка инвестиция в пътна инфраструктура е насочена за такива дейности, посочи той и напомни, че се променят и нормативите, свързани с проектиране на пешеходни пътеки. Министърът каза още, че целево в мерки за подобряване на характеристиките, видимостта, осветеността и достъпността на пешеходни пътеки се инвестират 3 млн. лв. \r\n   \r\n Темата за пътна безопасност за нас е водеща и затова аз, като министър, и председателят на УС на Агенция „Пътна инфраструктура“ ще участваме лично в заседанията на Обществено-консултативния съвет по проблемите на пътната безопасност към МВР, заяви  . \r\n   \r\n Регионалният министър напомни, че към националния координатор е подадена заявка за пътища в частта пътна безопасност от многогодишната финансова рамка на ЕК. В преговорния процес ще настояваме средствата по линия на европейската солидарност да бъдат насочвани и в по-добрата инфраструктура, свързана с пътна безопасност, допълни той. \r\n   \r\n Председателят на УС на АПИ Светослав Глосов посочи, че в мерки за пътна безопасност през периода 2015 – 2017 г. са вложени над 18 млн. лв. за хоризонтална маркировка, над 22 млн. лв. за ограничителни системи и близо 6 млн. лв. за монтаж на пътни знаци. \r\n   \r\n „Притеснявам се днес и идните събота и неделя да не заприличат на миналогодишните. Тогава са загинали 3 души в петък и 6 – в събота. Статистиката показва, че през уикендите на юли 2017 г. загиналите по пътищата са общо 21. Това е причината да се изправим пред вас, за да предупредим гражданите да внимават, да им напомним къде са опасностите и да намалим пътните инциденти, каза министър Радев. Той посочи, че са предприети мерки и е създадена организация за увеличаване на полицейското присъствие по пътищата и на техниката, с която униформените извършват пътен контрол. \r\n   \r\n Своевременно гражданите получават и информация на сайта на МВР за трафика по граничните контролно-пропускателни пунктове в страната, изготвени са флаери на шест езика с информация за пристигащите у нас туристи, част от която е свързана с темата пътна безопасност. \r\n   \r\n По думите на главен инспектор Димитър Мичев в ГДНП „Извадени са всички автопатрули по главните пътища и магистралите, прецизирани са план-растановките на служителите, особено в дните петък, събота и неделя, когато по пътищата се очаква движението на повече автомобили, а сега трафикът се натоварва и от т. нар. гастарбайтери. Всичките ни камери за скорост работят“. Той посочи, че през първите 6 месеца на годината броят на загиналите е с 44 по-малко, спрямо същия период на миналата година. Най-много жертви има на територията на ОДМВР-Пловдив, СДВР и ОДМВР-Бургас. Значително увеличение на загиналите има в ОДМВР-Хасково, Пловдив, Варна, СДВР, Враца, Видин, Добрич и Перник. Гл.инспектор Мичев призова шофьорите на МПС да планират добре времето си за пътуване, да са снабдени с вода, да предвидят почивки по маршрута, защото температурите са високи. \r\n   \r\n И тази година са командировани 800 служители от Охранителна полиция за целия сезон, които ще изпълняват контролни дейности в областите с морски курорти - Добрич, Варна и Бургас, уточни гл. комисар Христо Терзийски. Той добави, че от тази година ще има командировани служители на Пътна полиция в община Несебър. През последните 5 години, месец юли е сред трите с най-голям брой загинали на пътя, заяви директорът на ГДНП. \r\n   \r\n Зам.-министър Красимир Ципов се спря на предприетите законодателни инициативи, насочени към намаляване на пътнотранспортния травматизъм. Той обясни, че предварителните обсъждания на трите нови закона – за движение по пътища, за превозите и за моторните превозни средства, са приключили. \r\n   \r\n Получени са над 300 страници с мнения и препоръки. Те ще бъдат отразени до няколко дни и текстовете ще бъдат качени за официално обществено обсъждане, като идеята е Министерският съвет да може да ги приеме до края на месец август. \r\n   \r\n Работни групи на МВР, Министерството на образованието и науката и Министерството на транспорта, информационните технологии и съобщенията изготвиха два проекта на наредби за взаимодействие между ведомствата, насочени към тежки пътнотранспортни произшествия с участието на деца. Тези два проекта също ще бъдат качени в близките дни за обществено обсъждане. \r\n", "date": "2018.07.06", "title": "Министрите Радев и Нанков с апел към водачите: Очаква се повишаване на трафика с около 30%"}
{"url": "http://epicenter.bg/article/Desislava-i-Rumen-Radev-posreshtnaha-Li-Katsyan-i-saprugata-mu-vav-vila--quot-Kalina-quot-/158589/2/0", "text": "Десислава и Румен Радев посрещнаха Ли Къцян и съпругата му във вила \"Калина\".  Българският президент официална дава вечеря на премиера на Китай след днешните разговори.     „Това означава не само инвестиции в енергетиката и транспортните инфраструктурни проекти, а и всестранен подход, включващ промишлеността, високите технологии, селското стопанство и туризма. Китай е наш първостепенен партньор от голямо значение. Във времена на подкопаване на принципите на пазарната икономика, Китай се превръща в стожер на отстояването на тези принципи“, категоричен бе президентът.      ", "date": "2018.07.06", "title": "Десислава и Румен Радеви посрещнаха Ли Къцян и съпругата му във вила \"Калина\" (СНИМКИ, ВИДЕО)"}
