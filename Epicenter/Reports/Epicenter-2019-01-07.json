{"url": "http://epicenter.bg/article/Naprezhenie--Libiya-ni-obvinyava-v-otvlichane-na-korab-/172320/2/0", "text": "Напрежение между България и Либия. Двете държави са на прага на търговска война, предаде Нова тв.  Според публикации арабската страна се е заканила да задържа всеки кораб под български флаг, който влезе в нейните териториални води. У нас по спешност пристигна либийски пратеник на преговори с външното ни министерство. Там беше извикан и шефът на „Морска администрация”.  Съдебен спор за либийски танкер, държан в български териториални води, завърши със смяната на името на кораба и собственика му. Това се е случило в края на миналата година, като тогава на борда са се качили частен съдебен изпълнител и частна фирма, придружени от две държавни институции – „Морска администрация” и „Гранична полиция”.  Флагът е сменен, а екипажът - изпратен да си ходи. Това е на път отново да изостри дипломатическите отношения между България и Либия 11 години след процеса с българските медицински сестри.  Спорът за либийския танкер тъне в съдебни дела повече от година. Блокиран е на пристанището в Бургас по искане на българската фирмата „Булгаргеомин ЛТД” заради дългове на либийската държава към нея.  Казусът влиза в кръга на няколко съдебни инстанции, последната от които е ВАС. С решение отпреди седмица Върховният съд казва, че корабът е задържан незаконно в наши води. Решението обаче закъснява, защото плавателният съд вече плава под панамски флаг и е със сменено име. Смяната става по настояване на частен съдебен изпълнител Тотко Колев, който представя на „Морска администрация - Бургас” и на „Гранична полиция” документи, че корабът има ново име и панамски флаг.  Между смяната на името и отплаването минават няколко дни. На 27 декември от кораба е свален либийският му капитан и е заменен от украински. След смяната на името на кораба от БАДР на БДИН и свалянето на либийския флаг към българската държава потичат много протестни ноти от страна на либийската официална власт.  Според медийни публикации като ответна мярка либийската страна издава заповед да бъдат задържани българските кораби, плаващи в либийски териториални води. NOVA потърси позицията на либийското посолство, но все още няма отговор от него. Случаят е бил дискутиран и между българския и либийския посланици в ООН.  Заради казуса в късния следобед в МВнР беше извикан изпълнителният директор на „Морска администрация” Живко Петров. Какви мерки ще предприеме българската дипломация и държавата ни, за да се реши този случай засега остава неясно. Иначе плавателният съд се намира на метри от българските териториални води срещу Приморско.  ", "date": "2019.01.07", "title": "Напрежение! Либия ни обвинява в отвличане на кораб (ВИДЕО)"}
{"url": "http://epicenter.bg/article/Ivanovden/172126/2/0", "text": "На 7 януари българската православна църква почита паметта на Свети Йоан Кръстител, който кръщава Исус Христос в река Йордан.   Над 151 000 сънародници носят името Иван, 57 хил. - Иванка, а общо имениците днес са 359 753, показват данните на Националния статистически институт. Сред тях преобладават мъжете - 231 020.   Празникът е на Иван, Иванкa, Иванинa, Ванина, Bаня, Ваньо, Йоан, Йоанa, Калоян, Йовкo, Йовка, Ивайло, Ивайла, Иво, Ивона, Жан, Жанa, Яна и техните производни.    Свети Йоан се е прочул като проповедник в Юдея и Галилея, където увещавал хората да се покаят за греховете си и да отворят душите си за Бога. За да се пречистят, ги кръщавал с вода. По нареждане на Ирод Антила пророкът е заловен и обезглавен.     На Ивановден продължават обичаите и обредите, свързани с вярата в чудодейната здравеносна сила на водата. Ергените къпят момите, къпят се булките и младоженците, които са се оженили през тази зима до Ивановден; къпят се всички именници; къпят се годените моми и ергени.    Кумовете ги канят на тържествена обща трапеза. Тя включва варено жито, фасул, ошав, баница, кървавица, печена луканка, свински ребра със зеле.    В тракийските земи на Ивановден или по-късно - на Бабинден или зимния Атанасовден, се предприемат обредите за побратимяване на момците - \"хващане на арътлици\". Ако трима другари искат да станат побратими, в този ден те последователно се събират в дома на всеки от тях, като започват от дома на най-възрастния. Майката посреща тримата и ги закичва с по една китка от бръшлян и чимшир. На всяка китка е вързана златна паричка с червен конец. Като ги закичва, майката ги благославя: \"Оттук нататък чимшир побратими да станете! Да не се карате и лоши думи да не си изричате, да се обичате и уважавате като братя!\" Ритуалът се повтаря в дома на всеки момък.    В Ямболско обредът на побратимяване е значително по-разгърнат. Там момците или женените мъже, които ще станат арътлици, стъпват символично с десния крак едновременно върху живи въглени, след което си раздават специални обредни хлябове и отпиват последователно от паница с червено вино.    В Родопската област на Ивановден сгодените ергени отиват тържествено на гости заедно с родителите си и свои роднини в дома на своите годеници. След като бъдещата свекърва умие лицето на девойката и я закичи с китка и златна паричка, всички сядат край софрата и се угощават богато.     В някои райони на страната коледарите отвеждат тържествено \"царя\" на дружината на чешмата, където го окъпват.След това той устройва угощение, на което присъстват и маскирани като мечка, невеста, арапи. С празнично хоро завършва пълният цикъл на обичая коледуване.        На Ивановден всеки именик трябва да почерпи. Лоша поличба е, ако на днешния ден никой не почете именика или не му дойде на гости.      ", "date": "2019.01.07", "title": "Ивановден е! Лоша поличба е, ако не почетем именика или не му гостуваме"}
{"url": "http://epicenter.bg/article/Ot-dnes-zapochva-prodazhbata-na-vinetki-v-benzinostantsii-i-targovski-obekti/172265/2/0", "text": "От днес започва продажбата на винетки в бензиностанции и търговски обекти. \r\n   \r\n До вчера те се продаваха \"на хартия\" от сайта bgtoll.bg, чрез мобилното приложение BGTOLL, както и в търговските обекти на един от мобилните оператори и на няколко гранични пункта. \r\n   \r\n Системата обаче бе силно компрометирана от множество проблеми и на практика за много шофьори купуването на винетка се оказа \"мисия невъзможна\". \r\n Очаква се до края на месеца на всички ГКПП-та да има апарати за самотаксуване.  \r\n За липсата на е-винетки няма да бъдат налагани глоби до 15 януари, уверява агенция \"Пътна инфраструктура\". Всички хартиени винетки остават в сила до изтичането им. \r\n   Системата за електронните винетки влезе в сила от 1 януари тази година. Въвеждането ѝ беше съпроводено от множество неуредици - основно с липсата на достатъчно терминали за закупуването им в пощите, бензиностанциите и граничните пунктове.   \r\n Заради проблемите със системата беше въведен гратисен период за шофьорите до 15 януари, като по-късно беше обяснено, че всъщност такъв гратисен период няма, просто дотогава \"Пътна полиция\" няма да глобява за липсваща винетка. \r\n   \r\n По разпореждане на министър-председателя Бойко Борисов двама ръководители в АПИ и един от съветниците на регионалния министър ще понесат отговорност заради недобрата организация при подготовката и въвеждането на електронната винетка. \r\n", "date": "2019.01.07", "title": "От днес започва продажбата на винетки в бензиностанции и търговски обекти"}
{"url": "http://epicenter.bg/article/D-r-Decho-Dechev--Nyama-risk-za-dostapa-na-detsa-do-lechenie-v-chuzhbina/172269/2/0", "text": "В чужбина отказват лечение на български деца заради опасения кога ще си получат парите от НЗОК. За това алармира Пенка Георгиева, председател на пациентски организации \"Заедно с теб\". Според нея управителят на Здравната каса д-р Дечо Дечев се е вкарал в \"нормативен хаос\". В сутрешния блок на БНТ д-р Дечев отхвърли обвиненията на Георгиева и каза, че проблем няма.   Никой не нарушава достъпа на децата, които имат нужда от лечение. Това заяви управителят на Здравната каса д-р Дечо Дечев в сутрешния блок на БНТ.   Българската каса дължи към румънската 28 000, но те дължат на нас в пъти повече. Така той опроверга данни, че на 9-годишно българче е отказано лечение в Румъния, тъй като румънската здравна каса имала притеснения дали ще получи средствата си от НЗОК.   \"Касата може да изпраща деца за лечение в чужбина само с формуляр С2. Няма отказани хора за лечение\", каза още той.  \"Ще продължават да се изплащат хотели, билети, лечение, както и хонорари на чужди професори. Касата няма да изплаща лекарства, извън позитивния списък\", допълни Дечев.   \"НЗОК е в по-лошо административно и публично състояние. Преди 13 години нещата бяха по-добре. Системата се промени обаче\", коментира управителят на Здравната каса.   \"Проблемът в системата е в самото съсловие. То има нужда от промяна. За първи път наистина са предприети едни действия, които да изразходват правилно средствата в здравеопазването\", завърши д-р Дечо Дечев. ", "date": "2019.01.07", "title": "Д-р Дечо Дечев: Няма риск за достъпа на деца до лечение в чужбина"}
{"url": "http://epicenter.bg/article/Tsvetan-Tsvetanov-s-pozdrav-po-povod-Ivanovden/172270/2/0", "text": "Днес е Ивановден! На този ден църквата почита най-великия от пророците, който ревностно проповядва идването на Христос сред хората - на Йоан Кръстител или Предтеча.   Това написа на личната си страница във Фейсбук зам.-председателят на ГЕРБ и председател на парламентарната група на партията Цветан Цветанов. Ето какво още написа той по повод днешния Ивановден:   \"Пожелавам на всички именици, които в България са над 350 000, много здраве, щастие и весели моменти с близките и приятелите им\".      ", "date": "2019.01.07", "title": "Цветан Цветанов с поздрав по повод Ивановден"}
{"url": "http://epicenter.bg/article/Poslednite-dumi-na-Ivan-Laskin-kam-Hristo-Mutafchiev--S-teb-sam-priyatelche--vinagi-shte-sam-s-teb-/172271/2/0", "text": "С него много спорехме за работата и за живота. Иван, какъвто аз го помня, беше много достоен и много умен. Последният път когато говорихме той каза: С теб съм приятелче, знаеш че винаги ще съм с теб. Това разказа пред БНТ актьорът Христо Мутафчиев за Иван Ласкин, който почина вчера.   \"Езикът му донесе много неприятели, но той беше достоен и справедлив човек. С Иван се запознахме през 1990 г. с шамари. Нещо се скарахме и директно се ошамарихме във фоайето на учебния театър на НАТФИЗ. След това се разбрахме, че и на двамата няма да ни е лесно да се разберем и просто станахме приятели. Това че сме си раздали няколко шамара няма никакво значение\", сподели още Мутафчиев.   \"Той изигра Ромео когато завършваше, а аз когато бях втора-трета година актьор. Дори да е играл Ромео, по никакъв начин той не се опита да ми покаже: тези неща ги знам, тези неща ги умея. По никакъв начин не съм усетил завист и чувство за съперничество\", коментира актьорът.   \"Научих от него, че човек трябва да живее достойно като него, Иван беше мъжкар, а аз уважавам мъжкарите\", завърши Христо Мутафчиев.  ", "date": "2019.01.07", "title": "Последните думи на Иван Ласкин към Христо Мутафчиев: С теб съм, приятелче, винаги ще съм с теб"}
{"url": "http://epicenter.bg/article/Shte-remontirat-banyata-v-Mineralni-bani-po-proekt-za-241-574--/172280/2/0", "text": "Община Минерални бани ще участва в проекта „Минерални пътища – ваканции и природа в едно мигане”, с акроним на проекта „Минерални пътища”. Водещ партньор по проекта е гръцката община Мики.   Проектът е по Програмата за трансгранично сътрудничество Гърция – България 2014-2020” Инвестиционен приоритет ос „Съхраняване, опазване, популяризиране и развитие на природното и културното наследство”. Стойността на проекта е 241 574 евро. Дейността по проекта предвижда цялостен ремонт на общинската Минерална баня и закупуване на ново оборудване за подобряване дейността й.   Буквало в последните дни на 2018 г. Общинския съвет в Минерални бани одобри участието на общината в проекта.", "date": "2019.01.07", "title": "Ще ремонтират банята в Минерални бани по проект за 241 574 €"}
{"url": "http://epicenter.bg/article/Iliyana-Yotova--Apatiyata-e-nay-tezhkata-diagnoza-za-obshtestvoto-ni/172292/2/0", "text": "Липсата на равенството между половете, неграмотността, отпадането от образователната система и домашното насилие са национални проблеми, а не столични. Най-големият обаче е апатията, която е най-тежката диагноза за нашето общество. Това каза вицепрезидентът Илияна Йотова, която заедно с британският посланик у нас Ема Хопкинс представиха инициативата „Посланик за един ден”, предаде БГНЕС.   Инициативата се провежда за втора година и е свързана с Международния ден на жената – 8 март. Целта й е да окуражи момичета от цяла България да изразят своите възгледи по значими социални въпроси. Победителките в организирания конкурс ще имат възможността да почерпят вдъхновение от жени лидери, като се запознаят с тяхната дейност.   За първи път победителките в инициативата ще могат да почерпят опит и от гражданския неправителствен сектор, който от коректив на институциите се е превърнал в партньор.   Чрез тази инициатива Йотова е убедена, че ще бъде обърнато внимание на значими теми за обществото ни.   „Днес като излишен лукс се счита дори дискусията на тема човешки права. Преди няколко години ние страните-членки на ЕС разполагаме със специален документ – Хартата за човешките права. Ако днес обаче направим един прочит на този документ ще видим, че много малко от него се изпълнява, а повече то тези текстове фигурират само на хартия”, заяви Йотова.   Тя подчерта, че кризата от 2008 г. е родила само озлобление, отчуждение и егоизъм, а страхът от собственото оцеляване е изместил понятия и човешки отношения като солидарност, съпричастност и принадлежност. Именно засилване на социалната отговорност у младите се търси с тази инициатива.   „Целта на конкурса е да се обърне към девойчета на възраст между 15 и 19 години от цяла България с цел да ги насърчи да имат амбициозна мисъл за своето бъдеще. И освен това да им помогнем да задълбочат своето чувство за социална отговорност. Целта е да помолим тези девойки да отговорят в кратко съчинение на въпроса „Как бихте използвали своята лична сила и своето влияние като евентуална посланичка, за да осъществите положителни промени в обществото”, каза британският посланик у нас Ема Хопкинс.   В края на срещата Йотова помоли посланичките да изкарат и един ден в президентската институция, за да могат да научат повече, а и за да предадат от своите знания и умения на администрацията.  ", "date": "2019.01.07", "title": "Илияна Йотова: Апатията е най-тежката диагноза за обществото ни"}
{"url": "http://epicenter.bg/article/Kola-blasna-zhena-na-peshehodna-pateka-v-Plovdiv/172283/3/0", "text": "59-годишна жена пострада тази сутрин в кв. „Тракия“ в Пловдив, след като бе блъсната от лек автомобил „Рено“, съобщиха от полицията. Сигналът е подаден на тел. 112 в 07.15 часа.   Инцидентът е станал на пешеходна пътека на ул. „Съединение“. Изчакват се резултатите от прегледите на пострадалата, по първоначални данни няма сериозни наранявания. Колата управлявал 55-годишен мъж, чиято алкохолна проба е отрицателна, съобщи „Дарик“.   От полицията предупреждават водачите да бъдат внимателни при движение в участъка на пътя Пловдив-Хасково, тъй като има заледявания по платното.   Поради тази причина днес около 07.45 часа в района на Садово се е преобърнал лек автомобил \"Сузуки\". Няма пострадали. От страна на поддържащата фирма са предприети действия за опесъчаване.", "date": "2019.01.07", "title": "Кола блъсна жена на пешеходна пътека в Пловдив"}
{"url": "http://epicenter.bg/article/SASht-shantazhirat-kompanii-ot-ES-sas-sanktsii-zaradi--quot-Severen-potok-2-quot--/172284/4/0", "text": "Миналата година САЩ тенденциозно налагаха санкции срещу Иран, а през 2019 г. Белият дом ще насочи вниманието си към Германия, съобщава икономическото списание Das Handelsblatt, като привежда информация, съгласно която Вашингтон ще вземе на прицел високо специализираните строителни компании, които полагат тръбопроводите по морското дъно от името на управляващата проекта „Северен поток-2“ компания.  Федералното правителство в Берлин отбелязва с голяма загриженост, че САЩ не се отказват от усилията си да спрат строителството на газопровод. В Държавния департамент на САЩ вече са „изковани“ плановете за налагане на санкции на Германия, а американският посланик в Берлин Ричард Гренел се позиционира като говорител на противниците на „Северен поток-2“.  И когато неговата убедителност е недостатъчна, Гренел си помага със заплахи. Компаниите, които продължават да участват в „Северен поток-2“, „винаги са в опасност, тъй като санкциите са напълно възможни“, предупреди американският дипломат в интервю за Das Handelsblatt. При това той изрази увереност, че фирмите сами ще вземат решение да се откажат от проекта.  Според информация на редакцията, американците ще се насочат най-вече към високо специализираните строителни компании, които полагат тръбопроводите по морското дъно от името на управляващата проекта компания.  Засегнати ще бъдат Allseas Group, със седалище в Швейцария, и италианската компания Saipem, близо до Милано. Американските жестове на заплаха вероятно ще предизвикат значителни притеснения в двете компании.  Според източници от промишлеността, основната тежест на работата по „Северен поток-2“ е върху Allseas. Специализираната компания, чиято оперативна база е в Нидерландия, осигурява „над 90%\" от тръбите за газопровода“. Saipem, от друга страна, вече е изпълнила своята част от работата.   ", "date": "2019.01.07", "title": "САЩ шантажират компании от ЕС със санкции заради \"Северен поток 2\" "}
{"url": "http://epicenter.bg/article/Aleksandar-Urumov-v--quot-Tatko--obichay-me-quot--Stoy-s-litse-kam-trudnostite-/172277/11/0", "text": "Александър Урумов, български писател и драматург, вече провокира публиката с  новата си изповедна книга  Силно емоционална, тя  е събрала опита на бащата в отглеждането и възпитанието на децата, както и ролята на семейството за изграждането на характерите на младите.   \"Един баща е най-близо до звездите, когато носи детето на раменете си\", казва Александър Урумов.    ви предлага откъси от книгата \"Татко, обичай ме\". Може би всеки ще намери част от себе си в нея.     Татко, обичай ме     Съвсем неочаквано за мен разбирам, че синът ми е научил един такъв труден урок – докато едно лято играем тенис на маса и с удоволствие наблюдавам уверената му игра. Все по-трудно взимам геймовете, все по-близо е той до победата. Което е радост за всеки добър баща – да вижда, че синът му расте, заяква, става все по-силен и започва да го превъзхожда в една или друга област. Най-впечатляващото за мен е, че когато забивам силно топката в неговата страна на масата, той стои с лице към топката и връща все по-спокойно тези невъзможни довчера топки. Някои от тях дори на свой ред ги връща със забиване. Впечатлен съм и не го крия:  - Браво, сине! Играеш мъжки, не се криеш от силните топки!  Синът ми ме поглежда замислено и отговаря:  - Когато бях по-малък и ти забиваше толкова силно, аз се обръщах с гръб, за да се предпазя – изглеждаха ми толкова силни и толкова опасни твоите удари. Тогава ти казваше - не се обръщай с гръб, не бягай от трудностите. Трудностите се решават с лице към тях, не с гръб към тях! И макар да ми се струваше трудно, запомних тези твои думи и това се стараех да правя – и сега вече виждам резултатите.   Бях изумен. Замислих се и си спомних как майка му ни гледаше, радваше се и напомняше да бия по-внимателно, защото той е още малък. А аз отвръщах, че точно като малък трябва да започне да свиква да се бори и да не се страхува. За да може като расте, да преодолява страха и да бъде успешен и смел.     Бях забравил кога съм му казвал всичко това…но тези мои думи бяха придобили свой собствен живот в неговото сърце, бяха работили в него, бяха се вградили в паметта и в характера му. И да – бяха превърнали едно предизвикателство и препятствие в стъпало и ново, по-високо ниво на развитие и разбиране в съзнанието на едно момче.     Добрият бащински съвет е безценен, особено даден навреме. Думите на бащата са изграждащи думи! Дълбоко се замислих тогава, край тенис масата, колко голяма сила имат думите на бащата. Замислих се как самият аз помнех думите на баща ми и осъзнах как с времето те все по-дълбоко са работили вътре в мен.    Замислих се как ние, синовете, помним думите на бащата и с годините точно това споделяме: „Баща ми казваше...\" И същевременно все по-силно се открояват грижите на майките - ласката, нежността, храната, любовта в майчините очи.     Заветните думи на бащата и нежната любов и грижа на майката – това остава в душите и в сърцата на синовете.     Сигурно затова и Бог е изпратил Слово на своите деца. И не кога да е, а в самото начало – „В началото бе Словото“. И то не къде да е - „И Словото бе у Бога“. И то не какво да е – „И Словото бе Бог“.   Словото ни, думите ни ще останат в сърцата на децата ни! И не казвайте – „това не важи за мен!“ Ако си родител, това важи точно за теб! Най-ценният капитал е този, който влагаме в сърцето на детето си.  Думите имат сила. Думите влияят на реалността.    Самите ние сме създадени чрез слово и чрез слово ни е вдъхнато жизнено дихание! Самите ни души са изговорено и оживотворено Слово! Светлината е създадена чрез Слово – „И Бог каза: Да бъде светлина. И стана светлина“.  Създаващото светлина Слово!   Затова нека говорим на децата си думи на мир, на живот и на окуражаване, а не думи на объркване или отчаяние. Понякога, когато кажа добри и мили думи на някой човек, реакцията му ме натъжава. Защото е толкова трогнат и толкова благодарен, и толкова объркан! И тогава разбираш този човек колко рядко чува насърчителна, блага приказка. Всекидневието му е изпълнено с остри, агресивни, нараняващи думи.   Острите думи са като оси - жилят, причиняват болка, сеят отмъщение. Ако някой родител говори на детето си, че е простак нека да не очаква изискани обноски.   Ако го нарича глупак, нека да не очаква мъдри мисли и умни действия. И не защото детето е такова, каквото го нарича родителят, а защото думите на родителя имат творческа сила. Думите на родителя творят реалности!   Това, че детето ви не се вмества във вашите очаквания не означава, че нещо не му е наред. Само с добро и любов можем да пожънем добро и любов. Защото каквото посеем, това ще пожънем!   Добрите слова са като медоносни пчели - те носят сладост, превързват рани и правят живота ни благ. Добрите слова са вечност, а във вечността не съществува време.  Добрите думи имат вечен срок на годност.   Затова във вечността на добрите думи – само за един земен миг! - могат да се посеят семена и те да изникнат, да се разлистят, да разцъфтят и да дадат плод. И в миг да разцъфтят цветя и градини. Думите са градините на вечността.   Затова \"за всяка празна дума, която кажат човеците ще отговарят в съдния ден\".  Всяка празна дума-градина се превръща във въпрос - защо е празна тази градина? Всяка дума ще бъде припомнена...   Какво сеем с думите си във вечността? Празните думи са като празни къщи, в които никой не живее.  Защо тогава ги строим?  Защо понякога изговаряме нараняващи думи към децата си?! Защо проектираме своят страх от собствените ни пропуски върху тях?!  ", "date": "2019.01.07", "title": "Александър Урумов в \"Татко, обичай ме\": Стой с лице към трудностите!"}
{"url": "http://epicenter.bg/article/-quot-Zelenata-kniga-quot---quot-Bohemska-rapsodiya-quot--i--quot-Roma-quot--sa-golemite-pobediteli-na-Zlatnite-globusi-/172275/6/0", "text": "Наградите Златен глобус се присъждат в общо 14 филмови категории. На церемонията, проведена в Бевърли хилс тази нощ, големият победител беше филмът \"Зелената книга\". Той получи три отличия - за най-добър филм комедия или мюзикъл, за най-добър сценарий на Ник Валелонга, Брайън Къри и Питър Фарели, който е и режисьор на продукцията, и за най-добър актьор в поддържаща рола за Махершала Али. Филмът връща зрителя през 60-те години на миналия век, когато Тони Лип, италианско-американски охранител, е нает да вози и охранява Дон Шърли, известен афроамерикански джаз пианист по време на турнето му в силно консервативния американски Юг, където законите на Джим Кроу за сегрегацията все още се прилагат. Двамата трябва да използват пътеводител, известен като \"Зелената книга на негро пътешественика\". Той е списван години наред от цветнокожия пощальон от Ню Йорк Виктор Грийн и представя местата, в които се приемат цветнокожи пътници. Наръчникът е известен като Библията на цветнокожия пътник.    , посветен на групата Куин, получи две награди - Златен глобус за най-добра драма и за най-добър актьор в драма.    на Алфонсо Куарон също е с две награди - за най-добър чужд филм и за най-добра ресижура. Филмът проследява историята на мексиканско семейство през 70-те години на миналия век и е вдъхновен от живота на самия режисьор. Действието във филма се развива в квартала Рома на мексиканската столица, откъдето идва и заглавието му.   В продукцията се проследяват и протести на студенти, прераснали в насилие. Филмът вече спечели Златния лъв на Кинофестивала във Венеция миналата година. Той спечели и редица награди на филмови асоциации. \"Рома\" е номиниран за няколко награди Изборът на критиците.   Най-добра актриса в драматичен филм за Глен Клоуз за \"Съпругата\". Най-добра актриса във филм комедия или мюзикъл за Оливия Колман за \"Фаворитката\". Най-добър актьор във филм комедия или мюзикъл за Крисчън Бейл за \"Вице\". Най-добра актриса в поддържаща роля за Реджина Кинг за \"Ако Бийл стрийт можеше да говори\". Най-добра анимация за \"Спайдърмен: В Спайди-вселената\". Най-добра музика за Джъстин Хървиц за \"Първият човек\". Най-добра песен за Shallow от филма \"Роди се звезда\". Музиката и текстът на парчето са на Лейди Гага, Марк Ронсън, Антъни Росомандо и Андрю Уаят. Песента се изпълнява от Лейди Гага и Брадли Купър.   Източник: БТА", "date": "2019.01.07", "title": "\"Зелената книга\", \"Бохемска рапсодия\" и \"Рома\" са големите победители на Златните глобуси "}
{"url": "http://epicenter.bg/article/V-Sauditska-Arabiya--Poluchavash-SMS--ako-semeyniyat-ti-statut-se-promeni/172272/7/0", "text": "Саудитските трибунали вече ще информират чрез есемеси жените, в случай че техният брачен статут се промени, например при развод. Това изискване е по силата на нов закон, влязъл в действие вчера, предадоха световните агенции. Мярката цели да възпрепятства често срещания случай, при който мъжете слагат край на брака си тайно, без да информират половинката си за това.   \"Жените ще бъдат информирани за всяка промяна, касаеща техния брачен статут посредством есемес. Жените ще могат да проверяват документите, свързан с прекратяване на техния брачен договор през сайта на министерството на правосъдието\", се казва в изявление на саудитското министерство на правосъдието.   Новата мярка влиза в сила в момент, в който влиятелният саудитски престолонаследник, принц Мохамед бин Салман извършва икономически, социални и религиозни реформи в ултраконсервативната петролна монархия, налагаща едни от най-строгите в света ограничения на жените.   Източник: дарик", "date": "2019.01.07", "title": "В Саудитска Арабия: Получаваш СМС, ако семейният ти статут се промени"}
{"url": "http://epicenter.bg/article/Anarhisti-atakuvaha-amerikanskoto-posolstvo-v-Atina-s-chervena-boya-/172273/7/51", "text": "Вандали от анархистката групировка „Рубикон“ са хвърлили червена боя по фасадата на посолството на САЩ в Атина, съобщава електронното издание на гръцкия ежедневник Kathimerini, цитирано от Агенция \"Фокус\".  Акцията е проведена около 3:30 часа, когато анархистите са хвърлили по сградата бутилки и балони, пълни с боя, след което да избягали от района със скутери. След инцидента полицията е задържала за разпит осем души.  Малко по-късно „Рубикон“ пое отговорността за нападението на официалната си страница в интернет, като обяви, че тя се е случила 24 часа по-рано – в нощта на събота срещу неделя. Според полицията анархистите са планирали да извършат акцията по-рано, но са я отложили за понеделник сутрин.  С акцията си анархистите осъждат „американския империализъм\" и по-специално ролята на САЩ в Международния валутен фонд и за ситуацията в Сирия. Те също така свързват Вашингтон с политическата ситуация в Гърция.  ", "date": "2019.01.07", "title": "Анархисти атакуваха американското посолство в Атина с червена боя "}
{"url": "http://epicenter.bg/article/-Zlaten-globus--2019/172287/10/84", "text": "Церемонията по връчването на 76-ите наградите „Златен глобус” за кино и телевизионни продукции се състоя на 7 януари в Бевърли Хилс, съобщава Нова.тв. Призовете, които спечелиха звездите, се смятат за едни от най-сериозните индикатори за това кои ще грабнат и „Оскар”-ите.   Както всяка друга година, звездите бяха заложили на красиви и много стилни тоалети, които са избирани седмици преди наградите. Различните стилове, много класа и цветове изпълниха червения килим на събитието.   Актрисата Лора Дърн да се довери на червения цвят.    Младата Карън Гилън пък избра къса черна рокля за събитието.   Стил и класа показаха и представителите на силния пол. Сред тях бяха Алдис Ходж, който се появи с шикозен костюм, и Алекс Рич.   Екзотичната Мария Менунос заложи на прилепнала синя рокля, а Клоуи Бенет - на дълга жълта одежда.    Докато Амбър Стивънс беше наистина различна в изрязан тюркоазен тоалет с огромна цепка.   ", "date": "2019.01.07", "title": "Различни стилове, много класа и цветове изпълниха червения килим на „Златен глобус” 2019"}
{"url": "http://epicenter.bg/article/Kalin-Terziyski-/172295/10/99", "text": "Писателят Калин Терзийски изказа мнението си по повод пиенето като средство за забрава в социалната мрежа Фейсбук. Публикацията е по повод кончината на актьора и любимец на поколения българи Иван Ласкин, който ни напусна вчера след няколкомесечна борба с тежка чернодробна недостатъчност.   В поста си писателят, известен с буйния си нрав, вплита житейски истини и размисли, свързани с трудностите на ежедневието и коварната разтуха в утехата на чашката.          ", "date": "2019.01.07", "title": "Калин Терзийски за Иван Ласкин: Артистите умират от пиене, аз останах жив - случайно!"}
{"url": "http://epicenter.bg/article/Fenove-se-razgneviha-zaradi-Zlatniya-globus-na-Maykal-Daglas/172299/10/100", "text": "Преди година 101-годишният тогава  - живата легенда на Холивуд, предизвика голямо оживление в социалните мрежи с появата си на церемонията за наградите  . Тази година в полезрението на феновете на наградното шоу попадна синът му  , който обаче обра негативите им, спечелвайки приза за най-добър актьор в телевизионна комедия, пише в. \"Дейли експрес\".   74-годишният    надделя за отличието над  ,  и  . Призът му беше присъден за ролята в новия комедиен сериал \" \" на стрийминг платформата Netflix. В благодарствената си реч    отдаде почит към вече 102-годишния си баща  . И въпреки че редица зрители оцениха засвидетелстваното от син към баща уважение, не лисваха фенове, които \"изригнаха\" срещу актьора в Twitter.  \r\n \r\n \r\n \r\n \r\n \"Как смее  да отнася награда, която по право се полага на    ?\", написа възмутен почитател в социалната мрежа. \" трябваше да победи, но вместо това спечели    \", гласи друг недоволен туит.   \"   - тази холивудска легенда, току-що спечели  за телевизионно шоу, за което дори не знаех, че съществува\", роптае друг останал разочарован потребител на Twitter.   Източник: Дарик", "date": "2019.01.07", "title": "Фенове се разгневиха заради Златния глобус на Майкъл Дъглас"}
{"url": "http://epicenter.bg/article/Angel-Dzhambazki-prizova-za-masovo-uchastie-v-protesta-na-prevozvachite-v-Bryuksel/172263/2/0", "text": "Българите, които са пряко заети в транспортния бизнес, са около 150 000 души. Тези хора заработват за себе си около 4000 лв., с които пазаруват, въртят българската икономика - 17% от БВП. Това коментира в сутрешния блок на БНТ евродепутатът Ангел Джамбазки по повод предложенията за промени в пакет \"Мобилност\".   Ангел Джамбазки призова за максимално участие в протеста на превозвачите на 10 януари в Брюксел. Това е български интерес, коментира той.   Предложенията в пакета \"Макрон\" са антиевропейски. Битката сега е на център-периферия, има глад за шофьори в цяла Европа. Западна Европа се опитва да открадне българската работна ръка. Трудът на шофьорите е труден и неблагодарен. Планът \"Макрон\" се опитва да премахне идеята за свободен пазар, коментира още Джамбазки.   \"Понеже не могат да връщат шофьорите на един месец, то те измислиха глупостта да изпратят тировете вкъщи на четири седмици. Тези камиони трябва да се придвижват на празен ход хиляди километри и да замърсяват въздуха\", каза още той.   \"Социалистите в Европейския парламент нанасят най-големите удари срещу нас\", допълни евродепутатът.   \"Организираме протест в Брюксел на 10 януари, нашите превозвачи и румънските ще протестират на различни места, но групата ще се слее\", разкри Джамбазки.   \"Този Европарламент е изчерпан, имат още 2-3 сесии и за това сега недоброжелатели се опитват да промъкнат лоши идеи. Повечето от тях няма да бъдат преизбрани през май\", завърши Ангел Джамбазки. ", "date": "2019.01.07", "title": "Ангел Джамбазки призова за масово участие в протеста на превозвачите в Брюксел"}
{"url": "http://epicenter.bg/article/Biser-Petkov--Horata-s-uvrezhdaniya-imat-pravo-na-bezplatni-vinetki/172264/2/0", "text": "Промяната за добавката към социално-инвалидните пенсии ще бъде изплатена до 15 февруари от Службата за социално подпомагане. Това се налага заради влизането в сила от 1 януари на Закона за хората с увреждания.  Това заяви пред БТВ министърът на труда и социалната политика Бисер Петков, който коментира последните промени в социалната сфера.  \"Тази добавка ще се изплаща под формата на нова социална помощ. Смисълът на промяната е хората да получават суми, които се актуализират. Минималният размер сега става 52 лева, при 31 лева досега. Направили сме всичко възможно да бъде обяснено на хората и да няма притеснения. 50 000 пенсионери, които не са получавали досега добавка от Агенцията за социално подпомагане, трябва да подат заявление-декларация за новата вид помощ. Със сигурност ще съдействаме и информираме хората\", категоричен беше той. \"Хората с увреждания имат право на безплатни винетки. В първия ден на новата година в АСП са получени над 2000 заявление за безплатни винетки. Вярвам, че процесът ще протече нормално. Работим и с АПИ. Искам да призова хората да подават заявления за нови винетки 10 дни преди изтичането на срока на старата, за да не става застъпване. Убеден съм, че няма да има проблеми\", коментира Бисер Петков хаоса от последните дни с електронните винетки. \"Не мисля, че може да се говори за данък \"увреждания\". Наемането на хора с увреждания е добра практика в Германия, Испания и други страни. По този начин хората с увреждания се реинтегрират и това е целта на промяната\", обяви социалният министър по повод новия Закон за хората с увреждания. За финал той съобщи, че от 1 юли тази година всички пенсии ще бъдат индексирани с 5,7%. \"Средната пенсия се увеличава с повече от 24 лева\", разкри той.", "date": "2019.01.07", "title": "Бисер Петков: Хората с увреждания имат право на безплатни винетки"}
{"url": "http://epicenter.bg/article/Valna-na-balgarsko-nedovolstvo-v-Kyoln-zaradi-pochinalata-Selin/172266/2/0", "text": "Вълната от българско недоволство срещу медиците в детската клиника в Кьолн продължава. Тя започна след смъртта на 4-годишната Селин.     Случаят с починалото след поредица посещения при германски лекари българско момиче Селин не е изолиран и много наши сънародници твърдят, че са били обект на непрофесионално отношение от медици в същата кьолнска клиника. Това казаха пред камерата на „Тази сутрин” на Би Ти Ви от почерненото семейство и други българи, които подкрепят протеста им.   „Има проблеми с медицинската помощ, това могат да го потвърдят много хора. Има лекари, но не знаят как да си вършат работата – пращат ни вкъщи с един нурофен, свеж въздух и вода”, категорична беше майката на момичето – Виолета. Друга жена разказа, че през 2012 г. в същата болница лекарите отново твърдели и за нейното дете, че е добре, но скоро след това последвало сериозно влошаване на състоянието му. „Видях, че детето ми умира в ръцете”, сподели тя и допълни, че в крайна сметка се върнала с него в България, където намесата на лекарите в Козлодуй спасила живота му. Още една българка подчерта, че работата на спешната помощ не е на нивото, което очаква човек в Германия и именно заради това толкова много хора са се вдигнали в подкрепа на Нурджан Сашов и Виолета след трагедията с дъщеря им. „Следващият протест е веднага след аутопсията”, подчерта бащата. Той посочи, че и криминалната полиция работи по случая и е предоставил видео, на което се вижда състоянието на Селин в момент, в който медиците са твърдели, че тя е добре. „Вече и да вдигна ръце, държавата няма да ги остави на мира”, допълни Нурджан.", "date": "2019.01.07", "title": "Вълна на българско недоволство в Кьолн заради починалата Селин"}
{"url": "http://epicenter.bg/article/Stued-skova-stranata--Zhalt-kod-zaradi-niski-temperaturi--na-vrah-Musala-e-minus-22-gradusa/172267/2/0", "text": "Жълт код в цялата страна заради ниски температури е обявил днес Националният институт по метеорология и хидрология към Министерството на образованието и науката.   В цялата страна те ще останат отрицателни и през деня и това е причината за предупреждението за потенциално опасно време.   Минималните температури ще бъдат между минус 9° и минус 4°, максималните - между минус 4° и 1°.   В страната ще продължава да нахлува студен въздух, ще духа умерен северозападен вятър, а в Източна България - временно силен вятър от север-североизток. Ще остане предимно облачно и на места ще превалява сняг, по-значителен - в Западния и Централния Предбалкан. Привечер от северозапад валежите ще спират, облачността ще се разкъсва и намалява.   Над   облачността ще е значителна и на много места ще има валежи от сняг. Ще духа предимно умерен северозападен вятър, който след обяд ще се ориентира от североизток и слабо ще се усили. Вечерта валежите ще спират. Максималната температура на височина 1200 метра ще е около минус 9°, на 2000 метра – около минус 15°.   Над   ще има значителна облачност и ще превалява слаб сняг. Ще духа умерен, временно силен вятър от север-североизток. Максималните температури ще са минус 1°-1°. Температурата на морската вода е около 6°. Вълнението на морето ще бъде 2-3 бала. Тази сутрин слънцето изгрява в 7:57 часа и залязва в 17:08 часа. А ето как ще продължи седмицата: През нощта срещу   вятърът ще отслабне и минималните температури ще се понижат на места до минус 15° - минус 17°. Във вторник ще има разкъсана облачност, на места до слънчево време, но дневните температури ще останат отрицателни.   В   сутринта също ще е доста студено. От запад облачността бързо ще се увеличи и още преди обяд в западните райони ще завали сняг. Вятърът ще придобие южна компонента, в Източна България и ще се усили. Дневните температури там бързо ще се повишат и към вечерта и през нощта срещу четвъртък валежите там ще са от дъжд и сняг.   В   вятърът отново навсякъде ще се ориентира от северозапад, по-късно през деня и ще се усилва и ще застудява. В западната част от страната ще е почти без валежи. На изток ще превалява, като с понижението на температурите дъждът ще преминава в сняг. До края на деня валежите навсякъде ще спрат, ще започне и разкъсване и намаление на облачността.   В   ще бъде ветровито, с променлива облачност, почти без валежи.   В   вятърът ще се ориентира от запад-югозапад и ще започне повишение на температурите. Облачността ще се увеличи, в северозападните райони на места ще превали слаб дъжд, в планините на Западна България - слаб сняг", "date": "2019.01.07", "title": "Студ скова страната. Жълт код  заради ниски температури, на връх Мусала е минус 22 градуса"}
{"url": "http://epicenter.bg/article/Ivan-Geshev--Banev-vkaral-telefon-v-kiliyata-si-chrez-kutiya-za-naturalen-sok--obshtuva-s-ruski-lobisti/172268/2/0", "text": " Ние сме осъществили определена процедура по издирване. Не се занимавам с екскурзиите на обвиняемите. Другият вариант беше да чакаме да си дойдат, ако те не си дойдат, щяхте да кажете „Защо не ги задържахте във Франция“, като ги знаехте къде са.   Това заяви в ефира на \"Тази сутрин\" зам.-главният прокурор Иван Гешев.   „Мислите ли, че ако нямахме доказателства, френският съд щеше да ги екстрадира?   Телефонът е намерен от съответните служители на министерството на правосъдието. Направена е експертиза. Това се е случило преди 10 дни\", заяви Гешев.     \" . Даже и за медийна война се говори, дори е решено от кой роден журналист да започне всичко това\", разкри още Гешев.     „  Много неща са възможни, при положение, че той е имал телефон, дори и да си прехвърли парите\", заяви той. \"Днес ще уведомим госпожа Цачева за телефона. Ще види експертизите и благодаря на министерството на правосъдието, защото те са си свършили работата и са намерили конкретния телефон\", каза още той   каза  зам.-главният прокурор Иван Гешев.   \"Всички видяхте какво се случи при задържането на г-жа Иванчева. Въпреки това все още се говори и има твърдения, че парите са подхвърлени. Представяте ли си какво щеше да се случи, ако акцията не беше проведена по този начин. В момента тече дело и не искам да коментирам. Подсъдимите имат право да се защитават по вскякъв начин, включително и като лъжат. За това не може да им се търси съдебна отговорност. Няма да влизам в спор с подсъдими. С тях се влиза в спор в съдебната зала, а не в телевизионните студиа. Развихря се една медийна фиксация по темата с Десислава Иванчева и всичко се прехвърля на прокуратурата. Зад нея стои едно политико-медийна групировка, която е защитава\", категоричен беше Гешев.   \"Видях СРС-тата, които излязоха по медиите. Не съм наблюдаващ прокурор и не мога да ги коментирам. Прокурорите по делото обясниха, че има съвпадения.  . Г-н Ваклин е използвал всички законни методи и тогава се е обърнал към прокуратурата, за да получи последна помощ. Г-н Ваклин е потърсил Петко Дюлгеров, за да разбере защо се бавят преписките му, а не да му дава пари.   \"  Поискали сме разрешение от съда и сме го получили, като вътре изрично сме посочили, че ще се извършват претърсвания на адвокатски кантори и домове.  . Работим с партньорските служби. Има интересни неща по делото и става въпрос за пране на милиони евро.  коментира Гешев твърденията на адвокати, че канторите им са били претърсени незаконно.    \"Относно Евгения и Николай Баневи, ние ги бяхме пуснали са издирване. Не мога да се занимавам и да следя екскурзиите на обвиняемите. Видяхте какво стана с Арабаджиеви - скриха се. Баневи не успяха. Няма угодия в цялата тази работа.   \"   Относно дали охраната ми е снимала Ценко Чоков - всичко това показва, че живеем в България.   Всички българи видяха как се изтърпява мярка \"домашен арест\".     Въобще не мисля за темата главен прокурор.  Моята цел е по всички дела да постигнем добри резултати за прокуратурата и българските граждани\", завърши Иван Гешев.  ", "date": "2019.01.07", "title": "Иван Гешев: Банев вкарал телефон в килията си чрез кутия за натурален сок, общува с руски лобисти"}
{"url": "http://epicenter.bg/article/Ashtan-Kachar-iskal-da-dari-sartseto-si-na-bolniya-si-brat/172304/10/100", "text": "Братът-близнак на Аштън Къчър, Майкъл Къчър, разкри пред публиката неизвестната страна на известния си брат.   Майкъл, който страда от церебрална парализа, сега е жив благодарение на трансплантация на сърцето, направена, когато е бил на 13 години. Но малко известно е, че първият, който предложил да дари сърцето си, е брат му Аштън, за да спаси живота на брат си.   Майкъл казва, че не може да намери думи, за да опише чувствата си към Аштън.   „Това е връзка, която не може да бъде обяснена. Във всички сериозни ситуации сме били заедно. Голяма чест е да притежавате любовта на някой, който би се жертвал за вас. Наистина не мога да го опиша с думи“, каза Майкъл за Ю Ес Мегазин.   Източник: Нова.тв", "date": "2019.01.07", "title": "Аштън Къчър искал да дари сърцето си на болния си брат"}
{"url": "http://epicenter.bg/article/Pop-senzatsiyata-DARA-dade-litseto-si-na-ochila/172317/10/0", "text": "Българската марка очила KWIAT избра DARA за рекламната си кампания през идната 2019г.  Партньорството им е перфектната комбинация между два феномена в изкуството и модата. KWIAT е българската марка, основоположник на тенденциите в модата на очила не само у нас, но и в целия свят. DARA също се развива извън страната, като последните ѝ хитови парчета могат да бъдат чути в повече от 10 страни.   Малка част от предизвикателствата, които \"съдружниците\" отправят към потребителите са интересни форми тип котешки очила, шестоъгълни рамки, създадени от пластмаса и метал, метални рамки от два цвята, както и модели от еко материали, които съдържат до 90% памук и са бързо разградими. Истинска иновация ще бъдат и моделите, създадени от изключително олекотения материал HH, който дава неповторимо усещане за лекота и прецизност.    „Фактът, че избрахме DARA за рекламно лице на марката за следващата 2019-та година, не е случаен. Мисля, че DARA и KWIAT имат много общо помежду си, тъй като, както ние, така и тя, залагаме при направата на своя продукт на вдъхновение, талант и безспорни качества. Според нас в KWIAT, очилата, независимо дали диоптрични или слънчеви, могат и трябва да бъдат изкуство и начин на самоизразяване, а не само необходимост. Затова и DARA е най-подходящият избор за лице на марката.“, обясни създателят на компанията Павел Цветков.   Фото: © WINGS creative studio", "date": "2019.01.07", "title": "Поп-сензацията DARA даде лицето си на очила"}
{"url": "http://epicenter.bg/article/Tramp-zaplashi-s-izvanredno-polozhenie-zaradi-vaprosa-s-ohranata-na-granitsata-/172274/7/96", "text": "Американският президент Доналд Тръмп отново повтори заплахата си да обяви извънредно положение в страната заради въпроса за граничната сигурност. Тръмп повтори заплахата си в момент, в който продължават преговорите за прекратяване на частичната парализа на дейността на федералните служби, предават ДПА и БТА.  Тръмп вече отправи подобна заплаха в петък. Той каза днес, че може да реши въвеждане на национално извънредно положение в зависимост от онова, което ще се случи в идните няколко дни, навеждайки на мисълта, че преговорите, започнали в събота, може да продължат до средата на идната седмица.  \"Разглеждаме въпроса за национално извънредно положение, защото имаме извънредна национална ситуация\", каза Тръмп, след като се върна в Белия дом от президентската резиденция в Кемп Дейвид.  Тръмп продължава да настоява Конгресът да предвиди в бюджета 5,6 милиарда долара финансиране за стена по границата с Мексико с цел засилване на сигурността и контрола върху нелегалната имиграция, трафика на хора и на наркотици.  В петък Тръмп номинира вицепрезидента Майк Пенс да ръководи президентския екип в преговорите с екипа на Конгреса за намиране на изход от частичната парализа на федералните служби.  \"Тръмп е ангажиран с въпроса за гарантиране на сигурността по границата, построяването на стената и с това да се поднови работата на нашето правителство\", написа днес в Туитър Майк Пенс.  ", "date": "2019.01.07", "title": "Тръмп заплаши с извънредно положение заради въпроса с охраната на границата "}
{"url": "http://epicenter.bg/article/V-Belgiya-zadarzhaha-balgarin-za-trafik-na-migranti/172276/7/0", "text": "Българският гражданин Алдин Н. (41 г.) е бил предаден на Белгия по подозрение, че е ръководел организирана престъпна група за незаконното прехвърляне на мигранти към Великобритания, съобщават белгийски медии, цитирани от Новини.бг Според следствието той е направлявал дейността на автосервизи в Белгия, където са били изработвани и поставяни тайници в превозни средства. В тайниците са били заключвани до деветима мигранти, чийто път обикновено е започвал от Афганистан или Пакистан, преминавал е през Турция и България, за да достигнат Западна Европа и да се прехвърлят към британския бряг. Разследването е започнало през 2016 г. в британското пристанище Дувър, където митничари се усъмнили в камион с българска регистрация. Външният обем на превозното средство не отговарял на вътрешната товарна кухина, затова митничарите поискали допълнителна проверка. Така те открили петима души в тайник, сред които три непълнолетни деца. Издадено било предупреждение към европейските служби да следят за подобни опити за измама.  До октомври 2017 г. европейските митничари се натъкнали на още 55 подобни случая. В разследването участвали службите на Великобритания, Белгия, Холандия, Германия, Франция и България. Белгийската прокуратура е повдигнала обвинения на седем души, а делото срещу тях започва тази седмица в Гент. Отбелязва се, че изработваните тайници са били изключително тесни и неудобни, а някои от тях пряко са заплашвали сигурността и живота на мигрантите, информира БТА. В един от случаите тайникът е бил с размери 74 х 63 х 35 сантиметра, а при друг мигрантът е трябвало да се събере в двигателния отсек на автомобила, на мястото на резервната гума и част от охладителната система.  Подслушани телефонни разговори са доказали, че трафикантите са знаели колко трудно е да се пътува по този начин. Те дори направили опит, който показал, че биха издържали в подобни условия не повече от седем минути. За превоз от българо-турската граница до Великобритания мигрантите са плащали по 10 000 евро. Прехвърлянето на мигрант от Франция до Великобритания е струвало 1300 евро, се отбелязва в информацията.", "date": "2019.01.07", "title": "В Белгия задържаха българин за трафик на мигранти"}
{"url": "http://epicenter.bg/article/Voenen-prevrat-v-Gabon--dokato-prezidentat-se-vazstanovyava-ot-insult-v-Maroko-/172278/7/0", "text": "Офицери в Габон са извършили тази сутрин опит за военен преврат. Те са завзели държавното радио и са изразили недоволство от управлението на президента Али Бонго, който се лекува в Мароко след прекаран инсулт, съобщават Ройтерс и БТА.  Новогодишното обръщение на Бонго \"е засилило съмненията в способността на президента да продължи да изпълнява задълженията си\", каза лейтенант Кели Ондо Обианг, водач на провъзгласеното Патриотично движение на габонските сили за отбрана и сигурност и офицер от Националната гвардия.  Във видео, разпространено в социалните мрежи, се вижда как Обианг чете изявлението в компанията на двама въоръжени военни зад гърба си. Той обяви, че предстои създаване на Национален съвет за възстановяване на страната.  Според водача на бунта превратът се извършва с цел \"възстановяване на демокрацията\" и \"за да отстрани тези, които по най-страхлив начин избиха нашите млади съграждани през нощта на 31 август 2016 г\". Тогава в страната избухнаха кървави безредици, след като Бонго бе обявен за победител в изключително спорни избори.  Източник, близък до правителството, е заявил, че се чуват изстрели около сградата на националната телевизия, но според него превратаджиите са само малка група военни. Един от главните булеварди е блокиран.  Говорител на президентството е обявил за Ройтерс, че скоро ще има изявление.  59-годишният Али Бонго бе приет в болница в Саудитска Арабия през октомври след инсулт. През ноември той бе преместен в Мароко за продължаване на лечението.  В новогодишната си реч Бонго призна здравословните си проблеми, но подчерта, че се възстановява. Той произнасяше неясно някои думи, и не раздвижи нито за момент дясната си ръка, но иначе изглеждаше в добро здраве.  Фамилията на Бонго управлява петролната промишленост на страната отпочти половин столетие. Бонго е президент на страната от смъртта на баща си Омар, който почина през 2009 г.  Бонго спечели изборите през 2016 г с по-малко от 6000 гласа, което предизвика кървави сблъсъци между полицията и протестиращите, по време на които парламентът беше подпален.   ", "date": "2019.01.07", "title": "Военен преврат в Габон, докато президентът се възстановява от инсулт в Мароко "}
{"url": "http://epicenter.bg/article/Putin-s-obrashtenie-kam-rusnatsite-po-sluchay-Pravoslavnata-Koleda--Rozhdestvo-ni-dava-nadezhda-/172279/7/0", "text": "Днешният празник ни дава надежда за сбъдване на нашите мечти, заяви руският президент Владимир Путин, предаде РИА новости, цитирана от Новини.бг     Президентът също отбеляза и ролята на Руската православна църква и другите християнски конфесии, които по думите му имат изключително важен принос в живота на страната.  допълни той. Путин по традиция снощи посети манастир край Москва и подари на обителта икона на Богородица.   Техните църкви са запазили стария (Юлиански) календар. Българската и румънската празнуват Рождество Христово по Григорианския календар – на 25 декември.", "date": "2019.01.07", "title": "Путин с обръщение по случай Православната Коледа в Русия: Рождество ни дава надежда!"}
{"url": "http://epicenter.bg/article/Korab-potana-v-Cherno-more--edin-moryak-e-zaginal-/172286/7/0", "text": "Открито е безжизненото тяло на 1 моряк, 6 други са спасени днес, след като товарен кораб потъна край турското черноморско крайбрежие. Спасителна акция продължава, предаде БНР.  От вътрешното министерство на Турция съобщиха, че съдът, плаващ под панамски флаг, е подал сигнал за бедствие, когато корабът се е намирал на 77 морски мили от пристанищния град Самсун.  На помощ са се притекли 2 кораба, 4 хеликоптера и 1 самолет на турската брегова охрана и на сухопътните военни сили на страната.  Екипажът на търговския съд се е състоял от 13 души от Азербайджан, Русия и Украйна.  ", "date": "2019.01.07", "title": "Кораб потъна в Черно море, един моряк е загинал "}
{"url": "http://epicenter.bg/article/Amerikanski-boen-korab-vleze-v-Cherno-more--ruski-strazhevi-sad-go-kontrolira-/172291/7/0", "text": "Стражевият съд на руския Черноморски флот \"Пытливый\" контролира действията на американския десантен кораб USS Fort McHenry, който вчера влезе в Черно море, съобщи министерството на отбраната в Москва.  \"Пытливый\" изпълнява комплекс от мероприятия по контрол на действията на десантния съд на ВМС САЩ Fort McHenry\", уточняват от министерството.  Според данните на ведомството, американският кораб се намира в акваторията на Черно море от 21 ч. московско време (20 ч. българско време) на 6 януари. Към 9,30 ч (8,30 българско време) Fort McHenry е влязъл в най-голямото пристанище на Румъния Констанца, съобщават още от руското министерство на отбраната.  Снощи от пресслужбата на Шести американски флот съобщиха в Туитър, че десантният кораб на ВМС на САЩ USS Fort McHenry от състава 22-ра морска експедиционна група преминава през Дарданелите в Черно море. Обясненията са, че той ще \"патрулира\" в акваторията на Черно море заради нарасналото напрежение след инцидента в Керченския пролив.  По-рано специалният пратеник на САЩ за Украйна Кърт Волкър заяви, че Вашингтон трябва да разгледа възможността за увеличаване на своето присъствие в Черно море. Волкър добави, че не изключва допълнителни доставки на смъртоносни оръжия за Украйна, припомнят руски медии.  Говорителят на руското външно министерство Мария Захарова отбеляза по този повод, че подобни заявления имат \"немиротворчески характер и не са насочени към сближаване на позициите вътре в украинското общество\".  Според прессекретаря на Кремъл Дмитрий Песков, отношенията между Москва и Вашингтон са станали жертва на провокацията, устроена от украинските власти в Керченски пролив.  Корабоплаването в проливите Босфора и Дарданелите се регулира от конвенцията от Монтрьо от 1936 г. В мирно време черноморските държави има право да прекарват военни кораби през проливите, след като предварително са уведомили турската държава. За страни извън региона има редица ограничения, като едното от тях е, че военен кораб на нечерноморска държава може да прекара в акваторията на Черно море до 21 дни. Турция може да затвори проливите единствено в случай на война, при това за кораби на всички воюващи страни.    ", "date": "2019.01.07", "title": "Американски боен кораб влезе в Черно море, руски стражеви съд го контролира "}
{"url": "http://epicenter.bg/article/Putin-strelya-s-oradie-na-praznenstva-v-Petropavlovskata-krepost--SNIMKI--VIDEO--/172293/7/97", "text": "По време на визитата си в Санкт Петербург президентът на Русия Владимир Путин присъства на празненствата по случай Рождество в Петропавловската крепост и произведе традиционния обеден изстрел с оръдие. Това съобщиха от пресслужбата на Кремъл.  Заедно с президента изстрела даде почетният строител на Русия Владимир Бендет, който днес навърши 85 г. Путин го поздрави с празника и му връчи почетен подарък.  Освен това държавният глава разговаря и с възпитаници на Суворовското военно училище.  След това президентът посети фестивала на ледените скулптури \"Пътешествие около света\", организиран в крепостта. Владимир Путин разгледа експонатите и се снима с посетители.  Държавният глава посети още Петропавловската катедрала и гробницата на императорския род Романови на територията на Петропавловската крепост. След като разгледа кадетралата, Путин се снима с жители на Санкт Петербург и много туристи.  По-рано, в първите минути на 7 януари, президентът присъства на Рождественското богослужение в Спасо-Преображенската катедрала в Санкт Петербург.   ", "date": "2019.01.07", "title": "Путин стреля с оръдие на празненства в Петропавловската крепост (СНИМКИ, ВИДЕО) "}
{"url": "http://epicenter.bg/article/Arestuvani-sa-ofitserite--napravili-opit-za-prevrat-v-Gabon-/172296/7/0", "text": "Четирима от петимата офицери, извършили рано тази сутрин опит за преврат в Габон, са арестувани в радиото, което за кратко бяха завзели. Това заяви говорителят на правителството Ги-Бертран Мапангу. Петият офицер е избягал и се издирва, съобщиха Ройтерс и Франс прес.  Обстановката отново е спокойна, положението е под контрол, каза представителят на правителството.  Войници от Републиканската гвардия на Габон отправиха днес обръщение по държавната телевизия, в което заявиха, че са извършили преврат, за да \"възстановят демокрацията\" в западноафриканската страна, предаде Асошиейтед прес.  Военен, представил се като лейтенант Обианг Ондо Кели, командващ Републиканската гвардия, прочете декларацията рано тази сутрин. Той обяви, че армията е поела контрол над управлението.  До него стояха двама други въоръжени войници, облечени с камуфлажни униформи и носещи зелени барети.  В столицата Либървил е въведен полицейски час, а интернет връзките са прекъснати. В града патрулират танкове и бронирани машини. Засега няма данни за насилие.  Президентът Али Бонго, на власт от 2009 г., е извън Габон от октомври за лечение след прекаран инсулт. На Нова година той направи обръщение към нацията, заснето в Мароко, където той се лекува.  Фамилията Бонго управлява богатата на петрол страна от близо половин век. Али Бонго стана президент след смъртта на баща си Омар, управлявал страната 42 години и починал през 2009 г. Преизбирането му през 2016 г. бе белязано от твърдения за измами и съпроводени с насилие протести, и оспорено от опозицията.  Габон е сред големите износители на петрол в Африка. Според данни на ОПЕК обемът на добива на \"черно злато\" в страната достига 200 000 барела на ден.  Миналата седмица Съединените щати разположиха в Либървил 80 свои военни. Задачата им е да се грижат за сигурността на американските граждани и на служителите на посолството на САЩ в съседна Демократична република Конго на фона на опасенията от насилие там след произведените неотдавна избори, отбелязва ДПА.   ", "date": "2019.01.07", "title": "Арестувани са офицерите, направили опит за преврат в Габон "}
{"url": "http://epicenter.bg/article/Putin-nagradi-Vuchich-s-orden--quot-Aleksandar-Nevski-quot--/172301/7/97", "text": "Президентът на Русия Владимир Путин подписа указ за награждаване на сръбския си колега Александър вучич с орден \"Александър Невски\". Това съобщи пресслужбата на Кремъл.  Сръбският държавен глава получава високото отличие за \"развитие на многостранното сътрудничество с Руската федерация\", се подчертава в съобщението.   Припомняме, че се очаква на 17 януари Владимир Путин да посети Белград. Визитата бе потвърдена от Кремъл.  За последно двамата лидери се срещнаха в Москва на 2 октомври 2018 година.  Според сръбските медии по време на посещението на Путин в Белград се планира да бъдат подписани 20 различни споразумения. В центъра на вниманието ще бъде и реализирането на съвместни проекти в областта на енергетиката, инфраструктурата и иновативните технологии.  Вицепремиерът на Русия Юрий Борисов заяви по-рано, че по време на посещението може да бъде подписано и споразумение за създаване на ядрен център в Сърбия.   ", "date": "2019.01.07", "title": "Путин награди Вучич с орден \"Александър Невски\" "}
{"url": "http://epicenter.bg/article/-quot-Nova-demokratsiya-quot--obvini-Tsipras-i-Kamenos--che-tlaskat-Gartsiya-kam--quot-opasna-nestabilnost-quot--/172303/7/51", "text": "На фона на нарастващото напрежение в правителството във връзка със спорната сделка за новото име на Македония, консервативната опозиция в лицето на партията „Нова демокрация“ обвини премиера Алексис Ципрас (СИРИЗА) и коалиционния му партньор Панос Каменос („Независими гърци“), че тласкат Гърция към \"опасна нестабилност\". Това съобщава електронното издание на атинския ежедневник Kathimerini, цитирано от Агенция \"Фокус\".  \"В период, в който страната ни е изправена пред критични въпроси от национален интерес и икономическо значение, Ципрас и Каменос я тласкат към опасна нестабилност\", се казва в изявление на партията, водена от Кириакос Мицотакис.  \"Ципрас има два варианта. Той може или да потърси вот на доверие в парламента, или да обяви избори. Никога не е имало правителство на малцинството от възстановяването на демокрацията и е немислимо сега да има такова\", се казва още в текста.  Припомняме, че редовните парламентарни избори в южната ни съседка трябва да се проведат през есента на тази година.  Резултатите от последните социологически проучвания сочат убедителна преднина с над 10% за \"Нова демокрация\".  ", "date": "2019.01.07", "title": "\"Нова демокрация\" обвини Ципрас и Каменос, че тласкат Гърция към \"опасна нестабилност\" "}
{"url": "http://epicenter.bg/article/Obyavyavat-sastoyanie-na-prirodno-bedstvie-v-Bavariya-zaradi-snega-/172311/7/0", "text": "Тежките снеговалежи в Южна Германия продължават да усложняват обстановката в най-голямата провинция в страната - Бавария. Движението на железопътния транспорт е нарушено, регистрирани са и множество пътно-транспортни произшествия.  Ситуацията принуди властите в баварското градче Мисбах, разположено близо до Мюнхен, да обявят състояние на природно бедствие, съобщава националният ежедневник Die Welt, цитиран от Агенция \"Фокус\".  Мярката е наложителна с оглед по-добрата координация между отделните служби за справяне с последиците от лошото време, поясниха местните власти. Всички училища в града ще останат затворени до петък.  Снеговалежите не спират дни наред – и особено в Бавария. Очаква се в следващите дни времето да се подобри, но само за кратко. Остава в сила предупреждението за опасност от лавини.  ", "date": "2019.01.07", "title": "Обявяват състояние на природно бедствие в Бавария заради снега "}
{"url": "http://epicenter.bg/article/Donald-Tramp--Izteglyaneto-na-SASht-ot-Siriya-tryabva-da-se-izvarshi-po-blagorazumen-nachin-/172315/7/96", "text": "Президентът на САЩ Доналд Тръмп се опита да сложи край на опасенията за рязко изтегляне на американските военнослужещи от Сирия, заявявайки, че борбата срещу групировката „Ислямска държава“ не е приключила и че оттеглянето ще бъде направено по „благоразумен\" начин, предават AFP и Агенция \"Фокус\".  „Ще напуснем с благоразумно темпо, като в същото време продължаваме да се борим с „Ислямска държава“ и да правим всичко останало, което е разумно и необходимо!\", написа Тръмп в социалната мрежа „Туитър“.  Лидерът на Белия дом попадна под натиск от страна на Вашингтон и в съюзническите столици след изявлението си, че смята „Ислямска държава“ за победена и поради тази причина ще изтегли американския контингент от Сирия.  Вчера Тръмп заяви, че никога не е давал обещание за бързо изтегляне на американските войски от Сирия и отказа да даде пред журналистите конкретна времева рамка за изпълнение на решението, обявено през декември.  „Изтегляме войските от Сирия… никога не съм казвал, че ще направим това бързо“, заяви Тръмп.  По-рано американската телевизия NBC съобщи, че САЩ може да оставят част от военнослужещите си в южната част на Сирия за неопределено време, въпреки решението на Тръмп за пълно изтегляне на контингента.  Вашингтон обаче може да изслуша мнението на държави като Израел и Йордания, преди да вземе решение за базата в ат-Танф, където са разположени няколкостотин американски и съюзнически военнослужещи. Тази информация се потвърждава и от агенция Bloomberg.  Съветникът на Доналд Тръмп по националната сигурност Джон Болтън е на посещение в Израел.  ", "date": "2019.01.07", "title": "Доналд Тръмп: Изтеглянето на САЩ от Сирия трябва да се извърши по благоразумен начин "}
{"url": "http://epicenter.bg/article/I-Heopsovata-piramida-osamna-s-nadpis--quot-2019-LOKO-quot---VIDEO--/172323/7/0", "text": "Пореден вандалски акт върху историческа забележителност с българска следа. Хеопсовата пирамида осъмна с надпис \"2019 Локо\", предава бТВ.  Снимката на издълбания в камъка текст се появи в социалните мрежи, а авторът и твърди, че е автентична и е заснета преди два дни - на 5 януари.  През октомври преградна стена на строеж до мемориалния комплекс в японския град Хирошима също стана жертва на вандализъм от двама сценични работници в Националната опера.  Тогава те надраскаха платната с черен спрей с надпис „Локо София” и впоследствие бяха уволнени.  ", "date": "2019.01.07", "title": "И Хеопсовата пирамида осъмна с надпис \"2019 ЛОКО\" (ВИДЕО) "}
{"url": "http://epicenter.bg/article/Boyko-Noev--Chestolyubieto-na-prezidenta-ne-mozhe-da-stoi-nad-interesite-na-darzhavata-/172282/11/33", "text": "През м. юли 2017 г., в разгара на поредния дебат около придобиването на нов боен самолет за българските ВВС,   Като официален мотив, шведската страна обяви, че: „Белгия търси пълна оперативна поддръжка от държавата доставчик. Това би изисквало такава външна политика и политически мандат от Швеция, каквито не съществуват днес”.  Малко преди Коледа м.г., като реакция на решението на българските власти да предпочетат Ф-16/70, Швеция изрази „голямо разочарование и тревога”, като нейни представители не спират да подчертават, че офертата им отговаря на „всички технически и оперативни изисквания” и на другите условия, поставени от българската страна.   И второ - защо България не е поставила такива изисквания?  Вместо да разяснява тези въпроси на обществото, което трябва да бъде убедено в необходимостта от този значителен разход, българският дебат заля обществото със сравнения на портокали с ябълки, с празни политически декларации и обвинения в лобизъм.  На първия от горните въпроси отговорът е прост и ясен.   Преимуществата да бъдеш технологично и оперативно част от колективната отбрана, да имаш до себе си съюзници, на които да можеш да разчиташ напълно и в най-трудните моменти. Преимущества, които Швеция честно си признава, че не може да осигури, поради статута си на неутрална държава. Все още.  Геополитическият избор на шведите трябва да се уважава. България, заедно с още 28 съюзни държави е направила друг избор, който, освен всичко друго, обяснява по същество защо в европейската част на НАТО летят повече от 700 Ф-16.    Отговорът на въпроса обаче, защо България до неотдавна не е искала да оползотвори максимално преимуществата, които чрез новия самолет дава членството в НАТО и дали отказът от тези очевидни преимущества е съзнателен, или плод на стечение на български обстоятелства - заслужава по-подробен анализ.  След решителната промяна на геополитическата ориентация на България през 1997 г. военно-политическите кръгове в страната почти единодушно са споделяли виждането, че Ф-16 е най-подходящата платформа за смяна на остаряващите ни бойни самолети.   Отговорът дойде вече при екипа на Сакскобурготски, но той, с активното съучастие на върха на ВВС, предпочете да закупи прословутите хеликоптери „Кугър”.  Процесът бе възобновен през 2008 г. по времето на Тройната коалиция, а в началото на 2009 г. със САЩ бяха по принцип договорени първите 8 Ф-16/25, изцяло обновени и модернизирани в „блок 50”. Към м. март се очакваше само „писмо за съгласие” от българска страна за да се финализира сделката.   Световната финансова криза и рязкото съкращение на военния ни бюджет (около 40%) отложиха отново обновяването на бойната ни авиация.  През 2012 г. процесът получи нов политически тласък и ген. Румен Радев, с голям ентусиазъм поведе отбора към португалските Ф-16, едни отлични за нуждите на България самолети, според нашата „военна експертиза” тогава.  , а МиГ-овете да се оттеглят постепенно на пенсия. Парите за сделката (отново около 360 млн. щ.д. за 8 машини) вече щяха да са значително изплатени за сметка на поддръжката на МиГ-овете. Борисов-2 донесе неочакван обрат.   създаде хаос в процесите за модернизация на отбраната. Решенията за авиацията, в частност, „бетонираха” използването на Миг-29 за дълъг период напред. По това време командирът ВВС ген. Радев и неговото обкръжение възприеха призванието за поемане на мисия за „спасяването” на ВВС.  На фона на волунтаризма и безхаберието на правителството и на върховния главнокомандващ, това изглеждаше напълно оправдано и до голяма степен позитивно.    Стратегическата грешка на правителството и парламента обаче бе абдикацията от отговорността и контрола върху формулирането на изискванията за новия изтребител. Това бе едно от ранните предупреждения,   носи рискове и недостатъци, с потенциални тежки последствия за ключови сектори на държавата.  Пренебрегването на принципните въпроси за управлението на демократичната държава и особено на гражданския контрол, безхаберието на държавното ръководство в областта на отбранителното строителство доведоха до това, че важните процеси, в т.ч.    Така ген. Радев бе принуден да поеме на плещите си решението на въпроси, които далеч надхвърляха неговата длъжностна характеристика.   Министерски заповеди утвърдиха ръководната му роля. Неговият екип определяше критериите и методиката за оценка. Каквото кажеше ген. Радев, това и ставаше. С неинформираното съгласие и подкрепа на управляващи политици.  По ирония на съдбата, прехвърлянето тогава върху ген. Радев на медийно видими и несвойствени отговорности от общодържавно значение    Това е много важно да бъде разбрано и днес, когато срещу Радев, в бившето му качество се отправят укори за субективизъм и двойни стандарти.   за сравняване на технически критерии, като че ли се купува пералня.  Незрелостта на нашето демократично устройство и ярките примери на некомпетентност в областта на отбраната подхраниха обществените представи, че гражданите в униформа, или т.нар. „военна експертиза” по право имат монопол и последна дума във военната област.   Одисеята около избора на новия боен самолет, описана доста адекватно и в Доклада на Временната парламентарна комисия от 2017 г. е важен урок в това отношение.  Някъде към началото на 2015 г., лишено от политически корективи, ръководството на ВВС започва постепенно да прави завоя към „Грипен”. Засега все още можем само да гадаем за причините, а и Временната парламентарна комисия също претупва това развитие.   Но тъй като напоследък стана модерно да се говори за лобизъм, фактите за пряко и косвено лобиране изобилстват.  За разлика от останалите възможни конкуренти, шведският продукт се радва на сърдечен прием в определени кръгове от ВВС, на масирани „промоции” в специализираната литература и в определени медии в България, по време на конференции и пр. форми на „спонсорство”, на платени екскурзии на подбрани журналисти в Швеция и т.н.   което иначе е нормална търговска практика. С една дума, от гледна точка на „лобизма” в широкия смисъл на думата, „лагерът на Грипен” нямаше конкуренция.  И не само това. До началото на 2015 г. бюджетната рамка за новия тип боен самолет на ВВС се приема за около 800 млн. лв. Това отразява опита от описаните по-горе два случая на преговори за 8 бр. Ф-16, както и необходимостта да бъдат финансирани и други неотложни нужди на отбраната. В периода март-юни 2015 г. искането нараства на 1.84 до 2.3 млрд. вече за 16 машини.    На 2 юни 2016 г. парламентът одобрява с ентусиазъм изготвения от „военната експертиза” и внесен от правителството „Проект за инвестиционен разход” (ПИР) на стойност 1.5 млрд. лв., но, забележете - само за 8 (9) самолета.  Никой от правителството и нито един народен представител не зададе въпроса кое налага увеличението от 800 млн. на 1.5 млрд. за същия брой (8) самолети, както и   Никой не попита защо не е отправено актуализирано запитване и допускане на нов Ф-16, или на други нови самолети. И никой от правителството или от парламента не укори тогава ген. Радев за откритото лобиране за новопроизведен (разбирай единствено „Грипен“) самолет. Преоборудваните Ф-16, така харесвани от ВВС само допреди броени месеци, изведнъж станаха “таралясници” и „бракми”.  В хора на привържениците на „новия” самолет започнаха да припяват и парламентарни лидери и даже самият премиер.   По този начин изборът на „Грипен“ бе предопределен от “военната експертиза”, оставена без контрол, но със съучастието на политиците на деня. Същите тези политици, мнозина от които днес критикуват Радев.  Затова, предначертаната развръзка не изненада никого. Назначеното от вече президента Радев служебно правителство обяви избора на „Грипен” като предпочитан.   Ако не беше тази припряност на президентския екип в последните дни на неговото правителство, българските „Грипен“-и вече щяха да слизат от конвейера.  Повечето от укорите към Радев са несправедливи. Някои от тях обаче не са без основание и основният е в това, че   И не е вярно, че стратегическият избор се прави „без да те интересуват подробности”. Тези думи на Радев ще бъдат опровергани при предстоящите преговори със стратегическия съюзник.  Въпросът за „стратегическата съвместимост”, която е с нива по-важна от стандартните оперативни и технически критерии на НАТО, е сърцевината на днешния български дебат за бъдещето на бойната ни авиация.   Именно заради това, противниците на днешната геополитическа принадлежност на България са впрегнати на максимален предел да защитават „Грипен“ и да очернят Ф-16.  Защото, както бе посочено в началото, Швеция е неутрална държава и няма никакви ангажименти към нашата и към колективната сигурност.   който означава далеч от НАТО и ЕС и връщане в руската сфера на влияние. Затова, апропо и МиГ-29 толкова трудно отива на пенсия.   Битността му на държавен глава обаче, налага много по-високи изисквания за неговите думи и дела, отколкото като командир на ВВС.  Факт е, че в последните месеци правителството, парламентът и висшето военно-политическо ръководство се опитват да върнат процеса по избора на новия самолет в нормалното му русло, да поправят собствените си грешки, трупани с години.   против даже преобладаващото мнение на бившите му колеги от ВВС.    Да, някои приписват това на прекалените амбиции и честолюбие. Но честолюбието не може да стои над интересите на държавата. Изборът на новия боен самолет е държавен, а не личен въпрос.  Президентът е прав в критиките си към изпълнителната и законодателната власт, които бяха обобщени и в неотдавнашното му новогодишно изявление.   подкопава достоверността на една възможна идейна алтернатива на днешното изчерпано управление.  Възприемането на избора на новия боен самолет като игра с нулев резултат, при която един печели, а друг губи, е крайно вредно за държавата.     ", "date": "2019.01.07", "title": "Бойко Ноев: Честолюбието не може да стои над интересите на държавата "}
{"url": "http://epicenter.bg/article/Georgi-Yordanov-za-Miteran--Pametno-poseshtenie/170961/11/0", "text": "ПАМЕТНО ПОСЕЩЕНИЕ   През януари 1989 г. президентът на Република Франция Франсоа Митеран беше на официално посещение в България. Неговата визита предизвика голям интерес сред широки обществени среди в страната и извън нейните граници.   Според мен интересът към визитата на френския президент, която се превърна в крупен политически факт, се определя от реални обстоятелства и причини. Френската култура е сродена с нашата духовност. Френският език е сред широкоразпространените чужди езици у нас. България е част от голямата франкофонска общност. Франсоа Митеран бе гостувал в страната ни като партиен лидер, но за пръв път стъпваше на българска земя като президент на велика държава. Това бе израз на чест и уважение преди всичко към нашия народ.   Френският държавен глава дойде в България в зората на големите промени през преломната 1989 г. В обществената атмосфера обективно се вселяваха съдбоносни явления и процеси. Глобализмът властно навлизаше в живота. Преустройството в СССР, олицетворявано от действията на Михаил Горбачов, макар и изгубило първоначалната си енергия, оказваше силно въздействие, особено върху част от българската интелигенция. Политиката на Михаил Горбачов бе твърде аморфна в идейно отношение и непоследователна в икономическата област, но с претенциите си за дълбока промяна тя печелеше привърженици и последователи. Много от тях бяха объркани от мъглявия зов на съветския лидер „за повече социализъм“, но се увличаха от обещанията за гласност, за търпимост към различни мнения и граждански прояви. В България нямаше организирани дисидентски движения, каквито съществуваха в други социалистически страни. Ала писатели, учени, артисти, художници и др. изразяваха открито или с езоповски език несъгласие с управленски решения, недоволстваха от съществуващия режим и недостига на отделни потребителски стоки и услуги, от идеологическия контрол и т.н. Разбира се, те нямаха смели и открити изяви, а протестираха в тесни колегиални среди или чрез иносказателни фрази и образи в литературата, журналистиката, театъра, киното, изобразителното изкуство.   Поради всичко това посещението на френския президент протече в условия на обществено напрежение и очакване за промяна. Всяка изява на високия гост се следеше с голямо внимание, пораждаше силен обществен отглас.   Във връзка с длъжността, която заемах, участвах в официални срещи, приеми, пресконференции, делови разговори на президента и госпожа Даниел Митеран. Не бях на разговорите между двамата държавни глави, но Тодор Живков ни информира, че са преминали в спокоен и доброжелателен дух. Президентът Митеран разбрал трудностите, които преживява страната ни. Изразил желание за по-активно сътрудничество между Франция и България.   Във френското посолство Франсоа Митеран се срещна и разговаря с група инакомислещи интелектуалци: Желю Желев, Блага Димитрова, Анжел Вагенщайн, Радой Ралин, Николай Василев, Светлин Русев, Ивайло Петров, Стефан Продев, Йордан Радичков, Алексей Шелудко, Барух Шамлиев, Копринка Червенкова.   Едно отклонение: на 19 януари 1994 г. президентът Митеран отново ги покани на закуска във френското посолство. Не зная дали се е изненадал, че някои от гостите му вече са на противостоящи политически позиции.   Програмата на френския президент включваше срещи в Българската академия на науките, в Девета френска езикова гимназия „Алфонс дьо Ламартин“, в Софийския университет „Св. Климент Охридски“ и др. В края на посещението се проведе пресконференция, на която двамата президенти говориха пред множество български и чуждестранни журналисти.   Спомените от изявите и изказванията на Франсоа Митеран са още живи в съзнанието ми и продължават да ме вълнуват. Бях силно впечатлен от високата му култура и държавническа мъдрост.   Той изслушваше всеки събеседник спокойно, без високомерие. Поведението му излъчваше достолепие и скромност. Показваше, че е опитен политик и държавник, обладан от съзнание и воля за отговорната си мисия; сякаш за да потвърди, че основание за уважение и респект са не високият пост и партийната принадлежност, а личните качества и заслуги, далновидността на държавника и политика. В чисто човешки план се открояваха острият му, но открит поглед, ясният лицеизраз, внушаващ силен характер, висок дух и целеустременост.   Няма да забравя часовете, които френският президент прекара в българската Алма Матер. Облечен в червената тога на Доктор хонорис кауза на Софийския университет „Св. Климент Охридски“, той бе посрещнат тържествено от академичната общност. Словото на президента бе образец на ораторско майсторство и убедена отдаденост на хуманизма, мирния диалог, човешкия прогрес.   Впечатляваща бе срещата на новия почетен доктор със студенти от университета. Повече от хиляда млади и буйни питомци на най-старото и престижно българско висше училище бяха изпълнили до краен предел голямата зала на Историческия факултет. Стотици стояха прави. Посрещнат възторжено, президентът Франсоа Митеран произнесе смислено и емоционално слово. Във видимо приповдигнато настроение, той помоли аудиторията за въпроси и изказвания. Вдигна се гора от ръце. Започна непринуден, извънпротоколен разговор.   Ораторът отговаряше стегнато, точно, умно. Служеше си с афоризми, умело използваше метафори.   Неочаквано студент зададе дръзко въпрос: „Може ли човек в старческа възраст да управлява държава?“ Залата зашумя. Беше повече от очевидно, че става въпрос за Тодор Живков. Погледнах към ректора – проф. Минчо Семов, който ръководеше срещата. Той бе обяснимо смутен – до неотдавна работеше в кабинета на българския държавен глава и вероятно си даваше сметка какви ще бъдат последствията, ако се развие открита дискусия на тая тема. Защо да крия, и аз бях неспокоен. До мен седеше г-жа Даниел Митеран. Забелязала смущението ми, тя кимна: „Той знае как да отговори!“.   Франсоа Митеран шеговито се усмихна и заговори ясно, просто: Всичко зависи от умствените и физическите качества, от опита и уменията на личността, която стои начело. Даде пример с Дън Сяопин, когото добре познавал.   „На повече от осемдесетгодишна възраст, той мъдро и здраво върти кормилото на най-голямата държава и с успех я ръководи по пътя на напредъка. И аз вече не съм млад. Ще ме зачеркнете ли?“, попита той. Спонтанно избухнаха ръкопляскания. Мнозина скандираха: „Браво! Браво!“.   Президентът Митеран вдигна ръката си, помоли за тишина и продължи да беседва с младите и развълнувани слушатели. Между другото, спомена за чудесната френска традиция всеки президент да оставя след себе си и знаци на съзидание. Жорж Помпиду свързал името си с „Бобур“, Жискар д’Естен – с прекрасната художествена галерия „Орсе“, учредена в изоставена жп гара. „А аз – продължи президентът – наред с други начинания участвам в изграждането на пирамидата в двора на Лувъра. Това е крупен проект, спечелен с международен конкурс.   Вярвам, че строежът скоро ще приключи и това ще бъде придобивка не само за световния музей, а и за Париж, за Франция. Предстои да открием и новата опера на площад „Бастилия“. Тук е уместно да прекъсна разказа за срещата със студентите, за да припомня, че на коктейла след пресконференцията в Националния дворец на културата г-жа Митеран попита Тодор Живков може ли да помоли на концерта за откриване на новата парижка опера да участват младият изключителен български диригент Емил Чакъров, Николай Гяуров, Мирела Френи. „Какво ще кажеш?“, обърна се Живков към мен.   „Това би било чест и признание не само за тези световноизвестни артисти, но и за българската култура и музикалното ни изкуство, които се радват на топъл прием и във Франция.“ – – – – – И отново се връщам към спомена за незабравимото студентско събрание, продължило много повече от предвиденото време. Аудиторията беше възхитена, а сърдечните аплодисменти към забележителния президент Франсоа Митеран дълго не стихваха… И до днес мисля, че президентът на Франция и госпожа Даниел Митеран също отнесоха със себе си добри спомени от моята родина.   От ПРИТАЕНИ МИГОВЕ, Том I, „Срещи   „По стъпките на свободата, 1989-2009“, френско издание, 2009 г.    ", "date": "2019.01.07", "title": "Георги Йорданов за Митеран: Паметно посещение на един опитен държавник"}
{"url": "http://epicenter.bg/article/Hristo-Ivanov-e-noviyat-upravitel-na--BDZh---Patnicheski-prevozi--EOOD/172290/4/0", "text": "От днес (7-и януари) с решение на Съвета на директорите на „Холдинг БДЖ“ ЕАД е назначен нов управител на „БДЖ - Пътнически превози” ЕООД. Това е инж. Христо Иванов, който заема мястото на досегашния управител на дружеството Пламен Пешаров. Това съобщиха от пресцентъра на БДЖ.   Христо Иванов е дългогодишен специалист в областта на железопътния транспорт като професионалната му кариера е изцяло свързана с железницата.   Началото на кариерата си започва през 1984 г. като технолог на гара Стамболийски, след което е бил и диспечер в ЖПУ Пловдив. От 1989 г. до 1998 г. е заемал длъжностите главен специалист „Пътнически превози”, заместник началник в отдел „Пътнически превози” и заместник началник ЖПУ по „Експлоатация” в Пловдив.   От 1998 г. насам е изпълнявал последователно ръководните позиции директор на „Поделение за пътнически превози” Пловдив и началник на „Поделение за превозна дейност” Пловдив. Ръководил е дирекция „Пътнически превози”, „Поделение за пътнически превози” София и е бил директор „Експлоатация”, както и директор „Маркетинг и продажби” в „БДЖ - Пътнически превози” ЕООД. От 2016 г. е заемал длъжността „Ръководител превози” в частен железопътен превозвач.   Инж. Христо Иванов е завършил Техническият университет в София, специалност „Експлоатация на железопътния транспорт”. Има и магистърска степен по финанси във Великотърновския университет „Св.Св. Кирил и Методий”.  ", "date": "2019.01.07", "title": "Христо Иванов е новият управител на „БДЖ - Пътнически превози” ЕООД"}
{"url": "http://epicenter.bg/article/Onlayn-targovtsite-tryabva-da-deklarirat-elektronnite-si-magazini-v-NAP-do-29-mart/172294/4/0", "text": "Търговците, които използват собствени, наети електронни магазини или публично достъпни онлайн платформи за продажби са длъжни да подадат информация за това пред Националната агенция за приходите до 29 март 2019, съобщиха от ведомството.   Изискването е валидно за лицата, които и в момента осъществяват е-търговия, а търговците, които занапред ще използват електронен магазин, трябва да изпратят данни за него преди да стартират дейността си.   Подаването на информация става само по електронен път чрез портала за е-услуги на НАП, като е необходим електронен подпис. Изискването важи за физически и юридически лица, които извършват продажби по интернет по занятие, т.е не засяга гражданите, които инцидентно са продали свои лични вещи, допълват от агенцията.   Електронната услуга работи от 28.12.2018 г. като до момента вече са декларирани 10 електронни магазина.   Допълнителна информация за изискванията към е-търговците може да се получи на телефона на Информационния център на НАП", "date": "2019.01.07", "title": "Онлайн търговците трябва да декларират електронните си магазини в НАП до 29 март"}
{"url": "http://epicenter.bg/article/Kristalina-Georgieva-zastava-nachelo-na-Svetovnata-banka-/172318/4/0", "text": "От 1 февруари Кристалина Георгиева ще оглави Световната банка. Бившият български еврокомисар ще изпълнява временно длъжността президент на една от най-влиятелните международни организации за финансова и експертна помощ, съобщават международните агенции.  Причината е изненадващата оставка на Джим Йон Ким, който е с мандат до 2022 г. Новината разпространи \"Ройтерс\", а малко след това бе потвърдена от Световната банка.  59-годишният Ким обяви, че от същата дата ще се присъедини към частна компания и ще се съсредоточи върху развитието на инфраструктурата в развиващите се страни, но банката не предоставя повече подробности.  Кристалина Георгиева, изпълнителен директор на Световната банка, ще поеме ролята на временен президент, когато Ким напусне, пише CNBC.  Ким застана начело на Световната банка през 2012 г.  Точно преди две години Георгиева обяви, че е поканена лично от президента да заеме новия пост Главен изпълнителен директор на Световната банка. На 2 януари 2017 г. тя обяви, че напуска Европейската комисия. На нейно място, но с нов ресор, бе предложена и одобрена за комисар Мария Габриел.  ", "date": "2019.01.07", "title": "Кристалина Георгиева застава начело на Световната банка "}
{"url": "http://epicenter.bg/article/Prekratyavat-dogovora-za-prodazhbata-na-Nova-Broudkasting-grup-na-PPF-Group-na-Peter-Kelner-/172321/4/0", "text": "Обявеният по-рано договор за продажба на акциите на MTG в Нова Броудкастинг груп на PPF Group е прекратен. MTG започна дискусии с други потенциални инвеститори относно продажбата на акциите си в най-голямата търговска медийна група в България, съобщи Нова тв.  Прекратяването на договора с PPF Group на чешкия милиардер Петер Келнер идва след решението на Българската комисия за защита на конкуренцията да не разреши сделката, както и след изтичането на удължения краен срок по договора между двете страни за приключване на продажбата.  Очаква се MTG да приключи разделянето си на две компании - MTG и NENT Group - през март 2019 г., като NOVA ще остане част от MTG до приключване на продажбата й.  MTG договори кредитна линия в размер на 1 млрд. шведски крони (над 97 милиона евро) от банка Nordea, което ще осигури допълнително финансиране за MTG след разделянето и листването на борсата на Nordic Entertainment Group (NENT Group) през първото тримесечие на 2019 година.  Йорген Мадсен Линдеман, Президент и Главен изпълнителен директор на MTG, заяви: \"Новата кредитна линия ще ни предостави допълнителна гъвкавост, за да продължим да инвестираме както в текущия си бизнес, така и чрез нови придобивания с цел да развиваме нашите глобални дигитални продукти след листването на NENT Group на борсата.  Продажбата на NOVA също е част от тази стратегия и ние очакваме разговорите с новите потенциални инвеститори за бъдещето на този утвърден и добре управляван и позициониран бизнес.\"  Припомняме, че на 31 юли 2018 г. от PPF Group съобщиха, че е завършило придобиването на телекомуникационните активи на мобилния оператор \"Теленор\" в Централна и Източна Европа, по-специално в Унгария, България, Черна гора и Сърбия.  \"PPF Group получи всички необходими разрешения от съответните органи и изпълни всички други необходими процедури. В резултат PPF Group вече притежава пълен контрол над операциите на Telenor в гореспоменатите страни. Общата стойност на закупените активи е 2,8 млрд. евро (изчислена на база стойност на предприятията). PPF Group финансира сделката чрез синдикиран заем. Покупката е най-голямата в телекомуникационния сектор в Централна и Източна Европа от 2011 г. насам,\" съобщиха тогава от компанията на Петер Келнер.  ", "date": "2019.01.07", "title": "Прекратяват договора за продажбата на Нова Броудкастинг груп на PPF Group на Петер Келнер "}
{"url": "http://epicenter.bg/article/Otkradnaha-lineyka-v-Kardzhaliysko/172285/3/0", "text": "Мъж открадна линейка пред филиала на спешна помощ в село Бенковски, област Кърджали. Той обаче бързо е заловен и арестуван от полицаи от РУ-Кирково.   Сигнал за инцидента е подаден в 1:50 часа на 5 януари в полицейското управление. Незабавно са ангажирани сили за заградителни и издирвателни действия. В 2:45 часа линейката е засечена и спряна в село Добромирци от четирима служители на РУ-Кирково, съобщават от ОДМВР-Кърджали.   Установено е, че 63-годишен е отнел и управлявал автомобила. Извършителят на противозаконното отнемане е задържан за срок до 24 часа в полицейското управление. Дежурна оперативна група е извършила оглед. Образувано е бързо производство по чл.346, ал.1 за противозаконно отнемане на чуждо моторно превозно средство. Работата по изясняване на случая продължава разследващ полицай под наблюдението на Районната прокуратура в Момчилград.  ", "date": "2019.01.07", "title": "Откраднаха линейка в Кърджалийско"}
{"url": "http://epicenter.bg/article/Dvama-dushi-sa-arestuvani-za-krazhbata-na-kartini-na-Maystora/172288/3/0", "text": "Крадците, които задигнаха картините на Владимир Димитров-Майстора и Димитър Киров, вече са задържани, съобщи Нова телевизия.   След щурм на осем адреса полицията задържа в неделя вечерта 45-годишния Антон Антонов, по прякор Амет в столичния квартал „Орландовци”. Тази сутрин в полицията се е предал и съучастникът му - 42-годишният Виктор Христов - Чоко.   В навечерието на Нова година в дома на роднина на известните художници в София бе разбит и бяха откраднати 16 картини на известните творци. За рекордните 48 часа кражбата беше разкрита, а картините, без една от тях, бяха открити.   Още двама души са задържани във връзка с кражбата на картини на Владимир Димитров-Майстора и на пловдивския художник Димитър Киров. Това съобщиха по-късно от пресцентъра на СДВР, предаде агенция „Фокус“.   Столични полицаи са задържали двама мъже на 27 и 45 години, заподозрени в съпричастност към извършената кражба. Продължават процесуално-следствени оперативни издирвателни действия в рамките на образуваното досъдебно производство.   Така задържаните до момента стават общо четирима.    ", "date": "2019.01.07", "title": "Четирима души са арестувани за кражбата на картини на Майстора"}
{"url": "http://epicenter.bg/article/Prostrelyaha-v-korema-lovets-kray-Sliven---s-opasnost-za-zhivota-e/172289/3/0", "text": "Нов случай с пострадал ловец. Този път край Сливен.   Инцидентът е станал на 5 януари, около 13:30 часа, в местността \"Бойчов трап\" в село Ичера, по време на ловен излет 34-годишният П.П. е прострелял в областта на корема 45-годишен ловец. Пострадалият е приет за лечение в МБАЛ \"Д-р Иван Селимински\"-Сливен с опасност за живота.   Участниците в инцидента са от град Сливен. По случая е образувано досъдебно производство.   В края на миналата година, след Коледа ловец бе прострелян от свой колега в главата и гърдите от свой колега край Сандански. Преди това през декемврви, пък младо момче на 20 години се простреля в слабините край Елена.  ", "date": "2019.01.07", "title": "Простреляха в корема ловец край Сливен - с опасност за живота е"}
{"url": "http://epicenter.bg/article/Imam-edna-prepiska-na-stola--kadeto-stoya--Na-Vaklin-grup--Da-ya-pusnete-da-se-deystva-/172297/3/0", "text": "\r\n В материалите по делото за корупция срещу отстранената кметица на \"Младост\" Десислава Иванчева, нейната заместничка Биляна Петрова и посредника Петко Дюлгеров, присъства и документиран със специални разузнавателни средства (СРС) телефонен разговор, който доказва, че преписката на изнудвания строителен предприемач Александър Ваклин е придвижена незабавно след като той e предал първата част от подкупа – 70 000 евро, пише  “. Десислава Иванчева лично се обажда на секретарката си в районната администрация - Марги, на която нарежда  , визирайки преписката на Ваклин груп, която по думите на бившата кметица се оказва върху стола й в кабинета. Разбира се, пред Марги, подсъдимата за получаване на подкуп не пропуска да обясни, че става въпрос за   под формата на строителство на детска площадка. \r\n   На  , преди обед, докато Иванчева и Петрова са в Столична община – Петко Дюлгеров и Александър Ваклин се срещат в заведение на ъгъла на улиците \"Раковски\" и \"Ген. Гурко\". Именно там Ваклин предава първия транш от искания подкуп. Срещата е документирана с разрешени от съдия аудио и видео записи, чието съдържание бе разсекретено преди месец от Специализирания наказателен съд (СНС). От диалога между Дюлгеров и Ваклин се разбира и защо всъщност сумата е 70 000 евро, а не поисканите от Иванчева на три вноски по 75 000 евро. Двамата обсъждат и комисионата от 20%, която Дюлгеров трябва да отдели за себе си.       Както вече стана известно – след като получава парите от Ваклин –  Дюлгеров се отправя за среща с Иванчева и Петрова, на които да предаде исканата сума. Срещата се провежда в заведение в градинката на \"Кристал\", където престъпното трио прекарва един час. Срещата, на която тримата обсъждат как да инвестират парите от получения подкуп, както и планират други схеми за натиск спрямо инвеститори, се оказва документирана, освен с аудио запис и със снимков материал.     В рамките на разговора, както стана ясно от  , на два пъти Иванчева се подсеща сама, че трябва да се обади на секретарката си Марги, за да придвижи преписката на Ваклин. Според приложените веществени доказателствени средства, срещата приключва в 12.45 часа. След като парите от подкупа на Ваклин вече са при Иванчева и Петрова, в 12.50 часа бившата кметица на \"Младост\" се обажда на секретарката си Марги.      Минути по-късно Иванчева и Петрова са арестувани с предварително белязаните банкноти пред Спортната палата, а Дюлгеров в близост до Народния театър.     При преглед на обемния материал от СРС-та се установява с категоричност, че не отговоря на истината твърдението, разпространено преди дни през фейсбук профилите на Иванчева и нейни сътрудници, че бившата кметица на \"Младост\" не е имала планове да участва в местните избори през есента на 2019-та година.   При една от многобройните и продължителни срещи из кафенета (повечето провеждани в работно време), на които Иванчева, Петрова и Дюлгеров са обсъждали различни схеми за \"дарения\" от инвеститори, включително и това от Ваклин, тримата подробно разискват възможността Десислава Иванчева да се кандидатира за кмет на София. От разговора проведен на  в кафене в центъра на София се разбира, че година и половина преди местния вот Иванчева и Петрова са се интересували как може да получат и политическа подкрепа за издигането на бившата кметица на \"Младост\" за кмет на Столична община.     Докато кроят плановете за \"превземането\" на Столична община от кафенето, намиращо се до Софийските хали, Десислава Иванчева решава да проведе телефонен разговор с нищо неподозиращ секретар на президента. От записа става ясно, че Иванчева дори не се притеснява, че макар и да не познава събеседника на когото се обажда, лобира пред него за среща с държавния глава и дори за налагането на президентско вето. От другата страна на телефона се оказва Гълъб Донев – секретар по социалните въпроси и здравеопазването на президента и бивш служебен министър на труда, който любезно препраща Иванчева към колегата му – Цвета Тимева, секретар по регионалното развитие на държавния глава.     Телефонният разговор на Иванчева с представител на държавния глава, както и последвалото обсъждане на Петрова и Дюлгеров на представители на президентската администрация, показва изключително ниското ниво на политическа култура у тримата, както и порочното им мислене за функциониране на институциите в държавата.     Продължителната среща, на която триото обсъжда възможността за издигането на Иванчева за кмет на София, се оказва документирана и с разрешено от съдия видеозаснемане. Така малко след като не на шега Десислава Иванчева заявява намерения да бъде бъдещ столичен градоначалник, тогавашният кмет на \"Младост\" дава възможност службите да запишат странна случка, която се разиграва на метри от сградата на Инспектората към Висшия съдебен съвет (ИВСС) и Административен съд – София град (АССГ). Случката е странна, защото Иванчева започва да рови в една от кофите за боклук...      ", "date": "2019.01.07", "title": "Имам една преписка на стола, където стоя. На Ваклин груп. Да я пуснете да се действа…"}
{"url": "http://epicenter.bg/article/Vloshava-se-sastoyanieto-na-prebitiya-ot-tsigani-vav-Voyvodinovo-voenen-/172309/3/0", "text": "Тази сутрин състоянието на пребития от двама роми в село Войводиново 33-годишен военнослужещ от Специалните сили се е влошило.  Валентин Димов не можел да изговаря думи и близките му били принудени спешно да го закарат отново в болница, предава бТВ.  Валентин е баща на две деца, участвал в три мисии в Ирак и Афганистан.  На Богоявление той се връщал от ритуала по хвърлянето на кръста в Пловдив, когато на няколко пресечки от дома му на уличното платно изскачат двама роми.  Валентин слязъл от автомобила да им направи забележка. Според очевидци ромите го повалили на земята и започнали да го ритат жестоко в главата.  Побойниците, на 17 и 21 години, са арестувани.  Техни близки се страхуват от линч. Твърдят, че битият първи посегнал.  От 18 ч. жители на Войводиново излизат на протест пред местната църква.  ", "date": "2019.01.07", "title": "Влошава се състоянието на пребития от цигани във Войводиново военен (ВИДЕО)"}
{"url": "http://epicenter.bg/article/Tezhka-katastrofa-zatvori-patya-Ruse---Byala--ima-zaginal-/172312/3/0", "text": "Временно е затворен за движение пътят Русе – Бяла. Причината e челен удар между два товарни автомобила, съобщиха от пресцентъра на МВР.  Към 16.05 часа е постъпил сигнал за пътнотранспортно произшествие на пътя Русе – Бяла, между двата разклона за Две могили. Незабавно към мястото са насочени екипи на полицията, пожарната и Спешна помощ.  Според първоначалната информация, след челен удар между два тира единият от водачите е загинал, а другият е сериозно пострадал. Пожарникари са помогнали за изваждането им от превозните средства.  Предстои извършването на оглед и изясняване на причините за катастрофата.  Пътни полицаи са в района на инцидента и насочват водачите на леки автомобили по обходни маршрути. За момента товарните автомобили изчакват на място.  ", "date": "2019.01.07", "title": "Тежка катастрофа затвори пътя Русе - Бяла, има загинал "}
{"url": "http://epicenter.bg/article/Valcho-Arabadzhiev-ostava-v-aresta-/172314/3/0", "text": "Вълчо Арабаджиев остава в ареста. Решението взе Специализираният наказателен съд, който не прие обжалването на защитата за промяна на мярката на Арабаджиев в по-лека, предаде Канал 3.  Вълчо Арабаджиев, Елена Караянева и Ромелия Кирилова са обвинени за участие в организирана престъпна група за данъчни престъпления - укриване на данъци и пране на пари.  В края на август при спецоперация в офиси в столичния хотел \"Маринела\" и в пловдивския хотел \"Марица\" бяха арестувани 10 души, сред които беше и синът на Ветко Арабаджиев - Вълчо. Защитата поиска от съда да не се взима каквато и да е мярка за неотклонение срещу обвиняемия с мотив, че не е извършил никакво престъпление и не е знаел нищо за пари в касетки.  Според адвокат Илиян Василев прокуратурата не е в състояние да посочи нито едно извършено престъпление от обвиняемия през последните години.  От държавното обвинение държат на тежестта на събраните доказателства и все по-отчетливо се очертават подозренията за извършените от обвиняемия престъпления против данъчната система.  Защитата на Арабаджиев алармира за влошаване на здравословното състояние на обвиняемия и поиска да бъде направена комплексна съдебно-медицинска експертиза. Съдът не уважи искането, но прие представените от тях писмени доказателства по делото.  От своя страна обвиняемият Вълчо Арабаджиев заяви, че никога не е мислил да се укрива, да извършва ново престъпление и това никога не му е минавало през ума. Той иска да бъде пуснат с по-лека мярка за неотклонение от наложената му.  Съдът не пусна Вълчо Арабаджиев от арест с аргумента, че от материалите по делото е видно, че обвиняемият е извършил престъплението, за което е обвинен. Според съда обвиняемият няма опасност да се укрие, но има такава за извършване на ново престъпление.  Решението на съда може да бъде обжалвано в три дневен срок пред Апелативния специализиран наказателен съд.  ", "date": "2019.01.07", "title": "Вълчо Арабаджиев остава в ареста "}
{"url": "http://epicenter.bg/article/Protest-vav-Voyvodinovo-sled-poboy-na-dvama-tsigani-nad-voenen-ot-Spetsialnite-sili--VIDEO--/172322/3/0", "text": "33-годишен военен от Специалните сили е с тежка черепно-мозъчна травма, след като на Богоявление е бил пребит от двама младежи - цигани близо до дома му в пловдивското село Войводиново, предаде бТВ.  Заради това хората от Войводиново излязоха на протест тази вечер. Събраха се близо 300 души, настояват да се съборят незаконните ромски къщи в селото. Жандармерия ги спря да влязат в ромската махала.  Тази сутрин Валентин Димов е приет отново по спешност в болница, защото състоянието му рязко се влошава.  На Йордановден участникът в три бойни мисии в Ирак и Афганистан се връща с автомобила си от ритуала по хвърлянето на кръста в Пловдив. На метри от църквата на пътя изскачат двама младежи. Прави им забележка защо така пресичат пътя.  Теодора Господинова е пряк очевидец на побоя. Тя твърди, че Валентин е повален внезапно – ромите започват да го удрят и ритат в главата.  Ромите се страхуват от линч и отмъщение.  Двамата нападатели са задържани за 72 часа.  ", "date": "2019.01.07", "title": "Протест във Войводиново след побой на двама цигани над военен от Специалните сили (ВИДЕО) "}
{"url": "http://epicenter.bg/article/Tsvetanov--Radev-iskashe-na-tamno-i-v-kratki-srokove-da-finalizira-protsedurata-za-iztrebitelite/172298/2/48", "text": "   Това заяви пред журналисти в Годеч председателят на ПГ на ГЕРБ и зам.-председател на партията Цветан Цветанов, съобщиха от пресцентъра на партията.  „Експертите от Министерството на отбраната внесоха доклада за работата си по избора на нов тип боен самолет в Министерски съвет, като най-вероятно тази сряда ще име решение на правителството. След това предстои дебат в Народното събрание, което трябва да даде мандат на правителството да финализира започнатата процедура“, обясни Цветанов.  Той сподели   „Нека Радев се поинтересува кои държави споделят оценката на експертите от МО и кои държави подкрепят неговата теза за изтребителите“, призова председателят на ПГ на ГЕРБ. Той допълни, че не е нормално едно служебно правителство да ограничи възможността на следващия редовно избран кабинет, който ще бъде подложен и на парламентарен контрол, да завърши една такава процедура.  Във връзка с обвиненията на президента Радев за лобизъм, Цветан Цветанов подчерта, че те не отговарят на истината и заяви категорично:  „  и представителите на българските институции винаги са се придържали към него и към евроатлантическата ориентация на България, която на свой ред е гаранция за сигурността ни“.  Пред медиите зам.-председателят на ГЕРБ съобщи, че в края на февруари или началото на март тази година ще бъде взето окончателното решение за кандидатите на ГЕРБ за евродепутати.  „  Сигурен съм, че всеки един, който попадне сред 17-те в листата, ще има достатъчно потенциал и подкрепа, за да работи в интерес на страната ни“, отбеляза той.    „Скоро стартираме и граждански диалог „Европа в нашия дом“, с който ще представим ползите от членството ни в ЕС“, каза още председателят на ПГ на ГЕРБ.  ", "date": "2019.01.07", "title": "Цветанов: Радев искаше на тъмно и в кратки срокове да финализира процедурата за изтребителите"}
{"url": "http://epicenter.bg/article/Ninova-se-sreshtna-s-ekipa-na-televiziyata-na-BSP-/172300/2/0", "text": "Председателят на БСП Корнелия Нинова се срещна с екипа на партийната телевизия БСТВ. За това съобщи самата тя във Фейсбук.  Днес проведохме среща с целия екип на БСТВ - 50 човека журналисти, водещи, оператори, режисьори и др. В момента се провеждат техническите проби и се подготвят първите предавания.  Акцент в програмата на БСТВ ще бъдат новините, за които ще отговаря Валерия Касиян и публицистичните предавания.  Водещ на сутрешния блок ще бъде журналистът Стоил Рошкев. Предавания в телевизията ще имат и журналистите Александър Симов и Велизар Енчев.  ", "date": "2019.01.07", "title": "Нинова се срещна с екипа на телевизията на БСП "}
{"url": "http://epicenter.bg/article/Manolova--Otpadaneto-na-taksite-za-detski-gradini-e-dobro-reshenie-za-spravyane-s-demografskata-kriza/172302/2/0", "text": "Според омбудсмана Мая Манолова отпадането на таксите за детски градини и ясли е реална и положителна стъпка за справяне с демографската криза, съобщи Novini.bg.   \"Отпадането на таксите е най-важното средство за осигуряване на достъп на всички деца до предучилищно образование, до детска ясла и детска градина, защото 50-60 лева са непосилни за родители да пращат своите деца в детски заведения\", каза Манолова при посещението си в Ловеч.   Тя се е срещнала с родители по повод решението на общинския съвет в града от края на миналата година, според което родителите няма да плащат такси за детските градини и ясли. То обаче беше оспорено от кмета на Ловеч Корнелия Маринова, която поиска извънредна сесия по темата.   По думите на Манолова инвестицията, която Общината би направила, е високо възвръщаема, защото децата които са били в детски заведения, в предучилищна подготовка, много по-малко отпадат от училище.   \"От друга страна, самата идея да направиш предучилищната подготовка задължителна за 5 и 6-годишните и в същото време тя да е платена е нечестна спрямо родителите в България\", каза още омбудсманът. Тя добави, че в 25 по-малки общини тези такси вече са премахнати и Ловеч би бил първият областен център, който да даде пример и на останалите.   Омбудсманът опроверга твърдението на кмета на община Ловеч Корнелия Маринова, че това решение противоречи на Закона за местните данъци и такси. \"Чл. 298 в Закона за училищното и предучилищното образование регламентира въвеждането на таксите за хранене в предучилищната забавачка за 5 и 6-годишните. Там се препраща към Закона за местните данъци и такси по отношение на размера и начина на тяхното администриране. Същият този чл. 298 в ал. 4 казва, че родителите могат да бъдат освободени от плащането на тази такса, като това се случва с нормативен акт, какъвто е Наредбата на Общинския съвет. По силата на Наредбата и в момента определени групи деца са освободени от такси\", посочи Манолова.   Тя отправи призив към общинските съветници да препотвърдят това решение и предложи да се организира обществено обсъждане, да се прецени какъв финансов ресурс ще струва на Общината и какви ще бъдат ефектите - ранното детско развитие, неотпадането на децата от училище, решаването на демографските проблеми.   Омбудсманът каза още, че има отговор от Министерството на образованието и науката и от Националното сдружение на общините в Република България, според които неплащането на такси не е противозаконно.   Мая Манолова, заедно със своя екип, се срещна с Ловчанския митрополит Гавриил и посети Центъра за настаняване от семеен тип - 5 в Ловеч, в който е настанено дете, за което има решение на съда, че то трябва да бъде изведено от там и настанено в подходяща за него среда, но вече месеци това не се случва.   По думите на Ева Жечева, директор на дирекция \"Права на детето\" към Омбудсмана, която бе на посещение в Центъра през октомври, детето е с поведенчески проблеми, с изключително тежка медикаментозна терапия, сред деца, с които не може да комуникира.   \"Това дете е пример как държавата може да съсипе и да осакати едно дете. Очевидно неговото място не е тук и институциите си прехвърлят отговорността\", каза Манолова.   Тя добави, че има предложение до Държавната агенция за закрила на детето заедно да организират среща с всички институции, които имат отношение и да намерят решение. \"Това не е честно, не е нормално, не е адекватно да има центрове, които да отказват да приемат едно такова дете. Това означава, че цялата ни система за закрила е пародия\", коментира още омбудсмана.", "date": "2019.01.07", "title": "Манолова: Отпадането на таксите за детски градини е добро решение за справяне с демографската криза"}
{"url": "http://epicenter.bg/article/V-Skopie--Balgariya--quot-zabravi-quot--za-makedonskiya-ezik-na-ustroystvata-za-kupuvane-na-elektronni-vinetki-/172306/2/0", "text": "Скопското електронно издание „Фактор“ публикува статия за пускането на електронни винетки в България. Изданието отбелязва, че страната ни е „забравила“ за македонския език на устройствата за плащане на стикерите, въпреки големия брой македонски туристи, които посещават курортите ни, предава Агенция \"Фокус\".  Подчертава се, че на „устройствата за плащане освен на български език, може да се избере опция на английски, немски, румънски, сръбски, гръцки, турски и руски, но не и на македонски, въпреки че много македонци пътуват до източната съседка, особено в зимните и спа центровете“.  Медията съобщава, че от 7 януари електронни винетки може да бъдат закупени на гишетата на бензиностанциите, големите супермаркети и в Български пощи.  Електронни винетки също са достъпни чрез специализираната страница bgtoll.bg, мобилното приложение и автомати за приемане на плащания.  ", "date": "2019.01.07", "title": "В Скопие: България \"забрави\" за македонския език на устройствата за купуване на електронни винетки "}
{"url": "http://epicenter.bg/article/Vasil-Vasilev--Nay-golemiyat-problem-na-stranata-e-izchezvaneto-na-pominaka-na-horata/172307/2/0", "text": "  Как хиперзвуковата ракета Авангард сложи началото на пренареждането на световната шахматна дъска? Къде можем да очакваме промени и размествания на пластовете?   В първото за тази година предаване “ Не се страхувай “ Васил Василев прогнозира развитието на събитията в България, Европа и света въз основа на няколко обстоятелства. Спира се на новите руски оръжия, представляват ли те реална заплаха за Съединените щати, имат ли равностойни американски противооръжия и доколко са повлияли на започналата промяна в глобалната американска тактика. Ще се настани ли трайно Русия в Близкия изток, след като САЩ се изтеглят от Сирия и Афганистан и какво би означавало това за Европа? До какво може да доведе твърдото намерение на Китай да се обедини с Тайван, “ ако трябва и със сила “ и заплахата му да потопи два американски самолетоносача ? Бъдещето на Европа и НАТО не може да бъде разглеждано отделно от очертаващите се сътресения. Кое е по-вероятно – Европейския съюз да оцелее или разпадът е неизбежен?   Василев смята, че през 2019 г. България не я очаква нищо добро, ако сегашните управници продължат да са на власт. Според него най-големият проблем на страната е изчезването на поминъка на хората. Отидете в което и да е село или малко градче и ще Ви стане ясно, че България умира. След 10, най-много 15 години старците и бабите, които все още пъплят до магазина за хляб, ще измрат. След бабата ще умре къщата, после квартала, после селцето, после градчето, после областният център, после цялата държава, споделя той наблюденията си от провинцията.   Предаването прави паралел между събитията в края на 80-те години на миналия век и обстановката днес. Тогава чакахме бурята да мине, а сега идва ураган, твърди Василев. Може ли той да ни зарови още по-дълбоко или ще да ни помогне да се измъкнем от калта ?   Тема на седмицата е “ Русофобията и защо тя няма почва у нас “. Защо у нас няма германофобия и англофобия след всичко, което Германия и Англия са ни причинили, а има русофобия, когато Русия ни е освободила от турско робство. Във всеки русофоб се крие един туркофил, а в русофобията има някаква прикрита носталгия към Османската империя, смята Васил Василев.    ", "date": "2019.01.07", "title": "Васил Василев: Най-големият проблем на страната е изчезването на поминъка на хората"}
{"url": "http://epicenter.bg/article/Puskat-uchenitsi-v-darvena-vakantsiya-zaradi-minusovite-temperaturi-utre/172308/2/0", "text": "Заради прогнозираните утре температури от минус 20 градуса и невъзможност да подсигури топли учебни стаи и температура над 15 градуса, директорът на 86-то основно училище „Св. Климент Охридски” в село Владая пусна учениците в дървена ваканция, предаде БГНЕС.   До това решение се е стигнало след проверка на Столичната районна здравна инспекция, установила, че в стаите не е достатъчно топло. Все още не е ясно кога учениците отново ще влязат в час. Причината за ниските температури в сградата е, че тя все още не е санирана, въпреки че е осигурено финансирането.   В други училища не се предвижда ваканция по никое време, уверяват от Министерството на образованието и науката.   Ниските градуси няма да прекъснат работния процес и в детските градини. От Столичната община информираха, че повечето детски градини се отопляват с парно и не изпитват затруднения с достигането на необходимата температура в помещенията.", "date": "2019.01.07", "title": "Пускат ученици в дървена ваканция заради минусовите температури утре"}
{"url": "http://epicenter.bg/article/S-grandiozen-spektakal-v-NDK-Stoyanka-Mutafova-otbelyazva-70-godishniya-si-yubiley-na-stsena/172310/2/0", "text": "Неповторимата Стоянка Мутафова ще отбележи „70 години на сцена” със специален спектакъл-юбилей на 2 февруари в Зала 1 на НДК. „Г-жа Стихийно бедствие” ще бъде в светлините на прожекторите на връх рождения си ден точно в 19:30 часа, съобщи bTV.   На сцената ще стъпят и много нейни приятели и колеги, за да я уважат и поздравят. Сред тях ще са Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, „Тоника Домини” и още от най-големите звезди на родната театрална и музикална сцена.   Цената на билетите за спектакъла струват от 20 до 70 лв. според мястото в залата. Поради големия интерес към събитието, в продажба се пускат и местата на втория балкон в залата.   „Кралицата на българската комедия”, както я описва „Ройтерс”, има в актива си изключително богата палитра от роли. Първата ѝ е още от 1945 г., когато играе прислужница в пиеса на Молиер. Работи в театър в Прага, а от 1949 до 1956 г. е в Народния театър. Тя е един от основателите на Държавния сатиричен театър „Алеко Константинов”, където работи от 1956 г.   Мутафова участва в много от емблематичните български филми като „Специалист по всичко”, „Любимец 13”, „Топло”, „Бялата стая”, „Кит”, „Езоп” и други  ", "date": "2019.01.07", "title": "С грандиозен спектакъл в НДК Стоянка Мутафова отбелязва 70-годишния си юбилей на сцена"}
{"url": "http://epicenter.bg/article/I-tamplierite-kazaha--quot-sbogom-quot--na-Ivan-Laskin/172313/2/0", "text": "Орденът на рицарите тамплиери на Йерусалим - Велик приорат България се нареди сред опечалените от кончината на Иван Ласкин, които отдадоха чест на актьора чрез публикации в социалните мрежи. От молитвата, публикувана на официалната страница на ордена във Фейсбуйк, става ясно, че приживе Ласкин е членувал в организацията.     Към текста е приложен и некролог със снимка на Иван Ласкин в ритуално облекло.   Източник: Дир.бг", "date": "2019.01.07", "title": "И тамплиерите казаха \"сбогом\" на Иван Ласкин"}
{"url": "http://epicenter.bg/article/340-hil--balgari-poluchiha-po-niski-pensii-/172316/2/0", "text": "От днес 340 хил. българи са с по-ниски пенсии. Причината – спират така наречените „инвалидни добавки”, които НОИ изплащаше, предаде бТВ.  „Добавките” се изплащаха като втора пенсия за хората с ТЕЛК над 71%. Сумата е около 30 лв.  От днес тези пари се спират като плащане от НОИ и се прехвърлят към социалните. Те ще дават нов вид месечни помощи, в които ще влязат и тези суми.  Повечето хора автоматично ще започнат да получават новата помощ от февруари.  За 50 хил. обаче ще се наложи да подадат заявление в социалните служби.  Това са хората, които са получавали „инвалидната добавка” от НОИ, но не и интеграционни от социалните.  ", "date": "2019.01.07", "title": "340 хил. българи получиха по-ниски пенсии (ВИДЕО)"}
{"url": "http://epicenter.bg/article/Krasimir-Karakachanov--Upravnitsite-na-Makedoniya-zhiveyat-s-kompleksite-na-antibalgarizma-/172319/2/0", "text": "Управниците на Македония живеят с комплексите на антибългаризма. Това каза за обзорното предаване „Това е България“ на Радио „Фокус“ вицепремиерът и министър на отбраната на Красимир Каракачанов.  По думите му в властта в Македония винаги се е страхувала, че България ще бъде онзи фактор, с когото, ако се активизират икономическите, културните и политическите взаимоотношения, ще се срути теорията за отделна македонска нация.  „Македония – това е единствената държава, която в герба си, в химна и конституцията си се позовава още на коминтерновските и титовските постулати. Затова е цялото нежелание да се намери нормален, човешки подход към отношението с България. Ние няма какво да делим. От двете страни на границата живее преобладаващо един и същи народ – български, и говори един и същи език, колкото и да са опитите през последните 73 г. този език да се отдалечава от българския и да се представя за нещо отделно”, каза още военният министър и лидер на ВМРО.  Според вицепремиер Каракачанов политиката на македонските управници след разпада на Югославия не води към създаване на отделна идентичност, а към унищожаване на българското.  Той допълни, че претенциите на албанските партии стават все по-радикални, като даде пример с призивите за федерализация и обособяването на албанския като втори официален език.  Каракачанов обясни липсата на реакция от българското правителство към отношенията на Скопие с евроинтеграцията като по-голям приоритет, а не процесите на дебългаризация и враждебност, от страната на македонските политици.  ", "date": "2019.01.07", "title": "Красимир Каракачанов: Управниците на Македония живеят с комплексите на антибългаризма "}
