{"url": "http://epicenter.bg/article/Stefan-Burdzhev--BSP--Votat-na-nedoverie-ne-se-otlaga-/203573/2/0", "text": "„Вотът на недоверие не се отлага. Вотът на недоверие е един от  най-силните парламентарни инструменти. Ние сме последователни в нашата политика, ще поставим обществените въпроси там, където им е мястото и ще попитаме управляващите важните за българските граждани въпроси в парламента“.   Това заяви депутатът от \"БСП за България\" Стефан Бурджев пред БНР. Той отбеляза, че още с намерението, че БСП ще внесе вот на  недоверие, правителството и институциите са започнали да работят.    \"Тези гръмки оставки наподобяват едни други гръмки оставки по времето на кабинети на Борисов. Една от тях беше на Цветан Цветанов, когато  стигнахме до осъдителни присъди в Страсбург\", напомни Бурджев на въпрос как би коментирал оставката на Нено Димов.    \"В момента в политическото пространство темата върви в две посоки -  първо дали е солидарна отговорността по темата с боклука, или е само на ресорния министър на ВМРО. Ако е солидарна, дали ГЕРБ не се опитва да си избърше ръцете с коалиционния партньор и да го постави на колене”, допълни още по темата.    На въпрос защо е било нужно \"това показно убийство\" на министър Димов, Бурджев попита риторично дали една оставка решава проблемите на стотиците хиляди български граждани.    „Ще направим консултации с другите парламентарни партии, които желаят да участват и да подкрепят нашите мотиви за вота на недоверие, да добавят техните експерни мнения и предложения”, заключи Бурджев.  ", "date": "2020.01.10", "title": "Стефан Бурджев, БСП: Гръмките оставки не са решение! Вотът на недоверие не се отлага!"}
{"url": "http://epicenter.bg/article/Prokuraturata-s-podrobnosti-za-aktsiyata-v-Pernik---NA-ZhIVO-/203575/2/0", "text": "Прокуратурата излезе с подробности за акцията в Перник, причина за която е водната криза в миньорския град. Според наблюдаващите прокурори бившият вече екоминистър Нено Димов умишлено е източил язовир \"Студена\", неполагайки необходимите грижи. Той е обвинен в безстопанственост, тъй като ако бе положил необходимите грижи, Перник нямаше да е на режим, обясниха от държавното обвинение.  Наказателното производство е образувано преди месец.   Обвинението посочи мотивите, с които повдига обвинения на Нено Димов. Той е задържан под стража за 72 часа. Наблюдаващият прокурор  Ангел Кънев обяви, че ще поиска Нено Димов да бъде задържан под стража с постоянна мярка за неотклонение.   Това не е краят, това е началото! Искаме да стигнем до всички виновни, заяви главният секретар на МВР Ивайло Иванов. И обяви, че се извършват проверки във всички ВиК на страната.   Ивайло Иванов припомни, че подаването на питейна вода е дейност, засягаща националната сигурност и затова със заповед на МВР и ДАНС днес са разпоредени проверки на територията на всички ВиК дружества в страната.   \"Към момента Нено Димов е привлечен като обвиняем в умишлена безстопанственост. Въпреки намаляващия приток на язовира, той  е продължавал да подава вода към \"Стомана Индъстри\", каза на няколко пъти наблюдаващият прокурор Ангел Кънев.   \"В хода на разследването е установено, че мъртвият обем на язовир \"Студена\" е достигнат под стопанисването на Министерство на околната среда и водите. Нивото на водата се наблюдава от ВиК, които докладват за нивото на министъра. Установено е, че от началото на 2019 г. нивото е намалявало, за което многократно е бил уведомяван министърът. От своя страна той ежемесечно утвърждава графици и разрешава водоподаването за различни нужди. Установено е, че Димов в разрез със закона за водите е разрешавал ползване за промишлени нужди на определени дружества, въпреки, че е надлежно и писмено уведомен, че нивото на язовира намалява. Така е нарушил служебните си задължение и е издавал разрешителни за промишлено ползване на определени дружества, макар притокът да е намалял драстично, при това в пъти по-големи обеми.   Освен това не е упражнил добро управление на водите, което е довело до намаляване на питейната вода за Перник\", обяви говорителят на главния прокурор Сийка Милева.   \"Действията по разследването касаят досъдебно производство, свързано с безстопанственост. Язовир \"Студена\" е държавна собственост и като такъв се стопанисва от МОСВ. Нивото на водата в \"Студена\" се докладва от ВИК Перник, които докладват на министъра на околната среда и Водите. ВИК дружеството е алармирало за намаляването на обема на язовир Студена\", каза в началото на брифинга Сийка Милева.    \"Установено е че министърът в разрез със закона за водите е разрешавал водоползване за промишлени нужди на определени дружества, въпреки че е бил многократно предупреждаван\", добави тя.    \"Министърът не е положил достатъчно грижи за стопанисването на яз. Студена, по този начин е довело до значителни щети - изразходването на милиони литри вода, ощетявайки жителите на Перник\", добави Милева.    \"В хода на разследването, освен \"Студена\" - предмет на проверка е свързан с ремонта на стената, изясняване всички обстоятелства с управлението на водния ресурс на МОСВ, 51% от ВИК дружеството е на МОСВ\", каза наблюдаващият прокурор Ангел Кънев.    \"От събраните 48 тома доказателства считаме, че има престъпно деяние, считаме, че министърът на околната среда и водите е осъществил умишлено това престъпление. Събираме доказателства на всички посоки. Извършени са претърсвания във ВИК, МОСВ, бившият областен на Перник. От МОСВ, кабинета и дома на министъра са иззети документи от дружество \"Юлен\", добави той.   \"Ако се открият нарушения, ще докладваме на съответните прокуратури, за да преценят действията. Засега проверяваме, за да няма ситуации като в Перник и в други градове\", каза главният секретар на МВР Ивайло Иванов по повод на извършваните проверки на всички ВиК в страната.   \"Ще направим всичко възможно да предотвратим такова нещо в другите населени места\", каза Ивайло Иванов. По думите му се проверяват всички ВиК оператори в страната, защото водата за питейни нужди е част от националната сигурност.   Сийка Милева бе категорична, че ако се съберат още доказателства - ще има и други обвиняеми. \"Разследването продължава!\", каза говорителят на обвинител №1 у нас. На въпрос къде се намира в момента  , Кънев уточни, че е в ареста на Национална следствена служба на бул.\" Г.М. Димитров\".              ", "date": "2020.01.10", "title": "Прокуратурата обвини Нено Димов в умишлена безстопанственост, съзнателно е източил яз. “Студена”"}
{"url": "http://epicenter.bg/article/Ivaylo-Ivanov--Proveryavame-vsichki-ViK-druzhestva-v-stranata-/203579/2/0", "text": "Всички ВиК дружества в страната се проверяват, обяви главният секретар на МВР Ивайло Иванов. Той участва в съвместен брифинг с прокуратурата.   \"Тъй като подаването на питейна вода е дейност, която е от национална сигурност, с мои заповеди са разпоредени проверки на всички ВиК дружества в страната. Това не са акции, това са проверки. Ако бъдат открити нарушения и данни за престъпления ще докладваме на съответните прокуратури\", каза Иванов във връзка с медийни публикации за акции на ДАНС и МВР във ВиК - Пловдив.  „Това е ситуацията. Ако има нови акции и операции ще ви уведомим. Да не всяваме паника, това е доста тежък проблем. Ще направим всичко възможно да се стигне докрай и да предотвратим такива ситуации в страната”, добави той. И помоли медиите да не говорят и пишат гръмко за акции. „Ако си спомняте още на 26-ти в Перник ви казах, че ще направим всичко възможно поне да стигнем до виновниците за водната криза в Перник. Тогава не беше момента да кажем какво знаем. Това не е краят, това е началото. Нашата работа продължава. Проверките продължават не само в Перник. Ще направим всичко възможно да стигнем до всички виновни. Правим всичко възможно да предотвратим подобно нещо в други области в страната”, каза още главният секретар на МВР.   Ивайло Иванов коментира и друга нашумяла еко тема - за боклука, като подчерта, че проверките на ВиК дружествата в страната и тези за нерегламентираното изгаряне на отпадъци вървят паралелно. Но нямали връзка.   \"Има сформиран щаб, където ежедневно постъпва информация от цялата страна. Прави се пътна карта на боклуците в България. Ако бъде открито нарушение и бъдат събрани данни за престъпление, ще се докладва на окръжния прокурор и на главния прокурор, тъй като тази проверка е разпоредена от него\", каза той.    „Главният прокурор е разпоредели проверка. Изготвили сме план и е възложена проверка на абсолютно всички площадки, които се използват за съхранение на боклук. Като бъдат събрани необходимите документи, ще бъде докладвано на съответната компетентна прокуратура“, продължи Иванов.   ", "date": "2020.01.10", "title": "Ивайло Иванов: Проверяваме всички ВиК дружества в страната!"}
{"url": "http://epicenter.bg/article/I-pozharnikarite-gotvyat-natsionalen-protest/203586/2/0", "text": "Пожарникарите и спасителите в България са в готовност да излязат на протест, заради недоволство от промените в наредбата за работното време, дежурствата, почивките и заплащането на нощния труд на държавните служители в МВР.    Това обяви пред БНР председателят на Националния синдикат на пожарникарите и спасителите \"Огнеборец\" Венцислав Станков. Той обясни, че проектът за промените не е съгласуван със синдиката.   \"Днес дори е вече публикуван (проектът) и в \"Държавен вестник\", което за нас е недопустимо. Не изключвам да стигнем и до протестни действия, но първо държа да чуя аргументите на ръководството на Министерството на вътрешните работи. Искаме среща и с министър (Младен) Маринов. Имаме няколко наболели въпроси към момента, които не търпят отлагане. Един от тези проблеми е точно сумираното изчисляване на работното време за служителите в Министерството на вътрешните работи и неговото отчитане\", каза Станков.   Днес в   \"Наредба № 8121з-36 от 7 януари 2020 г. за реда за организацията и разпределянето на работното време, за неговото отчитане, за компенсирането на работата извън редовното работно време, режима на дежурство, времето за отдих и почивките на държавните служители в Министерството на вътрешните работи\".   В нея се указва, че нормалното работно време на служителите от МВР е \"8 часа дневно и 40 часа седмично, при 5-дневна работна седмица\". Освен това \"За държавните служители в МВР е възможно полагането на труд и през нощта между 22,00 и 6,00 ч\".", "date": "2020.01.10", "title": "И пожарникарите готвят национален протест"}
{"url": "http://epicenter.bg/article/Nov-ministar-shte-ima-v-nachaloto-na-sedmitsata-/203589/2/0", "text": "Вицепремиерът и лидер на ВМРО Красимир Каракачанов съобщи в интервю за БНТ, че ГЕРБ и \"Обединените патриоти\" ще обсъдят в началото на следващата седмица кой ще замени Нено Димов начело на екоминистерството.    Очаква се коалиционният съвет да е в понеделник или вторник, а до края на седмицата кандидатурата да бъде утвърдена от Народното събрание.    Каракачанов определи задържането на Димов като излишно, като посочи, че иззетите при акцията документи били предоставени още през декември. \"Какъв беше смисълът от целия този екшън, на мен не е ясно. Смятам, че това отношение към него е несправедливо\", заяви лидерът на ВМРО, от чиято квота беше министър Нено Димов.    В ранния следобед спецпрокуратурата обяви резултатите от започналата вчерашна акция в Министерството на околната среда и водите заради водната криза в Перник и потвърди, че ще привлече министъра към наказателна отговорност, защото е позволил да продължи подаването на вода за промишлени нужди към \"Топлофикация\" и \"Стомана Перник\", макар нееднократно да е бил предупреждаван, че водата в язовир \"Студена\" е намаляла.    По искане на прокуратурата е започнала проверка на всички ВиК дружества в страната, както и на депата за съхранение на отпадъци, съобщи главният секретар на МВР Ивайло Иванов на брифинга за акцията. По думите му се прави \"пътна карта на боклука\" в България - обхождат се и се описват всички депа за съхранение на отпадъци и се посочва какъв е статутът на съхранявания там боклук.", "date": "2020.01.10", "title": "Каракачанов предлага нов министър в началото на седмицата "}
{"url": "http://epicenter.bg/article/Advokat-na-Neno-Dimov--Nyama-ministar--koyto-da-vzema-sam-resheniya-/203595/2/0", "text": "Аргументите на прокуратурата подлежат на сериозна критика. Нито един министър не взима решения сам по своя воля. Решенията се вземат в съответните отдели. Това каза в студиото на Би Ти Ви Ина Лулчев, адвокат на вече бившия екоминистър Нено Димов. Тя обаче не поясни, който би могъл да е упражнил въздействие върху негова воля.    Нено Димов е обвинен за безстопанственост заради източения яз. \"Студена\" до Перник и е задържан за 72 часа, съобщиха по-рано днес от прокуратурата.    \"От нива на води разбират съответните геолози. Министърът е политическа фигура. Не ми е ясно, министър да трябва да има знания във всички сфери. Към министъра има министерство. Никой няма да каже, че министърът на здравеопазването трябва да е лекар специалист по всички болести\", направи сравнението адвокатката.    Лулчевя обясни още, че се е видяла с Димов, защото му повдигнаха обвинение.    Възмутително е решението на прокуратурата да иска задържане, защото като министър можел да въздейства. Това е абсолютно необосновано твърдение, защото той първо е подал оставка и второ - налице са документи, върху които не би могло да се въздейства, аргументира тезата си Лулчева.    Ина Лулчева не пожела да коментира състоянието на Нено Димов.", "date": "2020.01.10", "title": "Адвокат на Нено Димов: Няма министър, който да взема сам решения "}
{"url": "http://epicenter.bg/article/Otbilyazaha-tarzhestveno-112-ata-godishnina-na-balgarskoto-voenno-razuznavane/203596/2/0", "text": " Заместник-министърът на отбраната Анатолий Величков и заместник-началникът на отбраната генерал-лейтенант Димитър Илиев участваха днес, 10 януари, в тържеството по повод 112-ата годишнина от създаването на българското военно разузнаване и празника на Служба „Военна информация“.   Заместник-министър Анатолий Величков поздрави личния състав на Службата от името на министъра на отбраната и благодари за своевременното предоставяне на достатъчна, достоверна и актуална информация.   „Процесът на стратегическия преглед на системата за национална сигурност и отбрана стартира със сериозната аналитична работа на Служба „Военна информация“ по отношение на геополитическата среда и рисковете и заплахите за сигурността. С анализите на Службата започна и оценката за необходимите отбранителни способности на въоръжените сили и на Българската армия“, изтъкна той.    В приветствието си изпълняващият длъжността директор на Служба „Военна информация“ полковник Велко Атанасов благодари на военнослужещите и цивилните служители за положените усилия за утвърждаване на авторитета на Службата през изминалата нелека година. Той информира, че е приета визията за развитието на Служба „Военна информация“ до 2032 г. и апелира всеки един да допринесе за нейното изпълнение.   „През 2020 г. Служба „Военна информация“ ще председателства комитета на НАТО по военното разузнаване, което е огромна отговорност“, заяви полковник Атанасов. „Ръководството ще разчита както на младите, така и на по-опитните колеги и занапред“, допълни той и пожела здраве, щастие и късмет на служителите.    Заместник-началникът на отбраната генерал-лейтенант Димитър Илиев също поздрави присъстващите от името на началника на отбраната. Той благодари за съвместната работа и оцени високо информационния продукт, който Службата предоставя. Генерал-лейтенант Илиев изрази увереност, че ползотворното сътрудничество за развитието и просперитета на Българската армия и държава ще продължи и занапред.    Със заповеди на министъра на отбраната, началника на отбраната и директора на Служба „Военна информация“ бяха наградени военнослужещи и цивилни служители за постигнати високи резултати.    В знак на преклонение и почит бяха поднесени венци и цветя на паметниците на загиналите български военни разузнавачи.    Годишнината от създаването на военното разузнаване беше отбелязана и от личния състав на военно формирование 24 620-Свобода. В празничния ден 8 новоназначени военнослужещи се заклеха да служат вярно и предано на Родината.      През 1908 г. на 12 януари (нов стил) влиза в сила указ № 190 на Княз Фердинанд, с който Информационното бюро към Оперативното отделение на Щаба на армията се трансформира в Разузнавателна секция. С министерска заповед № ОХ-49 от 11.02.1997 г. 12 януари е обявен за официален празник на българското военно разузнаване.", "date": "2020.01.10", "title": "Отбилязаха тържествено 112-ата годишнина на българското военно разузнаване"}
{"url": "http://epicenter.bg/article/Zaharieva---quot-Islyamska-darzhava-quot--shte-se-vazstanovi-mnogo-barzo--ako-ES-i-NATO-se-izteglyat-ot-Irak/203600/2/0", "text": "България призовава за успокояване на напрежението в Близкия изток и за запазване на коалицията за борба с \"Ислямска държава\" (ИД) и обучителната мисия на НАТО в Ирак. Това съобщи пред български журналисти в Брюксел вицепремиерът Екатерина Захариева, която участва в извънредното заседание на Съвета на ЕС по външни работи.    По нейните думи би било много лошо решение тези сили да се изтеглят, защото това би довело до хаос и до възстановяването на ИД много бързо. Захариева отбеляза, че така досегашните усилия на международната общност с човешки жертви и финансов принос биха се обезсмислили.  Либия е в нашия двор, в момента там има 700-800 хиляди незаконни мигранти, макар не всички да имат желание да се отправят към Европа, посочи вицепремиерът. Екатерина Захариева добави, че все повече бойци на ИД от Сирия се отправят към Либия. По нейните думи затова е толкова важно възможно най-скоро да започне стабилизацията на африканската страна.    Захариева определи като най-важно всички да подкрепят усилията на Германия и на ООН за постигане на съгласие за примирие в Либия и за спазване на оръжейното ембарго. Всички ни притеснява, че както и в Сирия, ЕС може да изпадне от масата за преговорите и само да понася последиците и да плаща, но да не участва в политическия процес. Затова подкрепяме усилията на Германия това да не се случи, поясни тя.    Вицепремиерът подкрепи възможността ЕС да има на специален представител за Близкия изток. По думите на Захариева е възможно ЕС да бъде посредник между Техеран и Вашингтон в уреждането на откритите спорове.", "date": "2020.01.10", "title": "Захариева: \"Ислямска държава\" ще се възстанови много бързо, ако ЕС и НАТО се изтеглят от Ирак"}
{"url": "http://epicenter.bg/article/MVR-i-DANS-vlizat-i-vav-ViK-Plovdiv/203515/3/0", "text": "Агенти на ДАНС и служители на МВР влизат във ВиК Пловдив за пълна проверка на дейността на държавното дружество. Тя е по разпореждане на министъра на вътрешните работи Младен Маринов, а поводът е водната криза в Перник и разкритите вече там нередности в управлението на местния воден оператор.    Все още не е ясно какво точно ще проверяват разследващите във ВиК Пловдив. В обсега на проверката могат да влязат изпълнението и отчитането на договорите с избраните изпълнители, назначенията на калинки в предприятието, контрола върху инвестиционната и ремонтна дейността, начина, по който се събират приходите, \"частното\", което въртя част от служителите на ВиК в работно време, пише \"Марица\".   Бойко Борисов настоя за проверка на всички ВиК дружества в страната още на 31 декември, когато водната криза в Перник беше обявена за \"бедствено положение", "date": "2020.01.10", "title": "МВР и ДАНС влизат и във ВиК Пловдив"}
{"url": "http://epicenter.bg/article/Ot-dnes-startira-Danachna-kampaniya-2020-/203526/4/0", "text": "От днес стартира Данъчна кампания 2020 г. за обявяване и плащане на доходи от миналата година.    Задължени да обявяват доходи са онези, които са получавали пари извън заплати, например хонорари или наеми.    За първа година, попълването на декларация вече ще може да се избегне. Онези, които имат Персонален идентификационен код (ПИК) от НАП ще получат предварително попълнена декларация, в която да нанесат промени, като данъчни отстъпки, които биха желали да ползват.    Тази услуга ще е достъпна през март.    Крайният срок за подаване на декларации и плащане е 30 април. А до 31 март се ползва 5% отстъпка.  ", "date": "2020.01.10", "title": "От днес стартира Данъчна кампания 2020 "}
{"url": "http://epicenter.bg/article/Valeriya-Veleva--Chakame-Velikite-sili-da-ni-reshat-problemite--a-te-ni-izpolzvat-za-tehnite-interesi/203531/11/0", "text": "Каква е каузата на днешните българи? Каква е каузата на днешните български политици? Къде ни водят те, как ни водат – с омраза, с разделение или със съгласие? Къде е националната доктрина? – пита журналистката и политически наблюдател Валерия Велева  „Тях не ги вълнуват интересите на българския народ и, че тези интереси трябва да бъдат защитени. Те използват народа ни, използват територията ни, използват прекрасното ни, дадено от Бога местоположение, за да реализират своите интереси. И след като ние го знаем това - в цялата ни история то минава като червена нишка – в последните 30 години защо не се научихме, че няма кой отвън да ни реши проблемите? Напротив – ще ни бъдат привнесени проблеми. А люшкането ни от единия полюс към другия, сляпото следване на външни примери, които са неприложими за българската действителност, ни доведоха до това състояние в момента.“    Това коментира Валерия Велева в сряда вечерта в предаването „Не се страхувай“, провокирана от автора и водещ Васил Василев, според когото „никой в България не е бил подготвен за промяната и не е знаел какво да направи - и изведнъж се оказахме лесна плячка, защото светът е такъв, че всеки гледа да те изяде – ние трябва да си дадем сметка за това. Ние гледахме на тях като на приятели, съюзници, съратници, братя – а се оказа, че те съвсем не са това.“    Валерия Велева смята, че „в последните 30 години ние живеем в безпътица, в едно неслучило се общество, в една недоизградена държава, с разбити илюзии и неосъществени мечти и надежди. Все си мислехме, че всяка следваща година ще ни доближи до онова, за което си мечтаехме в края на 89-та година – и то не се случва. Не се случва и все търсим кой е виновен, но ако трябва да бъдем искрени, сме си виновни самите ние – като народ, като общество, защото във всяка една страна народът гради бъдещето си. А ние не го изградихме така, както го мечтаехме.“    През всичките тези години ние все се люшкаме между великите сили, а те не мислят за нас, те прокарват тук собствените си интереси. Тях не ги вълнуват интересите на българския народ и, че тези интереси трябва да бъдат защитени. Те използват народа ни, използват територията ни, използват прекрасното ни, дадено от Бога местоположение, за да реализират своите интереси, често във вреда на нашите.   И аз задавам в последните години все едни и същи въпроси на българските политици и все не намирам отговор, и ги задавам и днес – на 30-та годишнина от промените:  Каква е българската кауза днес? Ето, виждаме Левски и неговата кауза я знаем. Знаем каква е била каузата на българските възрожденци.  Каква е каузата на днешните българи?  Каква е каузата на днешните български политици?  Къде ни водят те, как ни водят – с омраза, с разделение или със съгласие?  Къде е националната доктрина?  Къде е погледът на българина, на българския държавник след пет, десет, петнайсет, двайсет години?  А каква ще бъде България след десет години? Каква ще бъде България след трийсет години? Тази ли, която днес я имаме? Какво ще предадем на децата си?“    Велева посочва, че за разлика от европейските лидери, които „копаят своята градина с оглед на следващите десетилетия“, нашият т. нар. политически елит отказва да поеме отговорност за провалите, които е причинил.    „Гледах преди няколко дни едно предаване с Филип Димитров, който не се беше появявал от години. Този човек, чието правителство и чието управление докара толкова беди на България и с чиито грешки България затъна в тежки последици, които усещаме и до днес – с раздробеното селско стопанство, с първите стъпки на съсипването на българската икономика в онези години... той нямаше никакво чувство за вина и за отговорност, за онова което е направил в онези години. По същия начин нямат чувство за отговорност пред нацията нито Костов, нито Царя –  грешките на техните решения ги плаща българският народ, а те минават  с танцови стъпки през историята, сякаш нищо не се е случило - всичко си остава и си върви по старому. И вие, обърна се тя към водеция Васил Василев, казвате – народът е впримчен. Впримчен е, защото е допуснал такива управленци да го управляват. Как истински силен и свободен човек - човек, който не се страхува, може ли да бъде впримчен? Народ, който не се страхува и народ, който има такава славна история, такива предци, може ли да бъде впримчен? Просто този народ днес си харесва начина на впримчване, харесва си примката.“  На въпрос на Васил Василев „има ли и кой е този друг елит - стопански, научен, културен, който би могъл да замести сегашния? Тъй като „той така се е вкопчил във властта, властта му трябва да живее, защото той живее от това да краде. Как да бъде изтикан от там?“, Велева коментира, че „въпросът за изчерпания политически елит е всъщност най-голямата драма на българския народ днес, 30 години след прехода.    Всяко едно Народно събрание след онова Велико Народно събрание, с което започнаха промените, е по-лошо от предишното. И днес ние виждаме един парламент,  раздиран от крамоли, от агресия, от омраза, парлемнт,  който не може да възпроизведе никаква положителна енергия за този народ. Не може да му даде никаква светлина в тунела. Този политически елит не може да реши проблеми на страната, защото е елит на еднодневките. Неговият хоризонт е до следващите избори, до следващия парламент или до следващата политическа или парламентарна совалка.   Но, кой е виновен за това нещо? Кой възпроизвежда този елит? Възпроизвеждат го партиите. Кои са членовете на тези партии? – Целият народ. Едни членуват в БСП, други в ГЕРБ, в ДПС, във ВМРО... Българският народ изпраща този елит в парламента, в Министерски съвет, в партиите и този елит го управлява. И българският народ не може да се сърди на никой друг освен на себе си.   Никой не ни е виновен, че не си избираме, че не ги намираме, или ако ги намерим, не ги издигаме тези именно водачи, които могат да решат проблемите на страната ни и които могат да ни изведат на един път, който, както казва Левски, ще ни нареди по достойнство до онези европейски народи, с които искаме да се съревноваваме. Защото сега ние сме наредени до тези европейски народи, но сме на опашката. Едва ли Левски от това щеше да бъде доволен днес.    Затова Валерия Велева е на мнение, че народът ни има огромна вина за несгодите си и носи отговорност за съдбата си. Защото „кучето е заровено“ в тъмната стаичка, където всеки има свободата да гласува по своя воля и съвест.    Журналистката твърди, че в момента няма личност и лидер, който би могъл да увлече, обедини и поведе хората в една битка за промяна и по-добър живот.    „Сигурна съм - и СДС, и БСП – никой няма да признае грешките. Но нашият преход е тотално сбъркан. Нашият преход беше изключително идеологизиран, изключително партизиран, проведен от хора, некомпетентни, незнаещи. Хора, партийно обагрени, без да имат поглед в бъдещето. Пак казвам думичката „визия“. Нямаме поглед в бъдещето – и днес нямаме поглед в бъдещето и не виждам онази личност…нашата история, нашето съвремие изпостелява откъм големи личности. На мястото на тези, с които се разделяме през годините не се раждат други, нови, подчертава Велева.   И ние в момента нямаме онази фигура, за която да кажем: ето на, това е нашият водач. Няма значение дали е партиец или не е партиец. Не искам да е партиец. Искам хората да му вярват и да кажат: ето на, той иска да ни преведе през пустинята, знае къде да ни преведе и ние ще го следваме. Е, къде е този българин? Къде е този Вазов, застанал там, на балкона на своята къща за да изтрие сълзите на този народ? И днес народът плаче. Само че не знае в тази тежка ситуация на кого да се опре.    Защото другите народи – те вървят напред – с икономика, с образование, с мисъл. А ние – какво? Ни сме тук наистина в блатото.“    Според Велева един от сновните проблеми е липсата на справедливост и липсата на възмездие и това е нещото, което в последните 30 години е създало в българина лошото му отношение към държавата – че тази държава го краде и няма виновни.    „За това вина има не само политическата система, въпреки че е основно политическата, вина има и съдебната система. Имаме тотален крах на съдебната система - пускаме престъпници на свобода, с решения, които не са в синхрон със закона или се доближават до закона, но нямат нищо общо с моралното усещане за справедливост – това нанася изключителна травма на обществото.    Така че за корупцията, докато не осъзнаем, и това е една от бъдещите задачи пред българския елит, докато не осъзнаем, че трябва да има наказание на всеки за грешките му, но не да свалим някой министър от поста му или един областен управител и да кажем: ми, аз го наказах…не, не е това възмездието. Това вече народът не прощава. Обществото отдавна е обръгнало от всичките такива приказки. Това са действия подигравка. Обществото иска реални наказания за реални грешки. Иска да види виновни властници, които да си получат заслуженото.“    Тезата на Васил Василев, че „едничкото спасение на българския народ е в революцията. Може би не тази революция, която Ботев е виждал, но на нас ни трябва революция в усещането ни за държавност и отговорност“, Велева коментира така: „Революция на душите, когато имаш революция в душата ти няма да се съгласяваш с всичко това. Сетивата ще ти бъдат обострени , за да можеш да се бориш за живота си – такъв, какъвто ти се полага.“    Цялото предаване „Не се страхувай“, излъчено на 06.01.2020 по БСТВ и интервюто с Валерия Велева може да видите тук:         ", "date": "2020.01.10", "title": "Валерия Велева в „Не се страхувай“: Този политически елит не може да реши проблемите на страната"}
{"url": "http://epicenter.bg/article/Izdatelstvo--List--v-poreditsata--Izdatelski-vecheri--na-Stolichna-biblioteka/203563/6/0", "text": "Издателство „Лист“ влиза поредицата „Издателски вечери“ на Столична библиотека. Събитието ще е на 15 януари 2020 г., сряда, от 18,30 ч. в Литературния клуб на библиотеката (пл. „Славейков“ 4).   В представянето ще участват главният редактор на издателството Гергана Димитрова, а също художничката Капка Кънева и преводачът Стефан Русинов. Ще се продават книги от каталога на „Лист“ с 20 % отстъпка.  Издателство „Лист” се появи в родното книгоиздаване преди малко повече от 3 години и веднага заяви присъствието си с ясно зададена стратегия и качество на изданията си. Каталогът на издателството е изграден с мисълта за цялостност и концептуални връзки между различните книги и поредици.   В каталога на „Лист” присъстват имена като Дино Будзати, Сол Белоу, Джон Барт, Франк О’Конър, Сам Шепърд, Джордж Сондърс, Том Улф, Кендзабуро Ое, Колсън Уайтхед с легендарни романи и разкази. Някои от преводите вече имат награди – една „Христо Г. Данов”, три „Кръстан Дянков” и три от Съюза на преводачите. Философската поредица на „Лист” включва текстове, които са важни за обществото и развитието му. Засега в нея влизат „Утопия” от Томас Мор, „Левиатан” от Томас Хобс и „За обществения договор” от Жан-Жак Русо.   Емблематична за издателството е серията „Детски шедьоври от велики писатели”. Тя е изградена от малки текстове, които прочути писатели за възрастни са писали за своите деца, внуци, деца на свои приятели, а понякога по поръчка. Всяка от книгите е илюстрирана от различен български художник. Преводачът и художникът се избират според текста, за да бъде всяка книга единно цяло. Досега в поредицата влизат произведения на Джеймс Джойс, Вирджиния Улф, Мери Шели, Е. Е. Къмингс, Дилън Томас, Тед Хюз, Силвия Плат, Джейн Остин, Олдъс Хъксли, Даниил Хармс, Осип Манделщам, Гъртруд Стайн, Анатол Франс, Валери Петров и др.   „Детски шедьоври от велики писатели“ е носител на наградата „Златен лъв” на Асоциация „Българска книга“ и две „Христо Г. Данов”.   Илюстрациите за книгата на Тед Хюз донесоха международно отличие за художничката Капка Кънева на Московския панаир на книгата през 2019 г.", "date": "2020.01.10", "title": "Издателство „Лист“ в поредицата „Издателски вечери“ на Столична библиотека"}
{"url": "http://epicenter.bg/article/Okonchatelno--Britanskite-deputati-dadoha-zelena-svetlina-za-Brekzit/203536/7/0", "text": "Британските депутати дадоха с исторически вот след три години и половина на криза, окончателното си одобрение за законопроекта, който ще позволи на Обединеното кралство да напусне ЕС на 31 януари, предаде Франс прес, цитира Новини.бг.    Камарата на депутатите, доминирана от консерваторите на премиера Борис Джонсън, прие текста с 330 срещу 231 гласа.    След като мине през Камарата на лордовете следващата седмица и след това получи одобрението на кралицата, текстът, който превръща в закон споразумението за Брекзит, договорено с Брюксел, остава да бъде ратифициран от Европейския парламент на 29 януари - два дни преди съдбоносната дата.    Излизането на Великобритания от Европейския съюз е политическа цел, подкрепяна от британски политици, групи по интереси и известни лица още от присъединяването на страната към Европейската икономическа общност през 1973 г. Процесът става популярен с английската комбинирана дума брексит (също и брекзит, брегзит) (на английски: brexit, от Britain и exit), с буквалното значение „изход на Британия“.    На 20 февруари 2016 г., след приключване на преговорите с Европейския съюз за статута на Великобритания в него, британският министър-председател Дейвид Камерън насрочи провеждането на референдум относно членството на кралството в Съюза за 23 юни 2016 г. А на 29 март 2017 г. британският посланик в ЕС Тим Бароу връчи на председателя на Европейския съвет Доналд Туск писмо, подписано от британският министър-председател, с което започна процесът по излизането на Обединеното кралство от общността.    Брекзит на няколко пъти бе отлаган, но окончателно се очаква той да се случи до 31 януари 2020 година.", "date": "2020.01.10", "title": "Окончателно! Британските депутати дадоха зелена светлина за Брекзит"}
{"url": "http://epicenter.bg/article/Balgariya-se-prosti-s-olimpiyskata-mechta-sled-zaguba-na-polufinalite-ot-Germaniya-/203528/8/0", "text": "Отборът на България отстъпи на Германия с 1-3 гейма – в отделните части 20-25, 23-25, 25-20, 23-25, след около два часа игра в зала „Макс Шмедлинг Хале“ в Берлин и не успя да се класира за финала на олимпийската квалификация, предаде БГНЕС.    Домакините стартираха по-добре срещата на сервис и след силна игра през центъра и на блокада поведоха след 25-20. Във втората част те дръпнаха от самото начало на гейма, но нашите се съвзеха и на свой ред показаха добри неща на полето, но силите им достигнаха само за почетна загуба с две точки разлика.    Възпитаниците на Силвано Пранди напомниха за себе си в третата част, когато спечелиха с 25-20, за да вкарат двубоя в четвърти гейм. Там германците взеха крехко предимство в средата на частта и успяха в крайна сметка да затворят полуфинала след 25-23. Над всички за победителите бе Георг Грьоцер със 17 точки (16 от атака и 1 блокада). Денис Калиберда и Кристиан Фром добавиха съответно по 15 и 14.    За нашите Цветан Соколов реализира 18 точки, а капитанът Виктор Йосифов 14, но въпреки техните усилия България напусна надпреварата и вече няма шансове за участие на Олимпиадата в Токио това лято.   Германия, от своя страна, ще играе в петъчния финал с Франция, която по-рано елиминира Словения след обрат от 0-2 до 3-2 гейма.   Победителят ще участва на Игрите в японската столица от 24 юли до 9 август.    Мачът бе последен за националния отбор за капитана Виктор Йосифов и либерото Теодор Салпаров.", "date": "2020.01.10", "title": "България се прости с олимпийската мечта след загуба на полуфиналите от Германия "}
{"url": "http://epicenter.bg/article/Megan-napusna-Velikobritaniya-v-razgara-na-kralskata-drama/203534/10/100", "text": "Темата с оттеглянето на принц Хари и съпругата му Меган Маркъл от кралското семейство не дава мира на световните медии вече втори ден. Днес се събудихме с новината на BBC, че херцогинята на Съсекс се е върнала в Канада по средата на дискусиите около това каква ще бъде нейната роля и тази на принц Хари в британското кралско семейство в бъдеще.   Двойката бе в Канада за коледните празници със сина им Арчи, който е останал там под грижите на тяхната приятелка Джесика Мълрони и бавачка, съобщиха няколко медии. Засега принц Хари остава във Великобритания, но се очаква да се присъедини към съпругата и сина в Канада през следващите няколко дни.   Тази новина идва, след като кралица Елизабет II, принцът на Уелс и херцогът на Кеймбридж започнаха да търсят добро решение, след като Меган и Хари съобщиха за своето решение да се оттеглят от кралските си задължения.   Източници от двореца в Лондон са заявили пред кореспондента на BBC - Джони Даймънд, че принц Хари и Меган не са се консултирали с абсолютно никого от кралската фамилия преди да заявят открито своето решение чрез официалната си страница в Инстаграм.   В това съобщение, направено в сряда вечерта Меган и Хари обявиха, че желаят да се оттеглят от кралските си задължения и да бъдат финансово независими, като двойката планира да разделя времето си между Великобритания и Северна Америка, като продължат \"да почитат кралицата и да изпълняват службата си към нея, към обществеността и към каузите си\".   От четвъртък Елизабет II е във връзка с принц Чарлз и принц Уилям, както и с администрацията на Съсекс, за да намерят решение на този казус \"през следващите дни\". Малко по-късно бе потвърдено пред BBC, че Меган вече е отпътувала за Канада.   Един от кореспондентите на медията споделя, че кралското семейство е било \"заслепено\" от обявлението на Меган и Хари. В свое изявление от Бъгингамския дворец се казва: Въпреки решението на двойката, те си остават шести поред за британския престол.   Същевременно световните агенции съобщиха, че принц Хари и съпругата му Меган ще ограничат контактите си с медиите, след като се оттеглят от задълженията си на старши членове на британското кралско семейство. Херцозите на Съсекс, които критикуват остро отколешните традиции за медийно отразяване на кралското семейство, заявиха, че предпочитат да общуват пряко с обществото чрез социални медии, пише БТА.   Принц Хари и Меган смятат в бъдеще да контактуват с \"местни медии и млади журналисти\" и \"да осигуряват достъп на надеждни медии, които отразяват обективно събитията, за да информират за ключови моменти и събития\".   По-рано беше съобщено, че Хари и Меган се чувстват подложени на голям натиск от британските медии, които според тях проявяват твърде голямо внимание към живота им.   Миналата година Хари заклейми британските медии за отношението им към жена му и ги обвини, че я преследват, както са правели с майка му принцеса Даяна, която загина през 1997 г. в автомобилна катастрофа в опит да избяга от папараци, отбелязва Асошиейтед прес.   Оттеглянето на херцога и херцогинята на Съсекс от кралското семейство може и да е дълъг и сложен процес, който световните медии вече нарекоха \"Мегзит\", но в Музея на Мадам Тюсо \"Мегзит\" бе извършен най-бързо и безболезнено. Това стана, след като в музея восъчните фигури на принц Хари и Меган Маркъл бяха отделени от останалите членове на британското кралско семейство, позиционирайки ги в друга секция.    - каза генералният мениджър Стив Дейвис. - .", "date": "2020.01.10", "title": "Меган напусна Великобритания в разгара на кралската драма"}
{"url": "http://epicenter.bg/article/Kanada--Nyu-York-ili-Holivud--kade-shte-se-premestyat-da-zhiveyat-Megan-Markal-i-prints-Hari-/203540/10/99", "text": "Принц Хари и Меган Маркъл, херцогът и херцогинята на Съсекс, шокираха света в сряда следобед, като обявиха намерението си да се „оттеглят“ от задълженията си като висши членове на кралското семейство.      Освен фактът, че срещите на кралското семейство просто станаха много по-хладни, това означава, че Меган и Хари ще се преместят. Двойката заяви, че възнамеряват да разделят времето си между Великобритания и Северна Америка, докато отглеждат сина си Арчи.        Ето седем места, на които биха могли да се окажат, според сайта Lonely Planet.    1. Ню Йорк  Ако Меган и Хари се установят в Ню Йорк, това би трябвало да е Бруклин ... защото всички се местят в Бруклин.    2.Слийпи Холоу, Ню Йорк  След две години постоянно наблюдение от британските таблоиди, Хари и Меган вероятно жадуват за личния си живот. Слийпи Холоу е тихо градче на половин час северно от Ню Йорк, където биха могли да намерят спокойствие.    3 Монтесито, Калифорния  Опра Уинфри - близка приятелка на Меган живее в огромна къща в Монтесито, близо до Санта Барбара.  Тя безспорно може да приюти двойката, докато намерят собствен дом.    4.Нашвил  Къде отиват всички готини хора в наши дни - Нашвил - един от най-бързо развиващите се метрополитени в САЩ.  Херцогът и херцогинята биха могли да помолят местните жители Никол Кидман и Кийт Ърбън да се грижат за Арчи, докато те разгледат местните забележетилности.    5. Ашвил, Северная Каролина  Когато веднъж си живял в замък, е трудно да се почувстваш като удома си някъде другаде. Ако Меган и Хари се преместят в Ашвил, те могад да посещават имението Билтмор - най голямото частно жилище в региона, което да им напомня за техния собствен замък.    6. Канада  Меган вече има местни връзки, защото в продължение на седем години снима телевизионното шоу “Костюмари” в Торонто, а Хари оставаше с нея, докато се срещаха.  Или може да се установят на остров Ванкувър, където наскоро прекараха шестседмичната си ваканция.    7. Холивуд  Родният град на Меган - най-доброто място за отглеждане на кралско бебе. Там всички са известни, така че никой няма да е изненадан, когато малкият Арчи се появи в училище.   Източник: Новини.бг", "date": "2020.01.10", "title": "Канада, Ню Йорк или Холивуд: къде ще се преместят да живеят Меган Маркъл и принц Хари?"}
{"url": "http://epicenter.bg/article/Leonardo-di-Kaprio-daryava-3-mln--dolara-za-borba-s-gorskite-pozhari-v-Avstraliya/203547/10/100", "text": "Леонардо ди Каприо и неговата екологична организация Earth Alliance даряват 3 млн. долара за борба с бушуващите горски пожари в Австралия.    С крупната сума холивудският актьор възнамерява да подпомогне местни организации, които се борят с огнената криза на континента. Организацията се \"ангажира с 3 млн. долара за подпомагане на критичните усилия за борба с пожарите в Нов Южен Уелс, подпомагане на местните общности, които са най-засегнати от пожарите, възможност за спасяване и възстановяване на дивата природа и подпомагане на дългосрочното възстановяване на уникални екосистеми\", пише Ди Каприо в Инстаграм.   Източник: Новини.бг", "date": "2020.01.10", "title": "Леонардо ди Каприо дарява 3 млн. долара за борба с горските пожари в Австралия"}
{"url": "http://epicenter.bg/article/Kralskoto-semeystvo-speshno-tarsi-izhod-ot-situatsiyata-s-Hari-i-Megan/203555/10/99", "text": "Британската кралица Елизабет Втора и останалите старши членове на кралското семейство се опитват спешно да изготвят план за принц Хари и съпругата му Меган след шокиращото решение на двойката да се оттегли от кралските си задължения и да прекарва голяма част от времето си в Северна Америка, съобщават Ройтерс и ТАСС.   Херцогът и херцогинята на Съсекс \"свариха неподготвени\" кралицата и останалите членове на семейството, оповестявайки желанието си да водят по-независим живот, който се надяват да финансират сами. Кралски източник определи решението като \"болезнено и разочароващо\" за фамилията, посочва БТА.   Хари и Меган не са се консултирали относно направеното в Инстаграм съобщение нито с кралица Елизабет Втора, посветила живота си на обществения си дълг, след като през 1952 г. наследява баща си на британския трон, нито с престолонаследника принц Чарлз.   \"Избрахме тази година да направим промяна, да започнем да играем нова, прогресивна роля. Възнамеряваме да се оттеглим от задълженията на старши членове на кралското семейство и да работим, за да станем финансово независими, като при това ще продължим напълно да подкрепяме Нейно Величество кралицата\", оповестиха в Инстаграм Хари и Меган, наричани официално херцог и херцогиня на Съсекс.   Двойката сподели, че е обмисляла решението си от месеци, както и че ще разпредели времето си поравно между Великобритания и Северна Америка. Това ще осигури на Хари, Меган и сина им Арчи необходимото им пространство.   От Бъкингамския дворец не скриха изненадата си, съобщавайки, че обсъждането на бъдещето на двойката е едва на ранен етап. Според друг кралски източник обаче кралица Елизабет Втора, престолонаследникът принц Чарлз и по-големият брат на Хари, принц Уилям, са инструктирали екипите си за спешно съдействие с правителствата, за да помогнат на Хари и Меган с \"изпълними решения\" до дни, вместо до седмици.   На този етап остава неясно как 35-годишният Хари, който е шести поред за наследяване на британския престол, и 38-годишната Меган ще станат \"полу-кралски особи\" - термин, въведен от биографите, и кой ще плаща за трансатлантическия им начин на живот.   Хари отдавна негодува срещу отношението на таблоидите към него и съпругата му. В съобщението се посочва, че двамата с Меган ще ограничат медийния достъп до ангажиментите им.   \"Това, което наистина ме подразни, е че не можеш хем да запазиш тортата, хем да я изядеш. Не можеш да си в Америка и следващата минута да си в Лондон. Или си кралска особа, или не си\", казва ветеранът фотограф Артър Едуардс от в. \"Сън\".   Ръсел Майърс от в. \"Дейли мирър\" прогнозира, че решението на Хари и Меган ще има определени последствия за всички замесени. Принц Чарлз, от своя страна, отдавна желае да ограничи броя на старшите членове на кралското семейство във фокуса на общественото внимание.   Прибързаността на решението обаче повдига въпроси за семейството след година, белязана и от оттеглянето на принц Андрю от обществени задължение на фона на скандала с Епстийн. Кралските коментатори правят паралел между абдикацията на крал Едуард Осми, който се отказва от трона през 1936 г., за да се ожени за Уолис Симпсън - също като Меган разведена американка, и да заживее във Франция.   Опонентите на монархията не пестят язвителността си. \"Данъкоплатците с право ще се запитат кой ще финансира презокеанския им начин на живот, допълнителната охрана и пътуванията напред-назад между Великобритания и Северна Америка\", казва Греъм Смит, който ратува за премахване на монархията.   Междувременно Ройтерс отбелязва, че дори временното пребиваване на Хари и съпругата му в Канада ще струва скъпо на данъкоплатците с оглед на разходите за охраната им.   Меган, известна с ролята си в телевизионния сериал \"Костюмари\", може да се завърне към актьорството в САЩ, въпреки че остава неясно как от Двореца биха погледнали на подобно решение.   \"Вероятно тя трябва да подбира внимателно ролите си, тъй като е член на кралското семейство. Едва ли ще я видим, например, в твърде разгорещени сцени\", казва кралската биографка Пени Джунър.   Решението на Хари и Меган очаквано стана водеща тема в британските медии, припомня ТАСС. Направено от YouGov допитване установи, че общественото мнение е на страната на двойката. Подкрепата си за Хари и Меган са заявили 45 процента от анкетираните, докато против решението им са гласували 26 процента от участниците.    ", "date": "2020.01.10", "title": "Кралското семейство спешно търси изход от ситуацията с Хари и Меган"}
{"url": "http://epicenter.bg/article/Megzit---ot-koi-privilegii-ne-se-otkazvat-Megan-i-Hari/203567/10/99", "text": "Новината, че принц Хари и херцогиня Маркъл ще се откажат от ролята си на висши членове на британското Кралско семейство и да станат финансово независими, се превърна в една от топ темите в последните дни.   Започнаха да се появяват всякакви слухове за реакциите на различните членове на кралската фамилия, както и всевъзможни варианти с какво точно двете кралски особи ще се занимават, от какви привилегии се отказват, както и кои ще запазят.   Принц Хари и Меган представиха намерението си да снижат статута си в британското кралско семейство. В своето обръщение те подчертаха, че искат да бъдат \"финансово независими\", но двойката запазва по-голямата част от приходите и привилегиите си и ще може да печели от известността си, пишат от  Веднага след като обявиха новината, херцогът и херцогинята на Съсекс публикуваха подробности за новото си финансово положение. Това е начин да се избегне чувствителната тема за цената на монархията - самата тя много популярна - и подновяващите се критики за начина им на живот. Изявлението отприщи нов порой от нападки в пресата, защото обявената финансова независимост е много относителна.   Хари и Меган се отказват от дяла си от кралската субсидия, плащана на кралицата за представителните й функции, както и на тези на членове на семейството й, за служителите й и поддръжката на Бъкингамския дворец. Тя е около 82 милиона лири за финансовата 2018 г. - 2019 г., но какви са индивидуалните дялове, не е известно.   Субсидията се изчислява според доходите от управлявлението на имотите на британската корона. Тази сума обаче е едва 5 процента от доходите на Хари и Меган.   Останалите 95 процента от доходите им се отпускат от принц Чарлз от херцогството Корнуол, което е частно имение, ползвано от 15-и век. Освен земите - 53 000 хектара, към него има и финансови инвестиции. Активите му през 2018 г. -2019 г. са почти милиард лири, а печалбите - над 20 милиона лири. Около 5 милиона лири (5,9 милиона евро) се превеждат ежегодно на двамата сина на принц Чарлз - принцовете Хари и Уилям, посочи в. \"Таймс\". Остава да се разбере реакцията на принц Чарлз, чието мнение за оттеглянето им още не е известно.   Двамата съпрузи искат за запазят титлите си, както и да продължат да използват резиденцията си Фрогмор хаус \"с позволението\" на кралицата, която е неин собственик. Резиденцията беше ремонтирана за 2,4 милиона лири за сметка на данъкоплатците, преди те да се нанесат в нея.   Като се отказват от кралската субсидия, Хари и Меган получават свободата да печелят пари. За тази двойка, към която има голям интерес (а и която е доста богата), това не би трябвало да е проблем. Те могат да се оттдадат на благотворителни бизнес проекти.   \"Активите им като бивша актриса за херцогинята и бивш военен за херцога са много продаваеми\" - пише в. \"Дейли телеграф\", като дори подхвърля, че Меган може да изпълни собствената си роля в сериала \"Короната\". Възможно ли е обаче Меган да се завърне в киното - тепърва предстои да разберем.  Ако Хари и Меган плащат за частните си пътувания, както твърдят на сайта си, че искат да продължат \"да подкрепят\" кралица Елизабет Втора и да правят официални посещения, които обаче са финансирани от кралската субсидия.   Статутът им на знаменитости им дава право на въоръжена охрана от британската полиция. В това отношение не е предвидена промяна. ", "date": "2020.01.10", "title": "Мегзит - от кои привилегии не се отказват Меган и Хари"}
{"url": "http://epicenter.bg/article/V-nedelya-ako-investirate-v-pokupki-shte-vi-donesat-trayni-materialni-dividenti/203599/10/101", "text": "Дневно предназначение: Ден, предназначен за постигане на максимум, проява на претенции, очертаване на посоката, учене и оценяване.   Всичко, което ще се случва, ще бъде от важно значение за бъдещото израстване и успех. Дневната нумерологична карта е активна и провокира действие относно реализация на успешен бизнес или идея.   Денят е подходящ за разходки в планината, навън, на открито, чистене, подреждане на дома или офиса.   Основна цифрова характеристика – 1, 2, 3, 4, 5, 6, 7. Ден, подходящ за пътувания в чужбина, усъвършенстване и проява на качество.   Часова характеристика: 6.00 – 12.00 ч. – Сутринта започва с движение и ентусиазъм за справяне с много задачи за деня. 12.00 – 18.00 ч. – През обедните часове всичко се подрежда хармонично и спокойно. Това е момент, който може да използвате, за да намерите разрешение и да случите по-лесно нещата. Ако днес желаете да направите нещо по-важно, това е времето, в което може да предприемете действие. 18.00 – 00.00 ч. – Вечерта е време за осмисляне и преоценка на действията, осмисляне на мечти и надежди за далечно бъдеще. Мото: Моето сегашно и бъдеще са такива, каквото аз избирам да бъдат! Съдбовно правило: Всичките ми начинания са успешни!     Позитивно утвърждение: Днес аз постигам желаното!  Дневно предназначение: Ден, подходящ да инвестирате парите си в пазаруване и покупки, които да ви донесат трайни материални дивиденти. Погрижете се за близки, семейство и наследство.   Дневната нумерологична карта активира финансови потоци, разговори за подобряване на финанси и бъдеще. Денят е подходящ за развитие, кратки пътувания до чужбина, внос-износ на стоки, договорки и подписване на договори за недвижими имоти.   Основна цифрова характеристика – 1, 2, 3, 4, 5, 7, 8. Ден за трайни материални капиталовложения, който може да ви подсигури добри финансови доходи в бъдеще. Всичко тръгва добре, за да завърши още по-добре.   Часова характеристика: ", "date": "2020.01.10", "title": "В неделя ако инвестирате в покупки ще ви донесат трайни материални дивиденти"}
{"url": "http://epicenter.bg/article/Gol-na-Berbatov-obyaven-za-popadenie-na-veka-na-Monako--video--/203537/8/0", "text": "Фантастичното изпълнение на Димитър Бербатов, с което той прехвърли вратаря Давид Оспина в двубоя срещу Ница през 2014 година, бе избрано за Гол на века в Монако, предаде БНР.    Българският нападател получи гласовете на 45% от феновете, гласували на сайта на отбора от Княжеството.    Привържениците избираха измежду от 100 попадения, отбелязани след 2000 година. На второ място остава голът на Давид Жилиоти, който французинът отбеляза със задна ножица също срещу Ница, но през сезон 2004/05. На трета позиция е попадението на Давид Жинола срещу Рен.    Бербатов благодари в социалните мрежи за признанието.    Насладете са на класата и финеса на българина при гола :", "date": "2020.01.10", "title": "Гол на Бербатов обявен за попадение на века на Монако (видео) "}
{"url": "http://epicenter.bg/article/Tramp--Nie-zashtitavame-Evropa-ot-Rusiya-/203545/7/0", "text": "Президентът на САЩ Доналд Тръмп заяви в четвъртък, че американските власти получават малко средства от европейските страни, за да ги защитават от Русия.    \"От много години НАТО печели за сметка на Съединените щати. Ние защитаваме Европа от Русия, докато разходите за отбрана на Алианса постоянно намаляват през последните 15-18 години\", заяви Тръмп на митинг в Охайо.      Американският президент изрази недоволство, че Вашингтон получава малко пари от европейските страни за това, съобщава ТАСС.   Според американския президент заради подобни изявления европейските лидери не го харесват, за разлика от предшественика му Барак Обама. „Те предпочитат Обама, който казваше: „Благодаря ви, че се събрахте, ние наистина оценяваме това. Връщам се във Вашингтон. Чао\", каза Тръмп.", "date": "2020.01.10", "title": "Тръмп: Ние защитаваме Европа от Русия "}
{"url": "http://epicenter.bg/article/Zelenski--Versiyata--che-nashiyat-samolet-e-svalen-ot-iranska-raketa-oshte-ne-e-potvardena/203550/7/0", "text": "Президентът на Украйна Владимир Зеленски написа във Фейсбук профила си, че версията за сваляне на украинския самолет е свален с ракета на иранското ПРО \"не се изключва, но и не е потвърдена\".    Зеленски призова правителствата на САЩ, Канада и Великобритания да предоставят данните и доказателствата, с които разполагат на комисията, разследваща катастрофата.    Припомняме, че премиерите на Канада и Великобритания заявиха, че имат информация, че самолетът може би е свален случайно от иранска зенитна ракета.    На 9 януари Newsweek съобщи, че самолетът със 176 души на борда е свален с иранска ракета, изстреляна от руски зенитно-ракетен комплекс \"Тор\".    ", "date": "2020.01.10", "title": "Зеленски: Версията, че нашият самолет е свален от иранска ракета още не е потвърдена!"}
{"url": "http://epicenter.bg/article/Parizh--Iran-mozhe-da-se-sdobie-s-yadreno-orazhie/203551/7/0", "text": "Иран може да се сдобие с  ядрено оръжие за година-две, ако страната извърши нарушения на сделката за ядрената й програма от 2015 г. Това заяви днес френският външен министър Жан-Ив Льо Дриан, цитиран от Ройтерс.  „Ако продължат с разнищването на споразумението от Виена, тогава в рамките на доста кратък период от време, между една и две години, те може да получат достъп до ядрено оръжие, което не е опция“, каза Льо Дриан пред радио РТЛ.  Външните министри на ЕС провеждат днес извънредна среща в опит да отклонят САЩ и Иран от конфронтация. ", "date": "2020.01.10", "title": "Париж: Иран може да се сдобие с ядрено оръжие"}
{"url": "http://epicenter.bg/article/Dnes-stava-yasno-povdigat-li-obvinenie-na-Neno-Dimov/203516/2/0", "text": "В късния следобед днес изтича 24-часовото задържане на министъра на околната среда Нено Димов.    Той прекара нощта в ареста на 3-то районно полицейско управление, а от прокуратурата обявиха, че по-късно днес ще стане ясно ще бъде ли повдигнато обвинение.   Нено Димов е прекарал нощта сам в килия, при него не е влизал адвокат, сутринта са му донесени вода и кроасан за закуска. Припомняме, екоминистърът е един от десетките отведени за разпит при вчерашната акция на Специализираната прокуратура, Министреството на вътрешните работи, Държавната агенция \"Национална сигурност\" и Антикорупционната комисия заради водната криза в Перник. Разследващите обискираха кабинета и дома на министър Димов, като търсиха доказателства за аферата с италианския боклук.  Арестът на министър е абсолютен прецедент в история на родните служби и прокуратура и демонстрация на волята на новия главен прокурор Иван Гешев да се справи с престъпността и корупцията по най-високите етажи на властта. Досега не е бил задържан действащ министър в новата история на България.    Освен Нено Димов, вчера в Националното следствие за по няколко часа бяха и бившият областен управител на Перник Ирена Соколова и директорът на ВиК- Перник Иван Витанов. Извършен е обиск и в дома на бившия кмет на града Вера Церовска. На този етап и тримата са само свидетели.", "date": "2020.01.10", "title": "Днес става ясно повдигат ли обвинение на Нено Димов. Прекарал е нощта сам в килия"}
{"url": "http://epicenter.bg/article/Prevozvachi-izlizat-na-protest--Borisov-se-sreshta-s-tyah/203517/2/0", "text": "Премиерът Бойко Борисов ще се срещне с представители на протестиращите превозвачи. Това съобщиха от правителствената информационна служба.    На 10.01.2020 г. в 9.00 ч. премиерът Бойко Борисов ще приеме представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи.  На срещата ще бъдат обсъдени мерки за решаване на проблемите в транспортния сектор, както и възможностите за актуализиране на тарифите за тол таксите. ", "date": "2020.01.10", "title": "Превозвачи излизат на протест, Борисов се среща с тях"}
{"url": "http://epicenter.bg/article/Kostadin-Paskalev--V-ekoministerstvoto-nyama-spetsialisti--a--quot-kalinki-quot-/203520/2/0", "text": "„Безспорно действията на прокуратурата са закъснели, ситуацията е като след дъжд – качулка, само че няма дъжд“. Това каза бившият регионален министър Костадин Паскалев. Според него министър Нено Димов е пряко отговорен за водната криза в Перник. \"Не съм в управлението и не знам кога е станало ясно, че има проблем с язовир \"Студена\". Това трябва да кажат други хора. По закон Нено Димов трябва да получава всеки ден информация за състоянието на язовирите и водата в тях\", посочи той.   „В последно време има усещането, че страната ни няма нужда от правителство, а от главен прокурор\", каза Паскалев в предаването \"Тази сутрин\". \"В МОСВ няма експерти и човек, който да отговаря за управлението на водите. Управителят на ВиК Перник би трябвало да знае какво е нивото на язовир „Студена“. В момента, в който е станало ясно, че има проблем с язовира, е трябвало да се съберат министрите на икономиката, енергетиката, земеделието и храните, както и на МРРБ. Министърът на МОСВ трябва да получава цялата информация за състоянието на язовирите. За съжаление, в държавата има все още т.нар. „калинки“, продължи бившият министър.   \"За съжаление не чуваме специалисти, а прокурори и политици да говорят за темата „вода“. Проблемът е, че имаме порочна система на управлението на ВиК дружествата. Трябва да се направи едно ВиК дружество, което да управлява питейната вода, както и да бъде усреднена цената на водата. За решаването на проблема на водите не са нужни 11-12 млрд. лв., както се твърди, а в пъти по-малко. Правят се водни цикли. В Благоевград беше направен такъв, след който водопотокът падна от 450 на 300 л/с. ВиК дружествата не са заинтересовани от това, а да инкасира приходи на база на продадена вода“, обясни Паскалев.   \"В България има много абсурди. Единият е, че понякога ВиК дружества имат интерес от загубата на питейна вода, за да могат да вдигат цените. Задължително трябва да се структурира ръководенето и работата на ВиК дружествата. Трябва да има единна дружество\", обяви бившият министър.  ", "date": "2020.01.10", "title": "Костадин Паскалев: Нено Димов е пряко отговорен! В екоминистерството няма специалисти, а \"калинки\"!"}
{"url": "http://epicenter.bg/article/Strahil-Deliyski/203522/2/0", "text": "Ще има ли наказани за водната криза в Перник коментираха и политолозите Димитър Ганев и Страхил Делийски в ефира на предаването „Здравей, България” по Нова телевизия.    „Във връзка със случващото се в съзнанието ми изплува песента „Таралежите се раждат без бодли”. В нея се пее „всичко е точно на своето място. Рибите си летят”. Това е състоянието на политическия процес. Всичко е точно, защото има политологичен закон. Колкото по-импотентно е едно управление в решаването на публичните проблеми, толкова по-потентни са силовите институции. Вместо да бъде решен случаят, се използва инструмент на заплахата и силата през прокуратурата. Това няма да реши проблемите в Перник. Виждаме един премиер, който е безкомпромисен към чужди, и към свои. Той не е отговорен за нищо. От друга страна, имаме главен прокурор, който твърди, че е безпристрастен и принципен”, каза Страхил Делийски.  „Когато у нас има криза и напрежение се реагира остро. Искат се оставки. При трагедията в Своге трима министри си заминаха за ден. Оставката на Нено Димов обаче не е толкова лесна. Първо, това не е решение само на премиера. Второ, г-жа Нинова с вота на недоверие бетонира ресорните министри. Трето, дори да имаше подадена оставка, водната криза в Перник нямаше да се реши. Безводие в града ще има поне до март”, каза Димитър Ганев.  ", "date": "2020.01.10", "title": "Страхил Делийски и Димитър Ганев разкриват ще си отиде ли от властта  Нено Димов"}
{"url": "http://epicenter.bg/article/Andrey-Raychev--Neno-Dimov-e-priklyuchil-s-politicheskata-si-kariera-/203523/2/0", "text": "След ареста на Нено Димов има нова политическа обстановка в страната. Водната криза в Перник доведе хората до нетърпимост. Тази криза няма да завърши без жертви и без “фира”. Това заяви в сутрешния блок на БНТ социологът Андрей Райчев.    \"В първия случай след избирането на Гешев за главен прокурор виждаме голямо действие и игра. Той няма да седи в ъгъла. Българите са изстрадали за справедливост. Лаура Кьовеши арестуваше министри в Румъния и ги \"хвърляше\" на тълпата. Тя както и тази в България е кръвожадна. Дано не се стигне до това и в България\", каза още той.    \"Нено Димов е приключил с политическата си кариера. Този арест ще усложни отношенията между ГЕРБ и ВМРО\", разкри Райчев.    Припомняме, че Димов е министър от квотата на Обединени патриоти и по-точно от ВМРО.    \"От този случай нататък няма да има безнаказани престъпления. Няма да има недосегаем\", коментира социологът.    \"Едва ли тази нощ са разпитвали Нено Димов – той седи в килията за удоволствие на хората\", смята Райчев.    Андрей Райчев заяви, че няма сценарий за сваляне на правителството и Гешев не работи в полза на опозицията.    \"Прокуратурата не наказва, а подвига обвинения. За наказанието се грижи съда\", припомни социологът.    Припомняме, че вчера министърът на околната среда и водите Нено Димов беше задържан за 24 часа, след акция на прокуратурата в МОСВ. Причината за разследването е водната криза в Перник и нелегалния боклук от Италия. В началото на деня главният прокурор Иван Гешев бе в Перник по време на спецакция.", "date": "2020.01.10", "title": "Андрей Райчев: Нено Димов е приключил с политическата си кариера."}
{"url": "http://epicenter.bg/article/Vazduhat-v-Sofiya-otnovo-e-mrasen--bufernite-parkingi-shte-sa-bezplatni-/203525/2/0", "text": "Столична община въвежда безплатно паркиране в буферните паркинги към станциите на метрото за всеки, който остави колата си и ползва градския транспорт. Мярката се предприема във връзка с повишаване на нивата на фини прахови частици и прогноза за 10 януари.    Местната власт призовава гражданите, които имат възможност, да не използват личните си автомобили, а тези, които се отопляват на твърдо гориво – да преминат на алтернативно отопление.    Безплатните паркинги са разположени по линиите на метрото на бул. „Цариградско шосе“, бул. „Черни връх“, бул. „Ломско шосе“, на бул. „Александър Малинов“ и на бул. „Драган Цанков“.", "date": "2020.01.10", "title": "Въздухът в София отново е мръсен, буферните паркинги ще са безплатни "}
{"url": "http://epicenter.bg/article/Kiril-Dobrev-v-Galabovo--Votat-na-nedoverie-mina-uspeshno--predi-da-e-zapochnal-/203529/2/0", "text": "Вотът на недоверие мина успешно, преди да е влязъл в зала. Така коментира зам.-председателят на БСП Кирил Добрев пред членове и симпатизанти в Гълъбово разпитите на министъра на околната среда Нено Димов и бившия областен управител на Перник Ирена Соколова, съобщиха от пресцентъра на партията.   \"Арестите доказват правотата на този вот на недоверие, за който сме обвинявани, че не бил държавнически подход. Нека припомня, че фигури като Димов осигуряват подкрепа на правителството сред традиционния десен електорат\", коментира още Добрев. Според него евентуалната оставка на Нено Димов няма да разреши проблемите в сектора, които са натрупвани с години.    \"Такава оставка трябваше да е факт още през 2017-та година. Сега вече е само, като коментар под линия. Хуманитарната криза в Перник е снимка на некомпетентността на управляващите на национално, но и на местно ниво, защото тук не говорим само за министър, а и за кмет, областен управител, началник на ВиК\", допълни още Кирил Добрев.", "date": "2020.01.10", "title": "Кирил Добрев в Гълъбово: Вотът на недоверие мина успешно, преди да е започнал "}
{"url": "http://epicenter.bg/article/Premierat-Borisov-provezhda-sreshta-s-predstaviteli-na-prevozvachite-/203530/2/0", "text": "Министър-председателят Бойко Борисов провежда среща с представители на Конфедерацията на автобусните превозвачи, на Съюза на международните превозвачи, на Камарата на автомобилните превозвачи в България, на Националното сдружение на българските превозвачи, на Националния таксиметров синдикат, на АЕБТРИ и на Камарата на автобусните превозвачи, съобщиха от правителствената информационна служба.    На разговора присъстват още министърът на финансите Владислав Горанов, министърът на регионалното развитие и благоустройството Петя Аврамова, заместник-министърът на регионалното развитие и благоустройството Николай Нанков, както и проф. Олег Асенов, член на УС на АПИ.", "date": "2020.01.10", "title": "Премиерът Борисов провежда среща с представители на превозвачите "}
{"url": "http://epicenter.bg/article/Ivan-Ivanov--Ministar-Dimov-e-bushon-v-tsyalata-veriga--nastoyavame-za-ostavka-na-pravitelstvoto/203533/2/0", "text": "\"Готвим мотивите за вота на недоверие. Всеки изминал час ни дава още аргументи. За съжаление, събитията се развиват много бързо, на гърба на българския гражданин - това е най-бруталното. Тази криза не е от вчера и днес, тя продължава 10 години - днес е върхът на айсберга. Това е трагичният епилог на управлението на Борисов\". Това заяви народният представител от ПГ на \"БСП за България\" Иван Иванов пред Bulgaria ON AIR. По думите му правителството на Борисов е лишило от основни нужди българските граждани и това е причината левицата да иска вот на недоверие.   \"Акциите са кризисен ПР, който опитва да потуши националната криза, свързана с водата и незаконните отпадъци\", смята народният представител. Той отбеляза, че няма аналог и не се е случвало в най-новата ни история министър да бъде прибран от работното си място, отведен в ареста, където да нощува. \"Това е реалната оценка на кабинета. Толкова е прогнило правителството, че вече прибират министрите от работните им места. Настояваме за оставка на цялото правителство\", категоричен е Иванов.  \"Логичният завършек е краят на това управление. Не може повече да се хвърля прах в очите на хората с гръмки акции\", каза още народният представител от левицата.  По думите му ВиК дружествата в цялата страна са превърнати в партийни клубове на ГЕРБ. \"Сега трябва да се носи отговорност. Министър Димов е просто бушон в цялата верига, за да се спаси общото и да продължат кражбите\", отбеляза социалистът. ", "date": "2020.01.10", "title": "Иван Иванов: Министър Димов е бушон в цялата верига, настояваме за оставка на правителството"}
{"url": "http://epicenter.bg/article/Kmetat-na-Pernik--Radvam-se--che-imashe-mnogo-barza-reaktsiya-ot-strana-na-prokuraturata-/203541/2/0", "text": "„Радвам се, че имаше много бърза реакция от страна на прокуратурата. Виждаме, че има действия от тяхна страна, провеждат се и разпити на свидетели, за да се види как се стигна до това изпитание, пред което са изправени перничани”. Това заяви пред Нова телевизия кметът на Перник Станислав Владимиров във връзка с провежданите акции във връзка с водната криза в града.  Още в началото на моя мандат сезирах прокуратурата за това как е управлявано ВиК дружеството и какво е състоянието на язовир „Студена”. Това беше съвсем нормално действие от моя страна, защото се сблъсках с огромна криза”, каза още той.    Запитан как реагира местното население на случващото в града, той отговори: „Хората реагират нормално на това, че има действия от страна на институция, която може да си свърши работата в тази посока”.    „Оттук нататък прокуратурата е тази, която ще известява гражданите в каква посока се движи разследването на водната криза в Перник”, допълни още той.    „В аварийните планове на кризисния щаб имаше начертани краткосрочни и дългосрочни мерки за справяне с кризата. Някои от тях вече са завършени. Достигна се един приток от около 100 литра в секунда. Отокът ни е фиксиран на 300 литра в секунда. Това са разчетите на ВиК дружеството, за да можем да преминем през най-критичните месеци”, каза още той.    „Бяха отпуснати средства за пречиствателните ни станции. Там също има краткосрочни мерки, които се изпълняват. Те ще завършат в рамките на 2-3 седмици, за да може да се подпомогне в момента функциониращата пречиствателна станция. Лятото е правен тест, при т.нар. „мъртъв обем” тя е могла да пречисти водата, така че е била годна за пиене”, допълни Станислав Владимиров.    „Започва и подмяната на ВиК мрежата. Това означава намаляване на авариите и на риска от смесване на мръсни и чисти води. Тук имаше разбиране и от страна на Министерски съвет, бяха отпуснати средства”, каза той.", "date": "2020.01.10", "title": "Кметът на Перник: Радвам се, че имаше много бърза реакция от страна на прокуратурата "}
{"url": "http://epicenter.bg/article/Ekaterina-Zaharieva-shte-uchastva-v-Saveta--Vanshni-raboti--za-situatsiyata-v-Irak-i-Libiya/203542/2/0", "text": "Вицепремиерът и министър на външните работи Екатерина Захариева ще участва в Брюксел в Съвета „Външни работи“, свикан извънредно заради ескалацията на напрежението в Ирак и Либия. Това съобщиха от пресцентъра на Министерството на външните работи. Външните министри от Европейския съюз ще обменят мнения и информация за актуалната обстановка в Ирак и възможностите за деескалация на напрежението в региона, натрупано през последните дни. За ситуацията с Ирак и Иран те ще бъдат брифирани от генералния секретар на НАТО Йенс Столтенберг. По време на дискусията, председателствана от Върховния представител на ЕС по въпросите на външните работи и политиката на сигурност Жозеп Борел, министрите ще се фокусират включително върху възможностите за подкрепа, която ЕС може да окаже на Ирак, както и върху необходимостта от запазване на Глобалната коалиция за борба с Даеш. Министрите ще отправят силно единно послание за необходимостта от намаляване на напрежението и за намиране на политическо решение на ситуацията. Страните-членки на ЕС, включително България, вече призоваха за максимално сдържане и деескалация на напрежението в Ирак. Очаква се външните министри да обсъдят и ситуацията около Съвместния и всеобхватен план за действие по иранската ядрена програма и да изразят единен и силен призив за нейното спазване. В дневния ред на този първи за 2020 г. Съвет „Външни работи“ е предвидено да бъде обсъдена и обстановката в Либия, включително военната ескалация в района на Триполи. Министрите на външните работи ще бъдат брифирани от Специалният пратеник на ООН за Либия Гасан Саламе, с когото ще обсъдят възможностите за допълнителен принос към усилията на ООН в Либия. България подкрепя инициираната от Германия Берлинската инициатива за организиране на международна конференция по Либия и очаква да бъдат обсъдени стъпки по нейната реализация. Министрите ще бъдат запознати и с резултатите от срещите на председателя на Европейския съвет Шарл Мишел и на Жозеп Борел с председателя на Президентския съвет на правителството на националното съгласие на Либия Файез Сарадж, както и със срещите на Борел и германския външен министър Хайко Маас с либийския външен министър Мохамед Сияла. Очаква се и други министри от държавите- членки на ЕС да информират за своите срещи по Либия през последните дни.", "date": "2020.01.10", "title": "Екатерина Захариева ще участва в Съвета „Външни работи“ за ситуацията в Ирак и Либия"}
{"url": "http://epicenter.bg/article/Hero-Mustafa-izbra-balgarskata-roza-kato-svoy-simvol/203543/2/0", "text": "Посланикът на САЩ в България Херо Мустафа избра българска роза като мотив на своята уникална посланическа монета. Това съобщиха от американското посолство на САЩ у нас. Тя ще подарява тази монета като жест на уважение по време на работата си в страната ни.  ", "date": "2020.01.10", "title": "Херо Мустафа избра българската роза като свой символ "}
{"url": "http://epicenter.bg/article/I-Atlanticheskiyat-savet-se-obyavi-sreshtu--Turski-potok--prez-Balgariya/203546/2/0", "text": "И от Атлантическия съвет се обявяват против преминаването на  газопровода „Турски поток“ през България.  Позицията им се покрива с тази на помощник държавният секретар на САЩ Дейвид Хейл. В интервю пред БНР той заяви, че САЩ разглеждат втората линия на газопорвода „Турски поток“ като геостратегически проект на Русия. Хейл трябваше да бъде в София на 8 януари, но събитията около кризата в Близкия изток попречиха на визитата.  В писмо до медиите пък от Атлантическия съвет са категорични, че при тези договорени условия с Руската федерация разширението на газопреносната мрежа не отговаря на интересите на България, съобщава БНР. Атлантическият съвет препотвърждава своята официална позиция от 2 март 2019 г., в която ясно бе заявено неодобрение към преминаването на газопровода „Турски поток“ през България.  „Ние сме категорични в оценката си, че при тези договорени  условия с Руската федерация и независимо дали газопровода „Турски поток“, преминаващ през България, е наричан от правителството „Балкански  поток“, „разширение на  газопреносната мрежа на България“ или „газов хъб Балкан“, той не отговаря на интересите  на България.  Сценарият с измисления „газов хъб“ е поредна издънка на „тройния руски шлем“, който не е икономически, а геополитически проект за многолетен монополен руски енергиен грабеж и  изсмукване на български национален доход чрез национално предателство, маскирано като загриженост за диверсификация\", казват от Атлантическия съвет. „Призоваваме партиите много по-активно да защитават  обществения интерес и да гарантират енергийната, а от там икономическата и  политическата независимост на България“, пишат още от АСБ. „Опасяваме се, че ако и АЕЦ „Белене“ започне да се строи, сметката ще я плащат още няколко български поколения. Но тя не е само във финансово изражение, защото  независимостта и свободата на България нямат цена“, завършва писмото.", "date": "2020.01.10", "title": "И Атлантическият съвет се обяви срещу „Турски поток“ през България"}
{"url": "http://epicenter.bg/article/Yoana-Hristova--Kam-momenta-nyama-danni-za-zamarsyavane-na-vazduha-v-sledvashtite-dni/203549/2/0", "text": "До настоящия момента са монтирани над 100 филтъра, като само за последния месец са монтирани над 84 филтъра, каза зам. - кметът на София Йоана Христова по време на проверка на монтирани филтри в район \"Красна поляна\", предаде Агенция \"Фокус\".   \"Това е трета част от инициативата на Столична община по отношение на монтирането на филтри на домакинства. Започнахме първо с едни дарения, след това в рамките на проекта \"Еартинкс\" бяха монтирани още 25 филтъра\", добави Христова. Зам.-кметът на София отбеляза, че в рамките на монтираните сега 84 филтъра има спестяване от 1.5 тона емисии във въздуха. \"Проверката днес констатира, че хората от една страна са изключително доволни - бързо се е случил монтажът, и не им е създадено неудобство. От друга страна, което е и по-важното, отвътре им е по-чисто и това, което излиза от комина, видимо не е черен дим. Те самите са със съответната нагласа да използват дървесина, която е годна за отопление. Не се използват отпадъци и отпадъчни материали\", каза още тя. \"До края на 2021 година предстои да се монтират още филтри и общо да станат 1 000. След това да имаме възможност за още 1 000 филтъра\", обясни Христова.  \"Стойността на един филтър е около 4 000 лв., като това включва доставка и монтаж и съответните ремонтни дейности\", уточни зам.-кметът на столицата. \"Кандидатстването за финансиране става на място в района, подават се декларации, след което на място адресите се подават на фирмата и се прави съответната връзка, за да се монтират филтрите. Няма някакъв специален критерии на база, на който домакинство да може или да не може да кандидатства за монтиране на филтър\", допълни Йоана Христова.   В програмата за качеството на въздуха на Столична община има изведени различните източници на замърсяване, в това число транспорт, организирани и неорганизирани пластмаси, индустрия и битово и отопление, каза още зам. - кметът на София .   \"За различните сезони съответно процентът е различен, но над 50% е замърсяването от транспорт, над 40% е замърсяването от битово отопление и съответно останалото се дължи на други източници. Факт е, че пиковете, които виждаме през зимата се дължат на битовото отопление, основно на дърва и въглища\", добави Христова. \"Финансирането на филтрите идва от одобрена програма от Столичен общински съвет в рамките на която е предвидено до 2023 година да могат да се монтират над 2 000 филтъра при осигурен финансов ресурс\", обясни зам. - кметът на София. \"На база прогнозата, която излезе вчера, имаме предвидени освен призивите, които правим към гражданите в такива дни, допълнителни проверки, които текат от Столичен инспекторат в различни обекти\", отбеляза още тя. \"Съобразно прогнозата за днешния ден бяха въведени и буферните паркинги. Това безплатно паркиране е направено с цел да оставите колата си на тези буфери паркинги и да използвате градския транспорт. Имаме доста запълняемост в дните, в които буферните паркинги към метрото са безплатни. Прогнозата за следващите дни ще се осъвремени в ранен следобед, но за момента не показва замърсяване за следващия ден\", каза Йоана Христова.", "date": "2020.01.10", "title": "Йоана Христова: Предварителната прогноза не показва замърсяване на въздуха в следващите дни"}
{"url": "http://epicenter.bg/article/Borislav-Ivanov-e-noviyat-vremenen-upravitel-na-ViK-Pernik-/203552/2/0", "text": "Борислав Иванов от Радомир е избран за нов временен управител на ВиК-Перник, съобщи  .    Вчера бяха направени претърсвания на ВиК- Перник и областната управа на града.    Борислав Иванов е работил в продължение на 5 години във ВиК-дружеството, както и в пречиствателна станция - \"Студена\", където с момента се извършва ремонт.    Той е избран с пълно единодушие на представители от всичките 6 общини (Перник, Радомир, Брезник, Земен, Трън, Ковачевци), както и на представител на МРРБ. Той ще бъде управител до назначаване на нов конкурс.    Инж. Иван Витанов беше отстранен от поста управител на ВиК - Перник още през ноември миналата година, когато започна водната криза в града. Като причина за отстраняването му беше посочено късното уведомяване за проблема с водата, както и липсата на достатъчно информация, което е довело до напрежение сред хората.    Новоизбраният управител е временен. Той ще поеме поста до назначаване на нов конкурс от Министeрството на регионалното развитие и благоустройството.", "date": "2020.01.10", "title": "Борислав Иванов е новият временен управител на ВиК-Перник "}
{"url": "http://epicenter.bg/article/Petya-Avramova--Shte-ima-reduktsiya-v-obhvata-na-tol-sistemata-/203554/2/0", "text": "Превозвачи и правителство се договориха за тримесечен тестов период на тол системата след среща при премиера Бойко Борисов в Министерския съвет. Тестовият период влиза в сила от първи март. Простестите им се отменят, но стачната готовност остава, съобщи Нова телевизия.   През юни тази година ще се състои нова среща между двете страни, на която ще бъдат обсъдени цените на превозите на тол системата - за това се договориха още превозвачите с премиера Борисов.    Ще има редукция в обхвата на тол системата. Това каза в изявление министърът на регионалното развитие и благоустройството Петя Аврамова след проведена среща с превозвачите, които се заканиха да излязат на национален протест в понеделник заради въвеждането на тол системата, предаде Агенция „Фокус“.  От понеделник ще бъде пуснат за обществено обсъждане нов вариант за тарифите на тол системата.   Срещнахме разбиране за тол системата, тя ще заработи от 1 март. Това каза в изявление зам.-изпълнителният директор на \"Автомобилна администрация\" Йордан Арабаджиев след срещата с превозвачите.   „След близо 2 часа разговори срещнахме разбиране, поехме ангажименти до 1 март да бъдат изпълнени всички условия тол системата да заработи от март, като през следващите 3 месеца да се съберат и анализират данните и да се разберат какъв ще бъдат окончателните тарифи.“, обясни той.   „Другата седмица ще имаме среща, за да обсъдим това, което може да се направи за следващия програмен период. Досега браншът беше изключен от възможност за участие в програмите. Имаме потвърждение за инкриминирането на нерегламентирания превоз”, заяви Магдалена Милтенова от Конфедерацията на автобусните превозвачи.  „Изтъкнахме пред премиера всички наши опасения и изложихме аргументите си по отношение на функциониране на тол системата. Срещнахме разбиране\", поясни Йордан Арабаджиев от Съюза на международните превозвачи.", "date": "2020.01.10", "title": "Петя Аврамова след среща с превозвачите: Ще има редукция в обхвата на тол системата "}
{"url": "http://epicenter.bg/article/Reklama-na-BMW-s-transseksualen-mazh-vzrivi-sotsialnite-mrezhi/203553/7/0", "text": "Нова реклама на автомобилния гигант BMW с транссексуален мъж взриви социалните мрежи. Видеото беше разпространено във „Фейсбук“ страницата на марката и представя модела i3 Urban Suite, който е луксозна версия на електромобила i3.   Провокативната реклама цели да представи германския автомобил на излoжeниeтo зa eлeктрoникa в Лас Вегас СЕS 2020. За три дни видеото е гледано над 65 хил. пъти, има над 170 споделяния, а коментарите са повече от 220.   Създателите на колата я рекламират като градския автомобил на бъдещето, предоставящ комфорт и сигурност на пътя. Въпреки малките си размери, BMW обещават на потребителите да изживеят лукса на 5-звезден хотел на колела.   На кадрите се вижда как в колата се качва мъж, а по време на пътуването си с колата се „преобразява“ в жена. Рекламният слоугън към видеото гласи „За #CES2020 някои претърпяват пълна трансформация. BMW i3 Urban Suite – не си правете заключения от първото впечатление“. Хаштагът пък е #ПромениВъзприятиятаСи   Рeaкциите oт пoчитaтeлитe нa мaркaтa са полюсни. Представителите на нежния пол одобряват рекламата, докато мъжете тотално я заклеймяват, свикнали в маркетинговите видеа на BMW да има предимно красиви момичета.", "date": "2020.01.10", "title": "Реклама на BMW с транссексуален мъж взриви социалните мрежи (Видео)"}
{"url": "http://epicenter.bg/article/Burni-vetrove-sazdadoha-megapozhar-v-Avstraliya/203560/7/0", "text": "Бурните ветрове в Австралия обединиха два огромни пожара в мегастихия на територия, почти четири пъти по-голям от площта на Ню Йорк, предаде АФП, цитирана от БГНЕС.   \"Условията днес са трудни. Горещите и сухи ветрове ще се окажат отново истинското предизвикателство\", заяви Шейн Фицсимонс, комисар в местна служба за пожарна служба в щата Нов Южен Уелс, след дни на относително спокойствие.   Температурите се повишиха над 40 градуса по Целзий в някои части от щата Нов Южен Уелс и съседния Виктория, където вниманието беше съсредоточено върху двата пожара. Те се свързваха, за да образуват още една огнена стихия. Бедственото положение бе удължено с 48 часа преди прогнозата в петък за горещи температури. Бяха издадени и заповеди за евакуация за райони около границата на Нов Южен Уелс и Виктория. Премиерът на Нов Южен Уелс Гладис Береджиклян заяви, че в щата горят над 130 пожара. Малко над 50 все още не са поставени под контрол.   На остров Кенгуру в южна Австралия най-големият град беше отцепен, след като пожарникарите се бориха с опасни огнища. Някои жители бяха принудени да избягат на местен кей. При катастрофалните горски пожари загинаха най-малко 26 души, унищожени са над 2 000 домове и са изпепелени 80 000 квадратни километра - площ с големина на Ирландия. Учените от университета в Сидни изчисляват, че при пожарите са убити един милиард бозайници, птици и влечуги.   Тежките условия са били подхранвани от продължителна суша и влошени от климатичните промени, като експертите предупреждават, че такива масивни пожари стават все по-чести и интензивни. Австралия преживя най-сухата и най-горещата регистрирана досега година. През 2019 г. най-високата средна максимална температура от 41,9 градуса по Целзий беше регистрирана в средата на декември.", "date": "2020.01.10", "title": "Бурни ветрове създадоха мегапожар в Австралия"}
{"url": "http://epicenter.bg/article/Fon-der-Layen--Pregovorite-s-Makedoniya-da-varvyat-usporedno-s-reformite-v-ES/203572/7/0", "text": "  На пресконференция след срещата председателят на Еврокомисията Урсула фон дер Лайен каза, че сътрудничеството със Западните Балкани е много важно за Съюза и следователно очаква положителни стъпки към започване на преговори с Македония и Албания.     От своя страна хърватският премиер Андрей Пленкович заяви, че започването на преговори с Македония ще бъде на първо място сред приоритетите на хърватското президентство на ЕС. В тази връзка той обяви, че лидерите на страните от Западните Балкани ще бъдат поканени в Загреб, за да утвърдят европейската перспектива на тези страни.   Източник: БГНЕС", "date": "2020.01.10", "title": "Фон дер Лайен: Преговорите с Македония да вървят успоредно с реформите в ЕС"}
{"url": "http://epicenter.bg/article/Evroparlamentat-e-gotov-da-odobri-sdelkata-za-Brekzit-/203576/7/0", "text": "Евродепутати потвърдиха пред   готовността на Европейския парламент да одобри споразумението за Брекзит на 29 януари. Очаква се това да стане на сесия на парламента в Брюксел.    Вчера сделката бе одобрена от британския парламент.    Следващата седмица Европейският парламент вероятно ще приеме резолюция на пленарна сесия в Страсбург, в която се изразява безпокойство за защитата на правата на гражданите след излизането на Великобритания от Съюза.    Депутатите ще настояват за пълно прилагане на постигнатото споразумение, за да бъдат правата на гражданите действително защитени.    Според условията на споразумението Великобритания трябва да напусне ЕС на 31 януари.", "date": "2020.01.10", "title": "Европарламентът e готов да одобри сделката за Брекзит на 29 януари"}
{"url": "http://epicenter.bg/article/Prezidentat-i-premierat-na-Rumaniya-se-dogovoriha-za-svikvane-na-predsrochni-izbori/203578/7/0", "text": ", но не уточни как ще стане това и дали възнамерява да подаде оставка, съобщава сайтът Зиаре. Изявлението беше направено след разговори тази сутрин с държавния глава в президентския дворец Котрочени. Румънците показаха ясно на референдума, на изборите, че вече не искат на власт Социалдемократическата партия (СДП). В момента парламентът е доминиран от СДП и действа като спирачка, затова е абсолютно необходимо властта да се върне на народа, гражданите да изберат своите представители и парламентът да бъде вярно огледало на предпочитанията на румънските граждани\", заяви Орбан. На журналистически въпрос кога ще започне процедурата, премиерът заяви, че \"няма да разкрие стратегията\". \"Ще намерим най-добрите решения, за да дадем ход на процедурата за предсрочни избори\", добави премиерът. Той също така отказа да посочи дата за евентуалните предсрочни избори. \"Има два варианта за стартиране на процедура за предсрочни избори (оставка или вот на недоверие - бел. Зиаре). В зависимост от развитието на събитията ще прибегнем към единия или другия (. . .) Да не оставяме СДП повече да доминира в парламента, защото ще провали всички добри инициативи\", посочи Орбан.  Президентът тогава може да поиска от председателите на двете камари разпускане на законодателния орган.   Източник: БТА", "date": "2020.01.10", "title": "Президентът и премиерът на Румъния се договориха за свикване на предсрочни избори"}
{"url": "http://epicenter.bg/article/ES--Nyama-bezsporni-dokazatelstva-za-prichinite-za-samoletnata-katastrofa-v-Iran/203580/7/0", "text": "Засега няма безспорни доказателства за причините за катастрофата на украинския пътнически самолет над Техеран. Това заяви говорител на Европейската комисия, попитан дали ЕС споделя оценката, че катастрофата се дължи на ракетен обстрел, съобщава БТА.   \"Чакаме данните от следствието. Необходимо е следствието да бъде независимо и да се води по международните правила\", добави говорителят.    Канада вчера се позова на разузнавателни данни от различни източници, според които украинският самолет със 176 души на борда е бил свален с изстрели на иранската противовъздушна отбрана непосредствено след излитане от Техеран.    Според отделни специалисти вероятно стрелбата е била извършена от преносима установка съветско производство, взета на въоръжение от иранските сили за сигурност.   Иран отрича категорично тази версия. ", "date": "2020.01.10", "title": "ЕС: Няма безспорни доказателства за причините за самолетната катастрофа в Иран"}
{"url": "http://epicenter.bg/article/Srabski-mitnichari-zaloviha-migranti-v-hladilen-kamion-s-yabalki/203581/7/0", "text": "Сръбски митничари предотвратиха опит на четирима нелегални мигранти да излязат от страната, скрити в хладилен камион с ябълки, предаде БТА. Камионът, собственост на сръбска фирма за превози, трябвало да откара товар ябълки във Великобритания. Мигрантите се скрили вътре, вероятно без знанието на шофьора. Нелегалните пътници били открити при преглед с мобилен скенер на ГКПП „Хоргош” на границата с Унгария. Те били предадени на полицията, а камионът продължил пътя си. Само през 2019 г. сръбската митническа служба е успяла да осуети над 1300 опита на мигранти да преминат границата, скрити в товарни автомобили.", "date": "2020.01.10", "title": "Сръбски митничари заловиха мигранти в хладилен камион с ябълки"}
{"url": "http://epicenter.bg/article/Boris-Dzhonsan--Katastrofata-na-samoleta-v-Teheran-e-prichinena-ot-iranska-raketa/203582/7/0", "text": "Премиерът на Великобритания Борис Джонсън съобщи, че сега има „информация“, която показва, че катастрофата на самолета в Техеран е причинена от иранска ракета, пише британският вестник The Guardian, цитиран от \"Фокус\".    Премиерът направи това изявление, след като американски служители и премиера на Канада Джъстин Трюдо заявиха, че Иран вероятно е свалил самолета на Международните авиолинии на Украйна. В изявление Джонсън съобщи, че „сега има информация, че полетът е свален от иранска ракета „земя-въздух“. Това може би е било неволно.“    „Ние работим тясно с Канада и нашите международни партньори и сега трябва да бъде проведено пълно и прозрачно разследване“, добави Борис Джонсън.  Джонсън също потвърди, че четирима британски граждани са загинали в самолетната катастрофа, а не трима, както се казва в предишни съобщения.Той каза, че правителството „предоставя подкрепа на техните семейства в този страшен момент“.    Общо 176 души са загинали, след като самолетът се разби след излитане от международно летище „Имам Хомейни” в Техеран в сряда. Самолетът е летял в посока украинската столица Киев.    Поне една трета от загиналите имат канадски паспорти. Джъстин Трюдо заяви на пресконференция, че новина, че ракета е причина за случилото се, вероятно ще бъде „шок“ за скърбящите семейства.    Той направи това заявление, след като двама американски служители заявиха, че е „много вероятно“ иранска ракета да е свалила пътническия самолет.  По-рано Борис Джонсън проведе телефонен разговор с президента на Украйна Владимир Зеленски и призова за „пълно, достоверно и прозрачно“ разследване на случилото се.    В последното си изявление премиера добави, че „Обединеното кралство продължава всички страни към деескалация, за да се намали напрежението в региона“. ", "date": "2020.01.10", "title": "Борис Джонсън: Катастрофата на самолета в Техеран е причинена от иранска ракета"}
{"url": "http://epicenter.bg/article/Zatvornitsi-napadnaha-ohranata-na-britanski-zatvor--obaviha-gi-za-teroristi/203585/7/0", "text": "Нападение на двама затворници срещу служители на британския затвор със строг режим \"Уайтмур\", източна Англия, се разследва като терористична атака, съобщи днес британската полиция, цитирана от Ройтерс и Асошиейтед прес, съобщи БТА. Делото е поето от контратерористичния полицейски отдел.   Вчера сутринта двама затворници, облечени в жилетки, имитиращи пояси с взривни вещества, и въоръжени с \"импровизирано хладно оръжие\", атакували надзирателите. Петима от тях пострадали, но в крайна сметка успели да сломят съпротивата на нападателите и да ги задържат, се казва в съобщението. Петимата пострадали са били изписани от болница днес.   Според Би Би Си единият от нападателите излежавал присъда за тероризъм. Някои медии го идентифицираха като Бръстъм Зиамани, на 24 години, осъден през 2015 г. заради подготвян план да обезглави британски войник. През 2016 г. британските власти обявиха, че ще изолират радикални ислямисти в специални отделения в затвори със строг режим, за да ограничат възможностите им да влияят на други затворници, поради нарасналите опасения, че затворите са благодатна почва за радикализиране на екстремисти.", "date": "2020.01.10", "title": "Затворници нападнаха охраната на британски затвор, обавиха ги за терористи"}
{"url": "http://epicenter.bg/article/Rusiya--Nyama-osnovaniya-Iran-da-bade-obvinyavan-za-svaleniya-ukrainski-samolet/203587/7/0", "text": "На този етап няма основания Иран да бъде обвиняван, че негови ракети са свалили украинския \"Боинг\" край Техеран, заяви днес руският заместник-министър на външните работи Сергей Рябков, цитиран от ТАСС.    След среща в Токио с японския си колега Такео Мори в рамките на 11-ия кръг от руско-японския стратегически диалог Рябков призова за разследване на самолетната катастрофа.    \"Трябва да бъде дадена възможност на специалистите да анализират ситуацията и да направят определени изводи. Да се започват някакви игри най-малкото е недостойно. Уверен съм, че няма никакви основания на този етап да се излиза с подобни гръмки изявления\", каза пред журналисти руският заместник-външен министър, помолен да коментира думите на канадския премиер Джъстин Трюдо, че самолетът може да е бил свален от иранска ракета \"земя-въздух\", макар и не умишлено.    Рябков прогнозира, че политиката на САЩ на максимален натиск върху Иран няма да даде резултат.    Той каза още, че с Мори са обсъдили безпокойството на Русия от задълбочаването на съюза между Япония и САЩ, допълва БТА, цитирана от Новини.бг.  ", "date": "2020.01.10", "title": "Русия: Няма основания Иран да бъде обвиняван за сваления украински самолет"}
{"url": "http://epicenter.bg/article/Pompeyo-predlozhi-na-Zelenski-pomosht-pri-razsledvaneto-na-katastrofata-na-ukrainskiya-samolet/203591/7/0", "text": "Държавният секретар на САЩ Майк Помпейо предложи днес на президента на Украйна Володимир Зеленски американска помощ при разследването на катастрофата на украинския самолет в Иран, предадоха световните агенции, цитирани от БТА.    Помпейо каза в Туитър, че е изразил пред Зеленски съболезнования заради загиналите при катастрофата хора. \"Ние заставаме до Украйна и сме готови да предложим нашата помощ и подкрепа във воденото разследване\", обяви държавният секретар на САЩ.  При катастрофата на \"Боинг 737-800\" загинаха всички 176 души на борда, сред които десетки иранци и канадци. Представители на западни страни казаха, че самолетът може да е бил свален от ракета - нещо, което Иран отрича.    По-рано днес украинският министър на външните работи Вадим Пристайко каза, че САЩ са предоставили на президента Володимир Зеленски важна информация за самолетната катастрофа. Пристайко и Зеленски са се срещнали с американски представители, за да получат данните, които ще бъдат обработени от експерти.    Украинският президент потвърди, че е получил от Съединените щати важна информация във връзка с разследването на причините за падането на самолета. Зеленски благодари на правителството на САЩ, а също и на американския народ за изразените съболезнования и за ценната подкрепа при разследването на самолетната катастрофа.    Канцеларията на Зеленски съобщи, че Помпейо ще посети Украйна в края на месеца. Първоначално планирана за 3 януари, визитата бе отложена заради ескалацията на напрежението между САЩ и Иран.", "date": "2020.01.10", "title": "Помпейо предложи на Зеленски помощ при разследването на катастрофата на украинския самолет"}
{"url": "http://epicenter.bg/article/Pompeo--Ne-znaehme-kakvo-tochno-shte-napravi-Suleymani--no-be-realno/203593/7/0", "text": "Държавният секретар на САЩ Майк Помпео призна, че американските тайни служби не са разполагали с информация къде и кога убитият ирански генерал Касем Сулеймани е планирал атаки срещу САЩ, предава БГНЕС.   \"Няма съмнение, че е имало серия от предстоящи атаки, които Касем Сулеймани е планирал. Не знаехме точно кога и къде. Но това беше реално\", каза Помпео в интервю за „Фокс Нюз”.   В същото време обаче американският президент Доналд Тръмп разви съвсем друга теория. Той заяви, че САЩ е трябвало да ликвидират иранския висш генерал Касем Сулеймани, защото то е готвил план да „взриви нашето посолство“ в Багдад, предава Агенция Фокус. „Заловихме абсолютно чудовище и го ликвидирахме, и това трябваше да се случи отдавна. Направихме го, защото те искаха да взривят нашето посолство“, каза Тръмп пред репортери в Белия дом.    „Това беше организиран план. И знаете кой го е организирал. Човекът вече не е сред живите, и той планираше и повече от този план в частност“, каза още Тръмп.    Служител в Пентагона, който пожелал да остане анонимен, потвърдил думите на Тръмп и отбеляза, че Сулеймани е стоял зад протестите пред същото посолство от края на 2019 г. Тогава протестиращите едва не щурмуваха сградата.    На 3 януари американските военни извършиха операция за ликвидацията на иранския генерал Касем Сулеймани в Багдад, а президентът на САЩ Доналд Тръмп заяви, че убитият е планирал да взриви едно от американските посолства, но не даде никакви подробности.   Иран отговори с ракетна атака по иракски бази, където са разположени американски войски. Тогава американският президент заяви, че Вашингтон не иска да приложи военната си сила срещу Иран, вместо това наложи нови, по-строги санкции на Техеран.   След убийството на иранския генерал демократите и някои републиканци в Конгреса поискаха администрацията на САЩ да обясни причините за тази стъпка. За тях беше проведен специален брифинг при закрити врати, който обаче не отговори на въпросите на законодателите.   След това Камарата на представителите на САЩ, където демократите имат мнозинство, прие резолюция, ограничаваща правата на Тръмп да провежда военни действия срещу Иран. На свой ред Белият дом разкритикува документа и заяви, че той няма силата на закон и не е обвързващ.", "date": "2020.01.10", "title": "Помпео: Не знаехме какво точно ще направи Сулеймани, но бе реално"}
{"url": "http://epicenter.bg/article/Lili-Ivanova-beshe-spetsialen-gost-na-Sofiyskata-opera-/203598/6/0", "text": "Лили Иванова беше специален гост на мюзикъла „Клетниците“ в Софийската опера и балет. Пламен Карталов лично посрещна примата на българската поп музика.    Лили Иванова беше голямата изненада за артистите и публиката на 11-отото поредно представление на „Клетниците“ в четвъртък вечер.    «Благодаря на маестро Карталов за уважението и отношението! Поздравления за целия екип на мюзикъла \"Клетниците\"! Бяхте прекрасни!“, написа тя във фейсбук профила си.    „Клетниците“ от Бублил и Шьонберг, създаден по едноименния роман на френския класик Виктор Юго се оказа най-търсеното заглавие в културния афиш за сезона. Билетите за оставащите шест спектакъла през януари са напълно разпродадени.", "date": "2020.01.10", "title": "Лили Иванова беше специален гост на Софийската опера "}
{"url": "http://epicenter.bg/article/NFD-13-veka-Balgariya-predstavya-shedyovri-ot-kolektsiyata-si-v--quot-Hlyabat-quot-/203601/6/0", "text": "Сеячи и молитви за дъжд, биволи и орачи, ранобудни петли и селянки, които месят питки, мечка да те гази за здраве… Това са само част от сюжетите в рисунките на Атанас Качамаков, художник и скулптор, които могат да се видят в галерия „Средец“, благодарение на НФД 13 века България.   Картините са придружени от авторския текст„Нашият хляб насъщен“ и разказват за ритуалите, придружаващи годишните времена и създаването на хляба в бита на българите от началото на ХХ век.  А той е добре познат на художника!   Роден през 1889 година в Лясковец. Завършва Скулптора при проф. Иван Лазаров в Художествената академия в София и през 1924 година заминава за Париж, а след това за Ню Йорк.   При откриването на изложбата директорът на НФД 13 века България Слава Иванова разкри любопитни детайли от кариерата му в Америка. През 1931 печели Първа награда в голямата изложба в Ню Йорк за своята работа „Индианка с дете” от мрамор.   После Качамаков се установява в Холивуд и става художествен директор. Работи в тогавашните суперпродукции “Бен Хур”, “Царят на царете”, “Елена от Троя”, “Ноевият ковчег”.    Преди повече от 80 години се ражда детската му книжка „Добри“, която става абсолютен бестселър в Америка. Вечер в дома на скулптора се събирали приятели и всеки трябвало да сподели своята история. Когато домакинът започнал да раздипля спомени от детството си, писателката и журналистка Моника Шанън настояла да стенографира.   Така се ражда книгата “Добри”, която излиза в Ню Йорк през ноември 1934 г. Само месец по-късно е избрана за най-интересното произведение в САЩ за месец декември. Жури, оглавявано от Елинор Рузвелт, съпругата на действащия президент от онова време, му присъжда приза.   През юни следващата година второто издание на “Добри“ получава наградата на името на Джон Нюбъри (1713-1767) за “Най-забележителният принос към американската детска книжнина за 1934 г.”   Още тогава българският консул в САЩ Константин Попатанасов в писмо до БАН съобщава за успеха на книгата, но никой не я превежда на български. Затова пък в САЩ до 1966 г. са пуснати 11 нейни издания с илюстрации от самия художник.   В края на 70-те години Атанас Качамаков се връща в България и прави голяма изложба в Националната художествена галерия. Негови творби, над 50 картини, се пазят във фонд “13 века България”, дарение от художника.", "date": "2020.01.10", "title": "НФД 13 века България представя шедьоври от колекцията си в \"Хлябът\""}
{"url": "http://epicenter.bg/article/Mirela-Kostadinova--Pogrebali-daskal-Botyo-Petkov-s-pari-na-priyatelite-mu/203544/11/105", "text": "Ботьо Петков е учител, книжовник и публицист от нашето Възраждане. Той е баща на големия ни поет и революционер Христо Ботев. Неговите съвременници разказват, че е бил пословично честен човек и с твърд характер. Откровен и свободолюбив. Местните чорбаджии оставали респектирани от нравствеността и способностите му на учител.   Ораторството му е ненадминато. Когато изричал слова на празници пленявал душата на човек и „покъртвал сърцето“. Говорел тежко, важно и внушително. Обичал да казва: „Страданието е наука, трябва да страдаме най-малко десет години, догде нашият народ се развие….“   Поетът Иван Вазов, който отива в Калофер през 1866 г., за да учи старогръцки е един от близките му приятели. Той също е и помощник-учител в основното училище. В онези късни години от живота на Ботевия баща, Вазов го описва така: „Висок, снажен, почти колос, какъвто беше и знаменитият му син, стар и грохнал вече, но бодър духом и с ведър ум, той внушаваше неволно уважение. Голямото му въздълго кокалесто лице, грапаво от шарка, носеше строгият печат на тежък труженически живот и грижи. Рядко случайна усмивка озаряваше облика на тая сурова физиономия. Аз и сега го гледам във въображението си, като ходи замислен из училищния двор, с бавен и тежък ход, с бяло шаячно сако и широки панталони, които се махтареха на пусталите му крака. Виждам го и в часове на духовен подем, в тържествени дни, когато пред хилядното множество държеше с младежки жар пламенни речи, с глас еклив, трепетен от вълнение“. Бащата на даскал Ботьо, както го наричали с уважение, се казвал Петко. Бил кръчмар от табашката махала в Карлово, а майка му е сестра на карловския дарител и духовник Кирил Нектариев.  Ботю Петков учи в родния си град Карлово при известния учител Райно Попович. През 1837 г. продължава ученето си в Пловдив. Трудно е да се каже дали е започнал да преподава на децата първо в Карлово, но пеел в черквата.   Калоферци, които често ходели да се черкуват в Карлово го харесали заради хубавия му глас и го наели за даскал и певец в техния град през 1839 г. Там той работи повече от 25 години. После заминава за Одеската семинария. Това се случва благодарение на одеските българи, които помолили генерал-губернатора да издейства от императора разрешение за следване на две българчета в Решельовския лицей и две в семинарията. И това да стане на държавни разноски. Скоро пристигнало и разрешението, но ограничавало следването само в семинарията. Ботю Петков е препоръчан лично от учителя си Райно Попович, който ценял своя ученик.   В семинарията българинът показва своето ученолюбие и добри способности, но скоро през 1843-1844 г, от калоферската община прекратяват издръжката му и младият мъж се завръща в България.  Отново се хваща учител в Калофер. „До тогаз в Калофер такъв модерен учител за класовете нямало, ни в Карлово, Казанлък, Копривщица, нито в Пловдив…“ Той прави различни реформи. Първо разделя учениците на отделни класове и започва да преподава новобългарска граматика.   Ръководи се от Богоровата граматика. Преподава и гръцки език, но по-късно когато българите започват борбите си с гръцкото духовенство го премахва. Въвежда руския език като учебен предмет в горните класове на трикласното училище. Преподава също география и история.   Името му се прочува из различни краища на България, както и самото школо. Заради него в Калофер идват ученици от страната, дори възрастни, които искали да се доучат. В градчето способният учител привлича и светогорски калугери. „Ботьо Петков, беше образцов учител: никога не преподаваше урока неразказан, а разказваше тъй ясно и увлекателно и възбуждаше такъв интерес към урока, че внимателните ученици можеха да го научат почти целия само от слушане. За незнание урок той не наказваше, а кротко и убедително увещаваше учениците да се трудят, посочвайки им голямата полза от ученето в човешкия живот…“ – пише ученикът му Димитър Фингов, който си го спомня с признателност.   Децата го обичат и се ползват от бащините му съвети. Към палавите и мързеливи ученици е строг – мъмри ги и наказва „с плесница с двата си пръста на исполинската си ръка“.   През 1846 г. Ботьо Петков минава под венчило с Иванка Дрянкова, интелигентна калоферка, която знаела над триста народни песни. След две години се ражда първият му син - големият поет бъдещ поет Христо Ботев. Двамата имат девет деца.   Женитбата му за младата калоферка го свързва още повече с балканското градче, където вече се строяло ново училище, старото не можело да побира всички ученици. Ботьо Петков работи наред с всички строители за издигането на новата сграда. Разнесла се мълва между турците в града и околностите, че се строи къшла (казарма – б. а.) за руската войска. Самият Ботьо Петков носел дълго сиво палто, което приличало на руски офицерски шинел, а и свободолюбивите му идеи също будели съмнения.   Извикали го на обяснения при мюдюрина. Той пък поканил казанлъшкия каймакамин да разгледа къшлата. Решили да откарат даскала в Пловдив. На помощ дошъл влиятелният калоферец Иван Т. Сахтиянджиев, който се ползвал с доверието на турската власт и спасил учителя от затвор.   Докато се строяло новото училище в Калофер в него пристигнал известният руски учен Виктор И. Григорович, който оценил временната школа на Ботьо Петков като „доста добра“. Този руски учен се запознал по-късно и със сина на даскал Ботьо – младият Христо Ботев, когато той е ученик в одеската Втора гимназия. Григорович му възлага преводи на народни песни на руски и български език. Със съдействието на Григорович Ботев се записва за кратко в Императорския новорусийски университет.   За училището в Калофер Ботьо Петков намира френски и руски книги. Той самият имал голяма библиотека за онова време. Те помагат и на самия бъдещ поет Иван Вазов в разширяването на мирогледа му.   „Прозорците в съседната по-голяма учителска стая гледаха над Тунджа, която бучеше под тях. Едната стена заемаше един огромен стъклен шкаф, пълен с руски и френски книги. Тая училищна библиотека игра голяма роля в моето развитие. Без нея аз нямаше да бъда нищо... Аз не можех обаче да се ползувам от богатствата на френската литература, знаейки слабо езика. Но затова с толкова голяма жажда поглъщах руските книги от шкафа - особено многобройните томове от „Отечественые записки“ със статии и съчинения от Белински, Лермонтов, Пушкин, Григоровича, Гончарова и др. … Понеже не ходех почти никъде и постоянно се ровех в библиотеката, цял нов мир се откри за мене. Нов вкус се разви така благодарение на руската литература“.   Въпреки усилията, които полага за образованието в Калофер, даскал Ботьо живее в недоимък. След като издава превода на Венелиновата история напуска Калофер през 1854 г. и заминава учител в Карлово. Карловци му дават висока заплата 9 000 гроша, каквато не са плащали на никого от своите учители. Той дълго не може да оправи финансовите си въпроси и пак се завръща в Калофер, където продължава учителството си до края на дните си.   Не се славел като практичен човек. Най-много страдало семейството му, което живеело по чужди къщи и разчитало на учителската му заплата. Често чорбаджиите му брояли по-малко пари от обещаните. Когато се завърнал от Одеса, той се хванал за работа с 13 000 гроша, а в края на своето дългогодишно учителстване заплатата достига едва 4 000 гроша годишно. Такива пари вземали новоназначените учители.   В писмо до Найден Геров огорченият учител пише, че някои калоферци го съветвали да отиде в Пловдив и да се глави за даскал, за да скъта пари за старостта си. „…Съвестно ми е да оставя калоферското училище, особено защото миналата година твърде слабо съм предавал, че бях болен и общината се показа към мене много снизходителна“. Наистина общината го съжалила и не прекратила заплатата по време на боледуването му. Но не я и увеличила…   Остава не веднъж без работа, притиснат от мизерията - заболява от туберколоза. Преживява тежко своите последни години от живота си, но намирал сили и време да превежда. Първата книга, на която дава живот на български език, още като ученик в Одеса, е „Нещо за безграмотните человеци“, излязла от печат в Смирна през 1843 г. Има още три издания през следващите години, които са отпечатани в Цариград. Следват „Психология или душесловие за учение на децата“ (1844). Третият му значим превод е „Критически издирвания за историята българска“ от Юри Венелин, за който споменахме. Превежда и „Кратка всеобща география“ (1868). Разказват, че Ботьо Петков се е приготвил да издаде българска граматика, но ръкописа бил изгубен.   Той е един от противниците на униятството. На 18 декември 1860 г. в католишката черква в манастира Сен-Бенедето на Галата няколко българи признават унията. Между тях са Никола Сапунов, Манол Иванов, Драган Цанков, д-р Миркович, Костадин Райнов и няколко духовни лица. Даскал Ботьо Петков застава чрез перото си против Драган Цанков, който иска от българите да припознаят върховната власт на папата.   За Ботьо Петков католишкото духовенство няма да бъде по-малко опасно за българите от гръцкото. Започва полемика. В защита на Ботьо Петков застават вестниците и калоферци. В отговор на клеветите той пише само веднъж в „Цариградски вестник“, за да защити себе си.   Големият учител, книжовник и публицист умира на 26 юли 1869 г. През това време синът му Христо Ботев е назначен за учител по български език в Александрия. После е уволнен заради конфликт със заможни българи в града, които той обвинява в липса на патриотизъм. Ботев остава в Александрия до август, когато получава назначение за учител в Измаил, в румънската част на Южна Бесарабия.   Семейството на Ботьо Петков няма средства, за да изпрати в по-добрия свят големият учител и книжовник. Погребали го с доброволни помощи на приятелите му.", "date": "2020.01.10", "title": "Мирела Костадинова: Погребали даскал Ботьо Петков с пари на приятелите му"}
{"url": "http://epicenter.bg/article/Deveti-ministar-aut-ot-kabineta--Borisov-3--/203559/11/0", "text": "С очакваната днес оставка на министъра околната среда и водите Нено Димов общо осем министри и един вицепремиер са сменени от кабинета „Борисов 3“, който дойде на власт в резултат на предсрочните парламентарни избори на 26 март 2017 г., пише БГНЕС.    , който преди да заеме този „най-горещ“ пост във всички правителства на ГЕРБ ръководеше Военномедицинска академия /ВМА/. Именно неговата предишна работа стана повод за оттеглянето му – конфликт на интереси при обществена поръчка във ВМА. Проф. Петров беше начело на здравното министерство от 4 май 2017 г., денят на встъпване в длъжност на третото правителство с премиер Бойко Борисов, до 10 ноември 2017 г. Негов наследник стана заместник-министърът на финансите Кирил Ананиев.     през есента на същата година. Поводът за нейното кратко оттегляне беше сделката за продажбата на ЧЕЗ на малко известната фирма, оглавявана от Гинка Върбакова. В крайна сметка Петкова запази своя пост.     когато автобус се преобърна и загинаха десетки пътници. На фона на голямото обществено недоволство заради лошото строителство в края на август 2018 г. оставки дадоха  . Радев и Московски, които бяха от квотата на ГЕРБ, фактически слязоха от политическата сцена, докато Нанков става заместник в МРРБ. Нови министри станаха съответно Младен Маринов – МВР, Росен Желязков – МТИТС и Петя Аврамова – МРРБ.     Той даде оставка след масови протести на майките на деца с увреждания, които бяха обидени от негово изказване. Това стана в късната есен на 2018 г.      , която преди това беше председател на Народното събрания и кандидат за президент през 2016 г. С постовете начело на партията и като депутат се раздели и вторият в ГЕРБ Цветан Цветанов. В правосъдието на 5 април 2019 г. влезе председателят на правната комисия в НС Данаил Кирилов, а председател на ПГ на ГЕРБ стана Даниела Дариткова.    . Той беше разпитван по делото срещу бизнесмена Миню Стайков за злоупотреби с еврофондове. Прокуратурата твърди, че дружества, свързани със Стайков, са получавали неправомерно средства от европрограми за земеделие. Парите били отпускани за развитие на селските райони и засаждане на нови лозя. Земеделското министерство премина в ръцете на Десислава Танева, която го оглавяваше преди това.    . Борисов обясни неговото отстраняване с липсата на комуникация от страна на другите министри с Петков. Той се оттегли от поста от втори път, защото по-рано през есента на 2018 г. вече беше подавал оставка, но тогава заради обществената подкрепа за него, включително от майките на деца с увреждания, запази поста си. В началото на декември за нов министър на социалната политика беше избрана Деница Сачева, която преди това бе заместник-министър на просветата.", "date": "2020.01.10", "title": "Девети министър аут от кабинета „Борисов 3“ "}
{"url": "http://epicenter.bg/article/Zimata-na-nasheto-nedovolstvo-teparva-zapochva-/203562/11/0", "text": "Един министър си отива, друг ще дойде. Цяло правителство може да си отиде и друго да дойде.  Може дори да видим министри в затвора.    Но това няма да напълни язовир „Студена“, нито другите празни язовири. Нещата са докарани дотам, че съдбата на хората, които видяхме в телевизионните репортажи да се бият за минерална вода, е в ръцете на Господ. Ако даде дъжд и сняг, ще имат вода. Ако не даде – няма да имат.   И перничани като нищо ще хванат винкела. И това ще бъде не краят, а началото на зимата на нашето недоволство, защото проблемите са навсякъде.   След водата може да дойде ред на тока и свинското. Докато общественото внимание е вперено в Перник, африканската чума по свинете продължава да \"коси\", което няма как да не доведе до поскъпване на свинското месо. А темата с енергетиката е огромна - от непостроената АЕЦ \"Белене\", която беше \"гьол\", през въглищните централи, които ЕС рано или късно ще махне от територията си, до природния газ (министър Петкова бодро обяви, че е поевтинял, но експерти твърдят, че не са видели такова нещо).  Тридесет години след промените видяхме в телевизионните репортажи хора да се борят физически за нещо насъщно, в началото на 90-те това бе брашно и захар, сега – вода. Защо?    Тук е мястото да припомня, че думата „правителство“ идва от „правя“, с други думи – то е силата, която (освен Бог) може да „прави“ нещо за нашия живот или в нашия живот. За това сме го избрали – демократична държава сме, никой не ни го е наложил със сила.    С малки прекъсвания ГЕРБ управлява от десет години, получи шанс, който народът не даде на нито една друга политическа партия. Нито на СДС - носителя на промяната от 90-те, нито на БСП - носителя на надеждата, че хубавото от доброто старо време ще остане, но надградено, нито на НДСВ с царствения му ореол.    Доверието на хората, които три пъти даваха властта на ГЕРБ, даде на правителствата на Бойко Борисов уникалната възможност да огледат нашата обща „къща“, но и достатъчно време, за да сложат ред в нея. Поддръжката и развитието на инфраструктурата, осигуряваща чиста вода, чист въздух, енергия и свързаност на хората е дълъг процес. За четири години, колкото е един управленски мандат не може нито да се построят всички магистрали, още по-малко да се ремонтират всички съществуващи пътища и язовири.    Но вместо да използва доверието на хората умно и вещо, управляващите вече десет години при всеки проблем препращат „Черния Петър“ към „лошото наследство“, което са заварили. И днес Перник е на режим на водата. Сякаш язовирът е изчезнал за един ден – този, в който имаше избори, преди това всичко си е било ОК.    Преди няколко седмици във Фейсбук бяха разпространени снимки от това в какво блато се превръща езерото Панчарево – илюстрация, че проблемите са на много места. Работа на правителството е да знае къде и какви точно са те.   Язовирите са част от наследството на социализма, както и почти цялата водопроводна мрежа. И почти цялата пътна и енергийна мрежа. Така че премиерът Борисов не е прав да вини „другите“, че нищо не са направили - него чакали. Тази инфраструктура трябва да се управлява, поддържа и модернизира, не само да се използва и \"дои\".    Освен това трябва да се мисли държавнически.  България стремително се топи, но София расте, скоро ще концентрираме в столицата една трета от населението на страната. Язовир Искър ще стигне ли? Някой мисли ли за това? Явно – не, иначе едва ли щеше да предлага на инвеститорите да строят на място, което и без това е пренаселено.    Това са дългосрочни въпроси, които не се изчерпват с една министерска оставка. Доникъде няма да стигнем като страна и ако се вкараме в перманентна политическа криза – избори след избори. Трябват хора компетентни, енергични, мотивирани. Които мислят повече как да свършат работа бързо и качествено, а не за пиара.   Ако този политически елит е неспособен да реши задачата, ще си отиде. Лошото е, че това обикновено става с революции.    ", "date": "2020.01.10", "title": "Зимата на нашето недоволство тепърва започва! След водата може да дойдат токът и свинското..."}
{"url": "http://epicenter.bg/article/Kevork-Kevorkyan--Otgovori-za--quot-lizachite-quot-/203574/11/0", "text": "Предишната ми дописка разбуни духовете. Благодаря. Измежду стотиците коментари най-шармантен безспорно е този, в който авторът му се опитва да проникне в природата на слагачеството/лизачеството.   Ето го: Аман от ЛИЗАЧИ!ЛИЗАЧА ДРАГИ ДРУГАРИ Е НЕЩО КАТО ЧОВЕК,АМА БЕЗ ДОСТОЙНСТВОТО!ЛИЗАЧА НЯМА РОДИНА!ЛИЗАЧА НЯМА СЪВЕСТ!ТОЙ Е ЗАСЛЕПЕН ОТ ЖЕЛАНИЕ ДА СЕ ПОДМАЗВА И ВЪЗХВАЛЯВА,ТОЙ Е ТОЧНИЯ ОТГОВОР НА ВЪПРОСА-\"АМА КАК СМЕ БИЛИ 500ГОДИНИ ПОД ТУРСКО РОБСТВО?!\"   Нищо размишления, обаче придобиват истинския си смисъл, когато се вгледаме в профилната снимка на автора им – тя наистина е знаменита. Гушнат от ББ човек със сигурност ще получи различни прозрения, включително и за „лизачеството“.   Драги приятели, няколко съвета, ако ми позволите. Ние сме могъща общност – над 113 хиляди души, така че не обръщайте внимание на всяка цаца. Оставете ги да се пържат в собственото си неудовлетворение. Ценни са смислените сблъсъци – а такива има много. Не си губете времето и с грубияните – повечето от тях се крият зад снимки на песове, хубаво хрумване.   Един опонент ме пита, дали съм чел Виктор Суворов. Познавам добре този автор, имам два забележителни разговора с него – може да ги откриете в моя сайт  Друг коментатор/опонент вмъква темата за Катин. Разговарял съм по телевизията със знаменитият режисьор Анджей Вайда още преди да заснеме филма си за това изтребление. Но Катин си е Катин – а темата на дописката ми е съвършено друга. Впрочем, има и „Българска следа“ в тази драма – но затова друг път. На един пък му се зловидели резултатите – и тръгнал да брои коментарите и да натрапва невежеството си. Отделили сте му десетки коментари, а това е безсмислено. Нищо във ФБ не може да бъде подправено. Нищо. Каквото ни сервира ФБ – това е. За разлика от повечето български сайтове, които неуморно надуват „постиженията“ си.   Един пък ме пита, колко са ми платили руснаците. Е, този вече не е с целия си. Впрочем, и когато в Секретариата на ЦК на БКП ме драха за интервюто с академик Амосов, един от тогавашните вождове твърдеше, че противопоставям съветското преустройство на българското. Същата дивотия.   Две думи и за Arkadiusz Borys Żabowski, който упреква в невежество българските журналисти. Драги пане, бележките ми за зверското унищожаване на Йедвабне и на още десетки еврейски селища не се дължат на твърдения на Путин – а на Дойче веле. Дойче веле е германска институция – на вашите приятели.   Друг полски коментатор – а може би беше и същият, бе пуснал линк към публикация, в която се твърди, че евреите искали от Полша компенсация в размер на 300 милиарда долара – подкокоросвани от Путин. Известно е, че евреите ги бива в сметките – голямо клане трябва да е падало в онези години. Скелетите дрънкат в гардероба на Историята. В заключение: 10 хиляди души харесаха дописката „Свиня“, в коментарите положителните оценки имат смазващо предимство. Благодаря Ви. Паметта на Сърцето е жива. *** РАВНОСМЕТКА НА 2019 ГОДИНА 71 публикации в страницата. 547 хиляди 408 харесвания. 31 хиляди 908 коментара. 85 хиляди 247 споделяния. *** УТОЧНЕНИЕ Уважаеми приятели, ТОВА е моята страница – всички други страници, блогове и пр., които използват името ми или мои фотоси, нямат нищо общо с мен. ***  ", "date": "2020.01.10", "title": "Кеворк Кеворкян: Отговори за \"лизачите\""}
{"url": "http://epicenter.bg/article/Prof--Aleksandar-Marinov--Pri-zadalbochavane-na-krizata-shte-ima-ostavka-na-kabineta-i-predsrochen-vot-/203583/11/0", "text": "    - Свидетели сме на неизбежно усилие да се реагира на остри задълбочаващи се проблеми, на които не им се вижда краят. Тоест в сегашната ситуация няма как някой да не предприеме нещо. Не мисля, че е просто хляб и зрелища, просто защото хлябът горчи, а зрелищата са наистина кървави вече. Разбира се, тук големият въпрос е как ще постъпят управляващите, това означава Бойко Борисов. Защото може за пореден път да се оправдае с тези под него, освен това Нено Димов е представител на коалиционните партньори. Но въпросът не е само за персоналната отговорност, свързана с полагането на някакви подписи. Преди всичко отговорността е на управлението, на правителството, на тези, които са създали нормативни и други условия да се извършват въпросните безобразия, които предполагам ние още не знаем, не познаваме в тяхната цялост и дълбочина. При всяко положение трябва да отчетем вероятния мотив на новия главен прокурор, че той иска да покаже от самото начало, че няма да се колебае, няма да се ослушва, че няма да се съобразява с властта и т.н. Тук обаче възниква въпросът, докъде ще стигне прокуратурата, тъй като аз смятам, че по засегнатите проблеми, особено по проблемите с водата, биха могли да бъдат потърсени други лица, действащи или заемали преди време високи постове в изпълнителната власт. Ще видим, дали ще се осмели прокуратурата да удари действащи силни политици от ГЕРБ. Защото Ирена Соколова е така или иначе низвергната, а Нено Димов е представител на малките коалиционни партньори. Така че ще видим. Сега в момента е трудно да се даде категорична преценка.   - Те, че не са фалшиви, не са. Защото това са известни факти, те са документирани, тези пари са давани с решение на правителството, особено тези знаменити 450 милиона. А въпросът, къде са парите или каква работа е свършена, наистина е основателен въпрос и отговорът на този въпрос обществото ще очаква именно от прокуратурата. Смятам, че това е много съществен елемент или би трябвало да бъде съществен елемент от разследването на въпросните ситуации.   - Казах в началото – това зависи от реакцията на управляващите. Те могат да се запънат, както се казва, като рак на бързей. Всъщност ние в момента говорим за една евентуална оставка, министерска. Ще видим дали ще има разширяване на фронта на обвиненията да кажем по посока на МРРБ. Но за момента става дума за една оставка. ГЕРБ може да каже – това е проблем на нашите партньори, нека те да си посочат друг. Могат да кажат – ние си държим на мандата, няма да се отказваме и т.н. С което ще поемат много голям риск, защото за всички е ясно, че отговорността не може да бъде сведена до Нено Димов или до Ирена Соколова. Тя е отговорност на правителството, на най-голямата управляваща партия и лично на премиера. Така че въпросът е докъде ще му издържат нервите или какви преценки ще направи, как да постъпи оттук нататък. А     - Това ще реши Борисов, ние отлично знаем. А какво ще реши той, в момента не е ясно. От друга страна има и други обстоятелства, които са свързани не само с вътрешната политика, които затрудняват взимането на решение. Има външни ангажименти, външни отношения и т.н.   - Ясно е, че на българска територия се сблъскват още по-открито американските и руските интереси. Ясно е, че Борисов се опитва да маневрира между тях, да е добре и с едните, и с другите, да дава на едните едно, на другите друго. В интерес на истината, в някои от случаите това съвсем не е зле за България, а в други случаи не е добре за България. Но, така или иначе, идеята, че той може да играе тази хитра игра между САЩ и Русия, е наивна идея, тъй като те няма да му позволят – или едните, или другите, или и двете заедно. Така че в тази сложна ситуация, когато става дума за важни ангажименти, за външни проекти, за сделки и т.н., винаги има не просто оправдания, а има сериозна причина да се замисли дали може просто така да намери повод да хвърли пешкира, както се казва на спортен боксов език. Трудна е ситуацията на Борисов и вие виждате, че неслучайно той е угрижен и даже, бих казал, изнервен.   - Ами това са достатъчно сериозни причини. Достатъчно сериозни. Като имате предвид, че и едната, и другата криза за момента са в начална фаза. Те дори не дават никакви симптоми за разрешаване. При едно очаквано климатично състояние, при климатични процеси, които предвиждат метеоролозите, при една не особено снежна или направо безснежна зима положението може да стане критично не само в градовете, които вече са в бедствено положение, в режим. Къде-къде още други места могат да бъдат засегнати. Не се вижда перспектива как ще се преодолява този проблем. С боклуците също е така. Ние тепърва ще научаваме какво е било внасяно ни горено. Вие сте забелязали, че възникна остро противоречие вътре в средите на самите управляващи. Едните твърдяха, че никакви опасни отпадъци, например болнични, не са били внасяни, докато министърът на финансите в официален документ, в отговор на депутатско питане обяви, че са внесени само 2,9 тона такива. Все пак ние още не знаем и вероятно не сме сигурни дали ще знаем, но вероятно ще разберем, че това е само върхът на айсберга. Така че това са сериозни проблеми, които са не просто повод, а достатъчна причина в една нормална държава правителството да си отиде.   - Ние с вас сме коментирали може би не точно, но редица други проблеми, и сме коментирали именно това, че управлението вече показва трайна неспособност да се справя с различни кризисни ситуации. Това е много сериозен проблем, държавата просто не е в състояние да изпълнява свои основни функции. Защо това е така, дали е поради критично спаднала компетентност или поради корупция, търговия с влияние, съзнателно вземане на такива неприемливи решения, това вече би показало едно сериозно разследване. Но така или иначе ние виждаме, че непрекъснато ние от ден в ден влизаме в различни кризи. И тези кризи вече са опасни за обществото и за конкретните хора. Ето, вижте, нали ужким беше овладяна епидемията на свинска чума? Удари отново. И то пак в големи комплекси, където все още не могат да ни обяснят, както и в предишните случаи не ни обясниха, как е влязла заразата вътре. Това не е някакво стопанство в задния двор или гледани свине в полудиво състояние. Това е един голям комплекс, там се вземат определени мерки. Сега ни обясняват за някакви гризачи, които били проникнали. Преди бяха прасета водолази от Румъния. Ами значи тук се събират едно, второ, трето, четвърто нещо. Всеки нормален човек си задава въпроса: къде е държавата, какво прави държавата? Тя има свои неотменими функции към сигурността, живота, здравето на гражданите и т.н. Така че вие сте права, това е същността на проблема – институциите не са в състояние да решават проблемите.     -  Трудно ми е да преценя, това изисква много сериозен анализ. Освен всичко, зависи от гледната точка – какво разбираме под приемлива или неприемлива щета. Ако се ръководим от интересите на обществото,   Това е отговорът на всички проблеми, които ни сполетяват.     - Ами бушонни, бушонни,  . И това е всъщност един от аргументите, които вероятно разглежда Борисов – че следващият бушон, който изгърми, може да го опърли и него. Тогава вече става дума за неговата лична съдба, а не за кабинета, правителството, властта, която той смята, че може да си върне скоро след това и т.н. Така че тук е въпрос вече на лично оцеляване. И не бива да пропускате още едно обстоятелство – че ГЕРБ изглеждаха много силни, сега все още имат достатъчно сила, но в момента, в който се разклатят и започнат да губят властта, срещу тях ще скочат всички – и тези, които са били последователна опозиция, и тези, които са им се подмазвали, които са търгували с тях, които са извличали изгоди от тях – всички ще се обърнат.  . Или, ако не си дава сметка, поне инстинктът му, който е много силен, му подсказва, че работата е сериозна. И целият въпрос е, как ще оцелее.      - Няма начин,   Тоест така, както много разумно постъпи НДСВ с тройната коалиция. Само че Борисов пропусна да направи това нещо. А и той управляваше по такъв начин, че е много по-трудно, в сравнение с НДСВ, да повтори този маньовър.   - Години. Години е по-точно да се каже.   - Какво да ви кажа? Това е, защото огромни усилия и ресурси се хвърлят да се прикрива истината в България. Вместо да се каже истината, да се посочи, да се намери решение, не да се търси виновния, а да се търси решение. Вместо това се отрича истината – няма такова нещо, всичко е наред. И виждате, че това се повтаря, повтаря, повтаря, най-накрая не може да се скрие истината.     - Естествено. Трябваше да се намерят грешките в политиките. Вероятно някои хора щяха да понесат своята политическа отговорност, което означава да напуснат властта. Но не сега да бъдат клиенти на прокуратурата.   - Предсрочните избори ще донесат това, което е способно да поиска и да наложи българското общество. Не това, което му дадат политиците.  Няма такова нещо. Алтернативата, новите решения на тези затлачвани с години, както вие казахте, проблеми, ще се намира в движение. В движение ще се търсят хора, които се доказват на място в епицентъра на кризата, че имат професионалните, моралните и политическите качества да се справят с такива проблеми. В такива периоди се доказват истинските държавници, истинските управленци.     - И хората, разбира се. В тежките ситуации характерите се оголват.  ", "date": "2020.01.10", "title": "Проф. Александър Маринов: При задълбочаване на кризата ще има оставка на кабинета и предсрочен вот!"}
{"url": "http://epicenter.bg/article/Strahil-Deliyski--Edna-ostavka-svalya-naprezhenieto--no-ne-reshava-problema-/203584/11/0", "text": "Това вече е норма – Нено Димов е деветият сменен министър в кабинета \"Борисов 3\". Оптимистичното тълкуване е свързано със способността на Борисов да реагира на недобрата работа на определени министри. Песимистичното тълкуване обаче е свързано със способността на Борисов да селектира подходящи хора за министри, каза пред Novini.bg политологът Страхил Делийски.    Припомняме, че вчера Нено Димов стана първият арестуван действащ министър в най-новата история на България, а днес следобед прокуратурата му повдигна обвинение за умишлена безстопанственост.    Има и трета интерпретация – тя е свързана със слабостта на стила на управление на Борисов. Една оставка винаги сваля временно напрежението в определен сектор, но не решава проблем. В този смисъл имаме натрупване на проблеми в почти всеки сектор на управлението, които в един момент стават толкова сериозни, че дори и оставките съвсем скоро няма да имат този ефект на успокояване, в това съм убеден, заяви Делийски.    Другата страна на въпроса е ролята на прокуратурата. Има един своеобразен политологичен закон – колкото по-импотентно е едно управление в решаването на публичните задачи, толкова по-потентни са прокуратурата и силовите институции, които трябва да покажат, че властта е на мястото си. В момента, в който прокуратурата се превърне в ключов политически играч, както е в България, и този случай го доказа, тогава със сигурност това е ясен сигнал, че има голям проблем с българската демокрация. Защото проблемът с водите и боклука е политически, не е проблем на прокуратурата. Той е трябвало да бъде решен от политическите институции, които са избрани да решават тези проблеми.    Според него е малко вероятно случаят с Нено Димов да доведе до влошаване на отношенията между коалиционните партньори ВМРО, чийто кадър е Димов, и ГЕРБ. Отдавна е ясно, че свръхцелта на този кабинет е да се запази в управлението максимално дълго време. Изборите минаха, по-малките партии не са в ситуация, в която да покажат еманципирана политическа физиономия. Мисля, че това няма да доведе до катаклизми в управляващото мнозинство и в кабинета, заяви Делийски.    По думите му няма сигнали, че исканият от БСП вот на недоверие срещу правителството заради провал в политиката на околната среда и водите ще има формален резултат. В същото време не трябва да пропускаме факта, че това е един легитимен инструмент на опозицията да влияе върху политическия процес. Друг е въпросът каква ще бъде ползата от този вот – надявам се тя да не е разчитана в тяснопартиен смисъл от страна на БСП, а в рамките на този вот опозицията да излезе с аргументирана критика и с още по-аргументирани позитивни политически предложения за решаването на проблема, каза още Страхил Делийски.", "date": "2020.01.10", "title": "Страхил Делийски: Една оставка сваля напрежението, но не решава проблема "}
{"url": "http://epicenter.bg/article/10-gryaha-na-Neno-Dimov/203592/11/0", "text": "За някои министри въпросът е не докога ще са такива, а защо изобщо са се издигнали в йерархията на властта. Тъй като нямат нито експертизата, нито авторитета да управляват фирма, камо ли държавата.   Парадоксалното е, че точно те се задържат най-дълго на власт, въпреки поразиите, последиците от които се плащат от всички нас.   Случаят с министъра на екологията Нено Димов е точно такъв. Дори арестът на министъра не накара премиера Бойко Борисов, който обикновено се разделя с кадри за далеч по-малки гафове, да смени позицията си - вчера той обяви, че тепърва щял да обсъжда с коалиционните си партньори какво да прави с Димов.   Така се стигна до ситуацията едно министерство в България да се управлява от ареста. И до логичният въпрос - #КОЙ крепи Нено Димов? И докога?   Министерският мандат на Димов беше серия от скандали, всеки от тях достоен за оставка и прокурорско разследване. Нищо такова обаче не се случваше – всичко се замиташе под килима. Сега обаче репресивната машина се насочи към него, защото вече нямаше друг ход. А беше излишно и непремерено – министърът нито беше заловен на местопрестъплението, нито се опитваше да се укрие или да извърши ново престъпление. Зрелищният му арест добави точки в актива на новия главен прокурор, а може би и на правителството в очите на масовия зрител.    Доверието от него беше снето едва в началото на 2020 г., независимо че още миналата година пернишките прокурори го посочиха заедно с регионалния министър Петя Аврамова като отговорен за водното бедствие в града. Доверието обаче беше снето само от екоминистъра, и то с публичен линч, а въпросът, който увисна, е кой и защо го крепеше досега?    А всичко изглеждаше толкова \"стабилно\" - в понеделник Димов твърдеше самоуверено по БНТ, че не вижда защо трябва да подава оставка заради водната криза в Перник    Със същата самоувереност се развиваше цялата му кариера впрочем.    Магистър по математика и доктор по физика, Нено Димов направи кариера в екологията заради късмета си на млади години да попадне в някогашния национален център по околна среда. Оттам е издигнат в главен секретар, а след това и зам.-министър в правителството на Иван Костов. Попада и в преговорния екип с ЕК по глава \"Екология\".    Димов е сред учредителите на ДСБ, но през 2007 г. обявява проекта за изчерпан – превърнал се бил в \"тухла на фасадната демокрация\", и след като безуспешно се опитва да отстрани Иван Костов от лидерския му пост, напуска партията шумно. За кратко се завърта в ДБГ. Вестникарските публикации пазят спомен за изказването му, че ГЕРБ не е алтернатива на десницата. Той определя формацията на Бойко Борисов като \"антисистемен играч\", който печели от тази си позиция.    Говори за борба с мафията и за \"колосалното пране на пари, което се случва в България\"    Щом влиза отново във властта, спира да говори така.    Когато през 2017 г. е поканен за министър на околната среда лично от лидера на ВМРО Красимир Каракачанов, е председател на неправителствения Институт за дясна политика и има собствен бизнес с печки и камини.    Избран е за екоминистър въпреки спорните си тези: \"Глобалното затопляне е манипулация, огромен бизнес със страха. Топенето на ледовете на Северния полюс няма да повиши морското равнище дори с милиметър. Не е сигурно, че промените в климата са свързани с човешката дейност. Устойчивото развитие е новият социализъм.\" В монография пък убеждава, че държавата не трябва да се намесва в опазването на околната среда.    На този фон обявява за свои безспорни приоритети чистотата на въздуха и питейната вода, както и превантивните мерки срещу бедствия. Резултатът е пълна катастрофа във всички области.    И въпреки че сигурно мандатът му ще се запомни основно с неговия финал и с това, че е първият министър, който подава оставка от ареста, е важно да припомним някои от най-нашумелите неизпълнения на министерските му задължения,за които прокуратурата трябваше да се сезира отдавна.   Ето 10 причини, поради които Нено Димов отдавна трябваше да е подал оставка.   Екоминистърът разрешава количествата вода за ползване от комплексните и значими язовири, сред които е язовир \"Студена\". При ясни сигнали, че язовирът е в критично състояние, министърът продължи да отпуска вода на промишлеността в региона чак до 19 ноември 2019 г., когато кризата в Перник вече бе необратима. Ако това беше направено в началото на миналата година, сега държавата нямаше цялата да се занимава с Перник, твърдят бивши служители на МОСВ.   Докато България постепенно затъваше в екологична катастрофа по въздух, земя и вода, Нено Димов влагаше всичката си енергия в един единствен свой приоритет - застрояването на национален парк Пирин, и в частност подкрепата на проекта за втори лифт в Банско. За това в последните години бяха направени редица опити, чрез различни закони.    В края на 2018 г. екоминистърът и колегите му от \"Обединени патриоти\" прокараха на тъмно две скандални решения, с които опитаха да отворят 48% от националния парк за застрояване и да дадат зелена светлина на втората кабинка.   Съдът обаче ги спря и окончателно обяви, че строителството в парк Пирин не е разрешено по българското законодателство. Това ограничи напъните да се променят забраните в парка, но така и не сложи в ред самата концесия за ски зоната на \"Юлен\", въпреки че самата прокуратура потвърди известния от години факт, че фирмата ползва далеч по-голяма територия от предвиденото в договора, без да плаща.   Въпреки че срещу България има наказателна процедура заради замърсяването на въздуха от въглищните централи, в Брюксел Нено Димов защити интересите на централите, а не на хората, като се бори за дерогация от новата европейска директива за замърсяващите ТЕЦ-ове.   Типично по ненодимовски, той представи подкрепата на отровните производства като битка за чист въздух: \"Ако искаме по-чист въздух значи да имаме стабилна енергетика, така че запазването на комплекса \"Марица изток\" е и за по-чист въздух в този смисъл, защото битовото отопление е основният замърсител.\"   През лятото на 2017 г. екоминистърът взриви населението по Северното Черноморие с превратно написана заповед за защита на зони от \"Натура\", от която излизаше, че забранява земеделието, риболова и строителството в региона. След като три дни невъзмутимо гледа бунтовете на местните хора, Димов се отметна от ограниченията, а странните му ходове оставиха впечатление, че напрежението обслужва строителната мафия.   Коалицията \"За да остане природа в България\" поиска тогава оставката му с няколко мотива: \"Министър Нено Димов е лично отговорен за объркващите и откровено манипулативни сигнали, изпратени от ведомството му, и следва незабавно да бъде освободен от поста.   Освен тежка некадърност на екипа на министерството тук прозира и явна злонамереност - да се всее паника у местното население, която да се използва за разправа с природозащитните организации и учените, в защита на интересите на шепа големи инвеститори закононарушители.   Освен че цели пълното застрояване на Черноморието, тази политика е и антиевропейска и чрез фалшиви информации създава настроения срещу ЕС\".   Под безучастното око на екоминистерството в последните месеци България започна да се превръща в бунище за вносни отпадъци, а горенето на боклук в ТЕЦ-ове и заводи екоминистърът приветства като зелена мярка и екологична политика. В неговия огледален свят страната ни даже е единствена в Европа с ограничения във вноса на боклук и е кажи-речи на последно място по горене на отпадъци.   Няма бетон по Черноморието, който да не е заслужил зелена светлина от МОСВ. Докато в последните зими пишман инвеститори съсипаха и последните красиви места по морето, министърът имаше един основен враг - дивите къмпингари, които преследваше неотлъчно с проверки и глоби. Има само още един случай, в който министърът се показа безкомпромисен защитник на природата - когато Беър Грилс се засне да яде жаба в национален парк \"Рила\".   България, според Нено Димов, диша все по-чист въздух. Реална политика обаче за това у нас няма, а парите от оперативните програми се пилеят за мерки със съмнителен ефект. Пример за последното е приоритетът \"електрически транспорт\", който по никакъв начин не решава проблемите, заради които градовете ни са задушени от смог и са в челните места по отрови в Европа.   \"Ако се върнем април 2017, някой въобще споменавал ли е тази тема? На практика това стана тема, когато аз обявих, че ще бъде приоритет на министерството\", заяви в края на миналата година Нено Димов. Истината е доста по-различна - през април 2017 г. България беше осъдена от Съда на Европейския съюз, затова че властите й бездействат и не защитават населението с мерки срещу мръсния въздух.   През 2016 г. Съдът на ЕС осъди България за нарушение на европейското законодателство за девет проекта за ветрогенератори и един за голф игрище, които противоречат на директивите за защита на птиците. Нено Димов застана на страната на нарушителите, а не на птиците и смята за голям свой успех, че е издействал в Брюксел да не се разрушава нищо. Послепис на този негов успех е истерията \"Калиакра\".   От встъпването си в длъжност екоминистърът третира европейската мрежа от защитени зони \"Натура 2000\" и подкрепящите я \"зелени комунисти\" като основен проблем на околната среда. Под претекст да внесе ред в управлението на зоните, преди една година екоминистърът предложи промени, които щяха да елиминират българските учени от защитата им и да се съсредоточат основната власт в ръцете на самия министър, като се премахнат всички забрани и ограничения.   Един цитат от мотивите на Димов към законопроекта: \"Директивата за местообитанията не изисква от държавите членки въвеждането на забрани за дейности в защитените зони. Практиката показва, че подобна политика по-скоро създава негативно отношение в заинтересованите страни, към природозащитата. В други държави, членки на ЕС, този подход не се прилага\".   Въпросът остава висящ след остри възражения на научни и природозащитни организации.   Нено Димов така и не стана министър на околната среда и водите, който защитава обществения интерес. Както сам признава, \"това, което правя и съм поел като ангажимент към тези, които са ме предложили, го правя\".  ", "date": "2020.01.10", "title": "10 гряха на Нено Димов"}
{"url": "http://epicenter.bg/article/Lyubomir-Stefanov--Vlastta-e-zainteresovana-da-otselee-i-da-izkara-mandata-/203594/11/0", "text": "Случката стана доста гротескна и нарицателна за това как се движат нещата в политическия живот в България. За съжаление, прокуратурата отново играе активна роля – едни хора се притискат, плашат или директно се арестуват, какъвто е случаят със злощастния министър Димов, каза пред Novini.bg политологът Любомир Стефанов по повод оставката на министъра на околната среда и водите Нено Димов.    Припомняме, че вчера Димов стана първият арестуван действащ министър в най-новата история на България, а днес следобед прокуратурата му повдигна обвинение за умишлена безстопанственост.    Това, което се случва, е показателно за намеренията на новия главен прокурор г-н Гешев, за политиката, която смята да прилага.  Тя донякъде може да му спечели симпатизанти, стига да бъде последователен, и най-вече обвиненията, които повдига, включително на министри, да издържат в съда. Обвинение без влязла в сила присъда означава нищо повече от злословене, клевета и репресивен жест, тъй като в Конституцията пише, че всеки е невинен до доказване на противното. Понастоящем министърът поема вина, която категорично мога да заявя, че не е само негова – тази безстопанственост, за която му е повдигнато обвинение, не е от вчера, а може би поне с 25-годишна давност. Така че, ако прокуратурата иска да даде сигнал как ще се третират такива кризи, би трябвало доста да разшири кръга на хората, които са ѝ интересни като допринесли за настоящата криза в Перник, заяви Стефанов.    По думите му случаят няма да доведе до сериозно разклащане на политическата стабилност и предсрочни избори. Понастоящем субектите, които градят коалицията, са заинтересовани тя да оцелее възможно най-дълго, да си изкара мандата.  Виждам сценарий, ако приемем, че има някакви квоти за министри, да отстъпи това министерство, да го даде на ГЕРБ и да вземе друго нещо в замяна, но да не разрушава коалицията, която с отстраняването на \"Атака\" е достатъчно разклатена. Едва ли нещо революционно ще се случи, по-скоро скандалите ще продължат, прогнозира политологът.    Според Любомир Стефанов напълно реалистично е да очакваме още министерски оставки заради водната криза и кризата с нерегламенрирания внос на отпадъци. Ако в случая бъде констатирана вина, била тя административна, техническа или политическа, не само регионалният министър Петя Аврамова ще си отиде, а и всеки, който министър-председателят прецени. Това е негово право, а и задължение – при несправяне на някой министър с ресора – да носи отговорността. А при цялостно несправяне с политиката на кабинета, тогава отговорността се поема и от министър-председателя. На този етап не виждам такива случаи, заяви Стефанов.    Той коментира и искания от БСП вот на недоверие срещу правителството заради провал в политиката на околната среда и водите. Опозицията ще размахва пръсти, ще има символично късане на ризи, ще чуем тежки думи от парламентарната трибуна, особено от лидера на БСП Корнелия Нинова, но не смятам, че в момента има алтернатива на управляващата коалиция. Партньорите в нея са заинтересовани тя да продължи да бъде управляваща, а и не виждам потенциал за политически субект, която да се яви алтернатива на сегашното управление. Понастоящем никой няма сметка от предсрочни избори, каза още Любомир Стефанов.", "date": "2020.01.10", "title": "Любомир Стефанов: Властта е заинтересована да оцелее и да изкара мандата "}
{"url": "http://epicenter.bg/article/Valentin-Vatsev--Pozitsiyata-na-SASht-e--che-vseki-gaz--koyto-idva-ot-Rusiya--e-otroven-za-Evropa-/203590/11/0", "text": "Позицията на САЩ е, че всеки газ, който идва от Русия, е отровен за Европа! Това заяви в студиото на предаването \"Денят на живо с Наделина Анева\" по \"Канал 3\" анализаторът Валентин Вацев. Той коментира новината от вчера вечерта, че САЩ са против разклоненията на \"Турски поток\" към Европа. САЩ разглеждат \"потока\" като геостратегически проект на Русия, заяви в интервю за БНР заместник държавният секретар по политическите въпроси Дейвид Хейл.   Премиерът Бойко Борисов е в положението на канцлера на Германия Ангела Меркел, но зад нея стои могъщият германски капитал, изтъква анализаторът.   На път сме между два стола да седнем на земята, Путин този път няма да прости, каза още Вацев. Запитан какво трябва да направи сега Борисов, Вацев каза: \"Когато си прав, трябва да имаш сили да упорстваш. Българският интерес е над моята политическа съдба. Извинявайте, американски господа, какво трябва да направим? Да купим още осем самолета ли?! В Америка уважават достойството.\"   Но, за да може да се държи тава, преговаряйки със САЩ и Русия, премиерът трябва да има подсигурен гръб, подчетава Вацев. На първо място според него Борисов първо трябва да се разбере със собствената си партия ГЕРБ, в която има \"гнили дъски\". Министър-председателят трябва да си осигури и подкрепата на президента Румен Радев и на лидера на БСП Корнелия Нинова в тази голяма геостратегическа игра, категоричен е Вацев.   \"Какво значи разбрах се с Тръмп? Да не си в кварталното кафене?\", каза Вацев по повод на заявленията на премиера след връщането му от разговорите с американския президент във Вашингтон.   \"Грешките на Борисов произтичат от неговата политическа наивност. Той се предовери на съветниците си и на Тръмп, а Тръмп е по-голям бизнесмен от Борисов\", продължи Вацев.   Кпоред него Борисов е прав в замисъла си да има диверсифициран газов поток. \"Но голямото ми съмнение е, дали имаме сили да удържим тази позиция. С Америка не можеш да си играеш на интерпретации, Америка е винаги права\", добави той.   Валентин Вацев отговори и на актуалните вътрешнополитически теми - водната криза в Перник и ареста на министър Нено Димов, който вече подаде оставка. \"Язовирите се правят да не се молим за дъжд\", вметна Вацев. \"Бойко борисов живее с принципа - всички около мене са виновни, но аз - не\", каза Вацев. И посочи, че както в случая с Цветан Цветанов, Нено Димов е станал жертва на добруването на ГЕРБ. Останалите министри не бива да са спокойни - с всеки може да се случи всичко, подчерта той.  ", "date": "2020.01.10", "title": "Валентин Вацев: Позицията на САЩ е, че всеки газ, който идва от Русия, е отровен за Европа!"}
{"url": "http://epicenter.bg/article/Doyche-vele--Neno-Dimov-si-otide--no-chudesata-mu-ostavat-/203597/11/0", "text": "  Ако български политици започнат да управляват Сахара, в най-кратки срокове там ще настъпи криза за пясък. Това е един от популярните вицове, които се родиха във връзка с режима на водата в Перник. Но обикновено зад всяка шега наднича и доза истина. А състоянието на околната среда в България изобщо даже не дава повод за смях.    Да изброим    Българската столица София, управлявана за пореден мандат от кметицата Йорданка Фандъкова, през последните години се подрежда сред най-замърсените градове на Стария континент. Вече е ясно, че и през следващите пет години за боклука в столицата ще се грижат повечето от досегашните играчи - фирми около братя Домусчиеви, Румен Гайтански-Вълка и др. При това общината ще похарчи 11 милиона лева повече за чистота в сравнение с 2019 година, макар изобщо да не е сигурно, че въпросните фирми си вършат добре работата, нито пък е ясно как тя се контролира. Що се отнася до безплатните буферни паркинги и зелените билетчета - това са само палиативни мерки.    В български заводи се изгаря незаконно внесен от чужбина боклук, с огромен риск за здравето на хората. Крайбрежието и планините на България усилено се бетонират, под благосклонния поглед на властите. В Хасково пък „предлагат” вода с уран, от която - закачат се шегаджиите - очите ти светват като на паметника на цар Самуил в столицата.    В Перник, където всяка капка вода става все по-ценна, „УРАНжада” няма. Но, апострофират и тук шегобийците, разреденото с H2O вино вече се продава на тройна цена. Смешка след смешка. А повод за смях няма. Достатъчно е да си припомним как през септември 2019 министър Димов уверяваше, че няма проблеми с водата в Перник, а в края на декември там бе обявено бедствено положение. Кошмарен коледен подарък. В момента изглежда, че нещо подобно може да сполети и Ботевград.    Кой е виновен?    Апокалиптичните пейзажи, които зейват като грозни рани из страната, сигурно биха вдъхновили мрачни художници като Дюрер и Гоя. Въпросът обаче не е за „вдъхновението”, а за това кой трябва да понесе отговорност.    Тази седмица премиерът Борисов за първи път заговори за евентуална оставка на министъра на околната среда Нено Димов. Определи го, разбира се, като коалиционен въпрос, тъй като Димов е от квотата на ВМРО. Последва акция на прокуратурата, в рамките на която Димов бе задържан за 24 часа. А след среща на Борисов с Каракачанов бе съобщено, че Димов подава оставка.    Срещу министърката на регионалното развитие Петя Аврамова също тече разследване. Прокуратурата прави показни акции в Перник и проверява ремонта на язовир „Студена”; замесено е и името на бившата министърка Лиляна Павлова, която сега заема друг висок пост - вицепрезидент на Европейската инвестиционна банка. Текат проверки и за „вноса” на боклук от Италия.    Но можем ли да сме спокойни, че истинските виновници ще си получат заслуженото? Не. От всичко, което видяхме от високопоставени служители на Темида като господата Кирилов, Цацаров, Гешев и др., бързо става ясно, че нашата съдебна система е в плен на двоен стандарт. Хората с плътен политически гръб не са заплашени от затвор и възмездие (справка: „Апартаментгейт”, аферата „Къщи за гости”, „Кумгейт” и др.).    Фактите сочат, че още през лятото на 2019 в Министерски съвет са знаели за случващото се в пернишкия язовир „Студена”. Но са си замълчали - по всяка вероятност, за да не се прострелят в крака в навечерието на местните избори. Сега обаче, поради нарастващото обществено недоволство, прокуратурата най-после се задейства. Ще видим министерски оставки, но едва ли съдът ще облече в раирани дрехи Нено Димов например. Много по-вероятно е това: одеждите на висшите политически фигури, замесени в скандалите, да бъдат изпрани. А след като утихне шумотевицата, главните герои да бъдат изпратени на някоя хубава служба. Този филм вече сме го гледали. А що се отнася до по-дребните риби, към тях съдбата навярно няма да е толкова благосклонна.    Българска работа    Новина тук няма. България не е Франция, където бившият президент Саркози беше изправен пред съда с обвинения в корупция. Но явно не е дори Румъния, която иначе има съпоставими проблеми в съдебната система. Все пак там висши политици като Ливиу Драгня, който бе осъден на три и половина години затвор, рано или късно си получават заслуженото.    Наскоро VICE направиха филм за румънски магьосници, които се борят срещу корупцията в страната, като проклинат забърканите в тъмни сделки политици. Съмнително е, че политическата проказа може да бъде излекувана с магии. Но пък е много вероятно Брюксел да наложи нови, далеч по-строги механизми за дисциплиниране на „черните овци”, които не зачитат много-много принципите на Съюза. Междувременно се разбра, че наказателната процедура, започната от ЕК срещу България по „Натура 2000”, е заради пропуски в работата на МОСВ.    В момента близо 117 хиляди души в България са на воден режим. И няма никакви гаранции, че броят им няма да се увеличи. Не и при това управление.", "date": "2020.01.10", "title": "Дойче веле: Нено Димов си отиде, но чудесата му остават "}
{"url": "http://epicenter.bg/article/Nay--loshite-shofyori-v-Obedinenoto-kralstvo-sa-sobstvenitsite-na--quot-Ford-quot-/203577/4/0", "text": "Ново   показва, че най-лошите шофьори в Обединеното кралство най-често притежават автомобил марка „Форд“, съобщава британският вестник The Mirror, цитиран от Агенция \"Фокус\". Изследването е проведено на база броя на точките, които водачите имат в талона си. Оказва се, че на собствениците на „Форд“ по-често са отнемани точки от свидетелството за управление на МПС. Броят на тези от тях, които са били санкционирани от властите, е 44,6%. Според проучването най-изрядни са притежателите на „Сузуки“ и „Волво“ – 75% от тях нямат провинения на пътя, което ги прави най-безопасните водачи на пътя.   Способността за шофиране е често срещан аргумент в битката на половете. По-голямата част от анкетираните мъже смятат, че се справят  по-добре зад волана от своите колеги. С 10% е по-голяма вероятността мъжете да бъдат хванати да превишават скоростта. Това не е добра новина за жените. В сравнение с мъжете, жените са по-склонни да бъдат хванати да шофират без застраховка (13% срещу 4%) или да шофират без книжка (15% срещу 2%). 44% от хората на възраст 18-24 г. са уловени да превишават скоростта, докато 25-34- годишните са най-склонни да проявяват агресия на пътя. Над 12% от 35-44- годишните пък не спират на знак \"Стоп\". Анкетата е проведена сред 2 000 шофьори в цяла Великобритания, пояснява изданието.", "date": "2020.01.10", "title": "Най- лошите шофьори в Обединеното кралство са собствениците на \"Форд\""}
{"url": "http://epicenter.bg/article/Elena-Yoncheva-okonchatelno-specheli-deloto-za-kleveta-sreshtu-Boyko-Borisov-/203524/3/0", "text": "Журналистът и евродепутат от БСП Елена Йончева спечели окончателно делото за клевета, което заведе срещу премиера и лидер на ГЕРБ Бойко Борисов. Той е осъден за плати на Йончева 5000 лв. обезщетение за неимуществени вреди, които е причинил със свое публично изказване по време на предизборната кампания през 2017 г.    Делото е заради две изказвания на Борисов в предизборната кампания миналата година - на 10 март в Бургас и на 12 март във Варна, в които той казва, че правителството на ГЕРБ е било принудено да плаща милиони за журналистическите интервю на Йончева.    Съдът е приел за доказано, че Йончева е претърпяла вреди от първото изказване на Борисов по време на събитие в Бургас, в което той казва: \"Ще ли сте успешни журналисти вие, ако по няколко милиона държавата ви плаща за едно интервю взето? Питам: Ако за интервю държавата България, през една от централите си, плаща на журналистка за интервюта в чужбина по няколко милиона струвайки, които даже нашето правителство беше принудено от предишното да доплати\".    Друга негова реплика от събитието, с която съдът приема, че е увредил Йончева, е \"бяхме принудени милиони да платим за нея. С мъж - премиер тогава\", в която е визирана и връзката в миналото на журналистката с бившия премиер Сергей Станишев. Решението на Софийския градски съд е в сила, след като на 6 януари Върховният касационен съд (ВКС) е отхвърлил като недопустима касационната жалба на Борисов и ГЕРБ. Окончателното произнасяне на състав на ВКС с председател Емил Томов и членове Драгомир Драгнев и Геновева Николаева не подлежи на обжалване или протест.    През 2018 г. на първа инстанция Софийският районен съд реши, че премиерът Борисов и партия ГЕРБ трябва солидарно да изплатят на Йончева 5000 лв. заради неверни и клеветнически твърдения по неин адрес. Първоначалният иск на Йончева бе за 20 хил. лв., но пълният му размер бе отхвърлен и от СРС, и от втората инстанция - Софийския градски съд.    На първа инстанция съдът прие, че сумата трябва да бъде платена солидарно от Борисов и от политическа партия ГЕРБ, но градският съд отмени частично това решение и постанови, че ГЕРБ не може да носи отговорност в случая.    И Йончева, и Борисов обжалваха решението пред Върховния касационен съд. Магистратите отхвърлят както възраженията на премиера срещу решението, така и тези на Йончева, която смята, че отговорност трябва да носи и политическа партия ГЕРБ. Според съдебния състав \"отхвърлянето на иска срещу политическата партия като ответник по чл.х49 ЗЗД в случая се отклонява от здравия разум\". ", "date": "2020.01.10", "title": "Елена Йончева окончателно спечели делото за клевета срещу Бойко Борисов "}
{"url": "http://epicenter.bg/article/Shefat-na-ODMVR---Plovdiv--Zapochvat-proverki-na-MVR-i-DANS-vav-vsichki-ViK-rayoni-v-Plovdivska-oblast/203532/3/0", "text": "Започват проверки на МВР и ДАНС във всички ВиК райони на територията на Пловдивска област и във ВиК дружествата в цялата страна. Това съобщи за Радио „Фокус” - Пловдив директорът на ОДМВР - Пловдив старши комисар Йордан Рогачев по повод разпространена тази сутрин новина, че ДАНС и МВР вече извършват проверка във ВиК - Пловдив.    Той уточни, че такъв тип проверки ще бъдат извършвани от началото на следващата седмица на територията на цялата страна, след утвърдени планове от председателя на ДАНС и от главния секретар на МВР.    В момента все още не се извършва такава проверка нито от служители на ОДМВР - Пловдив, нито от агенти на ДАНС в пловдивското ВиК.", "date": "2020.01.10", "title": "Шефът на ОДМВР - Пловдив: Започват проверки на МВР и ДАНС във всички ВиК райони в Пловдивска област"}
{"url": "http://epicenter.bg/article/Vlak-udari-kola-na-zhp-prelez-v-Slivensko--dvama-zaginaha/203535/3/0", "text": "Двама души загинаха след катастрофа на жп прелез на пътя за сливенското село Желю войвода. Това съобщиха от Областна дирекция на МВР - Сливен.   Единият е загинал на място, а друг - в сливенската Областна болница. Още трима души са ранени при инцидента. Сигналът за произшествието е получен в 19.56 часа вчера.   Лек автомобил „Фолксваген Шаран” с петима пътници е бил ударен от влак в района на прелеза. Шофьорът на автомобила е навлязъв в ж.п. прелеза при спуснати бариери и звукова сигнализация, каза началникът влака Генка Димитрова.   Трима са приети в реанимация на сливенската болница с опасност за живота, съобщи заместник-директорът на болницата д-р Хрисант Хрисантов.    Няма пострадали пътници във влака. Всички са извозени до гара Сливен. Влакът е пътувал по линията Бургас – Сливен.  Извършват се процесуално-следствени действия.", "date": "2020.01.10", "title": "Влак удари кола на жп прелез в Сливенско, двама загинаха"}
{"url": "http://epicenter.bg/article/Mazh-otkradna-33-potsinkovani-trabi-ot-raketna-ploshtadka-za-borba-s-gradushkite/203538/3/0", "text": "Кражбата е осъществена в края на май миналата година от  от новострояща се ракетна площадка за борба с градушките в землището на симеоновградското село Дряново, съобщиха от ОД на МВР Хасково. Сигналът е подаден в харманлийското полицейско управление от Регионална дирекция за борба с градушките - Хасково.   Поцинкованите тръби, 33 на брой, са намерени укрити в селскостопанска постройка, обособена като обор за животни, обитавана от 48-годишен мъж.  Иззети са с протокол от симеоновградските криминалисти.   Досъдебното производство е докладвано на прокуратурата в Харманли за възстановяване на работата по случая.  ", "date": "2020.01.10", "title": "Мъж открадна 33 поцинковани тръби от ракетна площадка за борба с градушките"}
{"url": "http://epicenter.bg/article/Zadarzhaha-uzbekistantsi-s-falshivi-litovski-lichni-karti-na-Dunav-most/203569/3/0", "text": "Задържаха четирима узбекистанци с фалшиви литовски лични карти на ГКПП \"Дунав мост\"-Русе, съобщиха от полицията и Daeiknews. Тази сутрин, към 3:00 часа за излизане от страната, с автобус пристигнали четирима узбекистански граждани. Те представили за проверка литовски лични карти. Граничният полицай установил, че само снимките са на приносителите, а четирите документа са фалшиви. При обиск в личния им багаж са открити узбекистанските им паспорти. Установено е, че четиримата мъже имат регистрирано влизане в България с националните си документи за самоличност, в които са положени български визи тип С - за краткосрочно пребиваване.   Нарушителите са задържани, съобщават още от МВР.", "date": "2020.01.10", "title": "Задържаха узбекистанци с фалшиви литовски лични карти на Дунав мост"}
{"url": "http://epicenter.bg/article/Prokuror-Kanev--Zakonat-predvizhda-ot-2-do-8-godini-zatvor--ako-se-dokazhe-vinata-na-Neno-Dimov-/203588/3/0", "text": "Почина детето, което бе пострадало при вчерашната тежка катастрофа край Варна. Това съобщиха за DarikNews.bg от варненската болница. Припомняме, че около 10:00 часа на 9 януари, на пътя за село Горен чифлик, е възникнала катастрофа.   Водачка на \"Фолксваген\" по време на движение, губи контрол над автомобила си, излиза от пътното платно, обръща се в канавка и се блъска в бетонен стълб.  В следствие на инцидента жената получава фрактури на прешлени и дясна лопатка. При инцидента е пострадал мъж на 26 г., който е получил фрактура на два прешлена.   Загиналото дете е пътувало в автомобила.    По случая има образувано досъдебно производство.", "date": "2020.01.10", "title": "Почина детето, което пострада в катастрофа вчера край Варна"}
{"url": "http://epicenter.bg/article/Predsedatelyat-na-DANS-i-glavniyat-sekretar-na-MVR-doydoha-v-Ministerski-savet-/203539/2/0", "text": "Лидерът на ВМРО Красимир Каракачанов е разговарял с премиера Бойко Борисов, потвърди самият Каракачанов след срещата. Той не заяви в прав текст, че  но уточни:      Министър Димов, който е от квотата на ВМРО, е задържан за 24 часа в трето полицеско управление в столицата след обиск в дома му и в кабинета му вчера. Това стана по време на акция на ДАНС, МВР и прокуратурата, предизвикана от водната криза в Перник и неизяснените обстоятелства около вноса на боклук от Италия.    Председателят на ДАНС Димитър Георгиев и главният секретар на МВР Ивайло Иванов дойдоха в Министерски съвет, предаде Агенция „Фокус“. След вчерашната акция на службите във ВиК- Перник, днес МВР и ДАНС проверяват и ВиК в Пловдив.  ", "date": "2020.01.10", "title": "Каракачанов за ареста на Нено Димов: Това е показно убийство!"}
{"url": "http://epicenter.bg/article/Neno-Dimov-podava-ostavka/203548/2/0", "text": "  , който по-рано днес разговаря с адвоката на Димов. Каракачанов определи задържането на Димов като ''показно убийство\".       Той е решил да не чака свикването на коалиционен съвет от премиера Бойко Борисов, на който трябваше да бъде решено дали да бъде поискано напускането му като шеф на ековедомството заради стартиралото разследване срещу него от прокуратурата по случая с водн криза в Перник.    С него са изготвили заявлението му за напускане на кабинета, което Димов е подписал лично. Оставката му щяла да бъде депозирана именно от адвоката му.      Димов беше разпитан и задържан за 24 часа, след като полиция и прокуратура влязоха в екоминистерството. Причина за спецакцията е водната криза в Перник. Проверяват се и документи, свързани с лиценза на фирмите, които имат право да внасят боклук в България.   Министърът на околната среда и водите е настанен в самостоятелна килия.", "date": "2020.01.10", "title": "Нено Димов подаде оставка, Борисов веднага я прие"}
{"url": "http://epicenter.bg/article/Mariya-Gabriel-s-Globalnata-vizionerska-nagrada-na-zhenite-v-biznesa-Tsentralna-Evropa-SASht/203556/2/0", "text": "Българският еврокомисар за иновациите, научните изследвания, културата, образованието и младежта Мария Габриел спечели поредна престижна награда за лидерството си в защита правата на жените и равенството между половете.    Почетният комитет на Срещата на върха за жените в бизнеса в Централна Европа-САЩ й присъди отличието за 2019-та година за редицата й инициативи за насърчаване на по-голямото участие на жените в цифровия сектор и признаване на ролята им за развитие на цифровото общество и икономика.  „Повишаването на видимостта на таланта на жените и по-голямото им участие в цифровата икономика би довело до икономически растеж, включително подобряване на социалната перспектива.    Тази награда приемам като признание за моята работа в тази посока, но и като символ на това, че въпросът за жените в науката и технологиите стои високо сред политическите приоритети на Европа. Посвещавам наградата на всички успешни жени в технологичния сектор, на онези, които се осмеляват да поемат по пътя на технологиите, но и на онези, които се колебаят, за да им служи за стимул.    На фона на бързо развиващите се технологични промени, демографския спад и недостигът на ИКТ специалисти на пазара на труда, приносът на жените може да бъде незаменима съставка за отговор на тези предизвикателства“, коментира българският еврокомисар.    Мария Габриел беше отличена също като една от 50-те най-влиятелни жени в киберсигурността в Европа за 2019 г. в класацията на водещото европейско списание за киберсигурност SCmagazineUK, с наградата „Жени с влияние 2018“ в категория „Талант в политиката“, наградата \"Technovisionaire\" за отлични постижения в научните изследвания, технологиите, иновациите и бизнеса и с най-престижната италианска награда \"Златна ябълка\" на фондация \"Мариса Белисарио\" за върхови постижения на жените.  ", "date": "2020.01.10", "title": "Мария Габриел с Глобалната визионерска награда на жените в бизнеса Централна Европа-САЩ"}
{"url": "http://epicenter.bg/article/Petya-Avramova-ne-e-razpitvana-oshte-za-vodnata-kriza/203558/2/0", "text": "Министърът на регионалното развитие и благоустройство Петя Аврамова обяви пред журналисти, че все още не е разпитвана.    Поясняваме, че Министерство на регионалното развитие и благоустройството (МРРБ) отговаря за ВиК сектора в страната.    На журналистически въпрос свързан с това дали се е провел коалиционен съвет заради ареста на министъра на околната среда и водите Нено Димов, Аврамова не отговори, предаде NOVINI.BG.    Относно думите на вицепремиера Красимир Каракачанов, че случващото се с Димов е показно убийство, тя каза, че не може да коментира нищо, тъй като не е чула изявлението му.    Припомняме ви, че вчера бе арестуван екоминистърът Нено Димов, а днес Каракачанов определи случващото се като показно убийство.    Димов е първият действащ министър в демократичната история на България, който прекара нощта в ареста.    Вчера, 09.01.2020 г. главният прокурор Иван Гешев беше на място в гр. Перник с оглед координация на провеждащи се действия по разследването по образувано досъдебно производство под надзора на Специализираната прокуратура по повод водната криза в града. А следователи от Следствения отдел на Специализирана прокуратура, съвместно с органите на ДАНС, КПКОНПИ и МВР извършиха действия по разследването-претърсвания и изземвания в Областна администрация – Перник, ВиК – град Перник и Министерство на околната среда и водите.    Събрани бяха доказателства за извършени престъпления от длъжностни лица, довели до проблемите с водоснабдяването в град Перник.    Вчера главният прокурор Иван Гешев се срещна и с кмета на Перник Станислав Владимиров в продължение на проведената на 22.11.2019 г. среща, във връзка с подаден от него сигнал за водната криза, причинена от експлоатацията на язовир „Студена“.    Припомняме ви, че на 27.12.2019 г. по разпореждане на главния прокурор Иван Гешев разследванията на водната криза в Перник и причините, довели до нея, бяха взети на специален надзор, който се извърши лично от прокурор от Отдел „Специализиран“ във Върховната касационна прокуратура.    Бяха извършени действия от ДАНС и ГД “НП“ във връзка с разпоредена от главния прокурор на Република България проверка за спазване на Закона за управление на отпадъците и на Закона за опазване на околната среда от притежателите на отпадъци на територията на страната. Проверката беше възложена на министъра на вътрешните работи и на председателя на ДАНС на 6 януари 2020 г.    Преди да бъде отведен в ареста в Трето РПУ Нено Димов, той бе разпитан в Националното следствие.    Вчера в Националното следствие за по няколко часа на разпит бяха и бившият областен управител на Перник Ирена Соколова и директорът на ВиК- Перник Иван Витанов. Извършен бе обиск и в дома на бившия кмет на града Вера Церовска. Тримата към момента са само свидетели.", "date": "2020.01.10", "title": "Петя Аврамова не е разпитвана още за водната криза"}
{"url": "http://epicenter.bg/article/Rusko-izdanie-garmi--Stolipinovo-e-nay-strashnoto-tsigansko-geto-na-planetata/203561/2/0", "text": "\"Колкото и да е странно, криминалното ядро на планетата се оказа в България – страна, която руснаците асоциират с евтини курорти, пророчицата Ванга и с поп краля Филип Киркоров. В град Пловдив се намира район Столипиново, който е признат за най-опасния в света\", пише Lenta.ru.   Сайтът изследва с помощта на Инстаграм \"местата, които в никакъв случай не бива да посещавате\", като предупреждение към лошия избор на неорганизирани туристи. Пловдивският квартал е обявен за \"едно от най- зловещите петна\" на световната карта. Изданието отбелязва, че кварталът е кръстен на руския генерал Аркадий Столипин и се смята за най- голямото циганско гето в Европа. В него живеят около 50 000 жители.       Визуално Столипиново е типично ромско гето, разказва изданието. Редом до многоетажните сгради (основно панелни) има незаконно построени частни големи къщи и съборетини. Построените без разрешение обекти периодично биват разрушавани, но на тяхното място бързо се появяват нови, също така незаконно постройки.       Като цяло Пловдив се различава поразително от своя \"район-урод“ - това е един от най-старите градове в Европа, пише накрая \"Лента.ру\". Древният център е добре запазен, там може да се видят останките на античен форум, стадион, театър, други сгради. През 2019 г. Пловдив беше културна столица на Европа. В североизточната му част обаче се е образувало истинско гето, заключава руското издание.        Цялата публикация можете да видите           ", "date": "2020.01.10", "title": "Руско издание гърми: Столипиново е най-страшното циганско гето на планетата"}
{"url": "http://epicenter.bg/article/Borisov-prie-ostavkata-na-Neno-Dimov-/203564/2/0", "text": "В кабинета на министър-председателя Бойко Борисов бе депозирана оставката на министъра на околната среда и водите Нено Димов. Премиерът Борисов прие оставката на министър Димов.   Това съобщи правителственият пресцентър. Съобщенето за оставката идва след среща между премиера Борисов и вицепремиера и лидер на ВМРО Красимир Каракачанов. Димов е от квотата на \"Обединени патриоти\".   Димов е единственият действащ министър в демократичната история на България, който прекара една нощ в ареста. Задържането му се смята за безпрецедентно.    Той бе министър на околната среда и водите от квотата на \"Обединени патриоти\" , задържането на Димов бе сравнено с показно убийство от вицепремиера и министър на отбраната Красимир Каракачанов.    Разследването срещу Димов се води по образувано досъдебно производство под надзора на Специализираната прокуратура по повод водната криза в града. От прокуратурата съобщават, че са събрани доказателства за извършени престъпления от длъжностни лица, довели до проблемите с водоснабдяването в град Перник.   По-рано Каракачанов потвърди за DarikNews и БНТ, че министър Нено Димов е подал оставка в ареста. Министърът подписал оставката си и я изпратил на \"Дондуков\" 1.   Кой ще замени на поста Нено Димов ще стане ясно след заседание на Коалиционния съвет на ГЕРБ и Обединените патриоти, който се очаква да се събере в началото на следващата седмица, съобщава още БНТ. Каракачанов обясни пред националнта телевизия, че е разговарял с адвоката на Нено Димов. А пред DarikNews го защити, изтъквайки професионалните му качества.   Въпросът за оставката на Нено Димов възникна вчера, след като се разбра, че тече специализирана акция на прокуратурата в екоминистерството и в Перник, свързана с режима на водата в миньорския град. В четвъртък следобед стана ясно, че министърът е задържан.   След заседанието на КСНС вчера премиерът Борисов даде да се разбере, че въпросът с оставката на Димов трябва да бъде решен заедно с коалиционните партньори. \"Не пледирам някой да е в ареста, наш или ваш! Просто казвам - един добър специалист, експерт, какъвто е Нено Димов, това сложи кръст на неговата политическа кариера. Защото след 6 месеца или година и 6 месеца, когато се установи, че той не е виновен, ще е късно - хората ще са останали с впечатлението, че той е виновникът\", коментира днес ситуацията вицепремиерът Красимир Каракачанов.    Вицепремиерът напомни, че ВиК е към регионалното министерство, а язовир \"Студена е 51% на областната управа, тоест държавна собственост, и 49% на общината. В отговор на въпроса дали тогава разглежда събитията като атака срещу по-малкия коалиционен партньор, тъй като други, освен неговия министър, в ареста няма, Каракачанов отсече:  \"Не коментирам политически въпроси, коментирам факти. Споменах кой е отговорен за поддръжката на язовирите и кой ги ръководи, а най-вероятно са подавали по-високи количества за вода, знаейки, че намалява, защото имаше избори.\"    ", "date": "2020.01.10", "title": "Борисов прие оставката на Нено Димов!"}
{"url": "http://epicenter.bg/article/BSP-kani-parlamentarnite-grupi-na-konsultatsii-za-vota-na-nedoverie-/203565/2/0", "text": "Парламентарната група на „БСП за България“ кани за консултации ПГ на ДПС, Воля и независимите народни представители на 16 и 17 януари по повод предстоящия вот на недоверие. Това съобщиха от пресцентъра на партията.   От БСП подчертават, че обявяването на инициативата им за внасяне на вот на недоверие е отключило последващите събития. Те ясно показват, че правителството носи вина за кризите с водата и вноса и горенето на отпадъци. Социалистите считат още, че нито арестът, нито оставката на ресорния министър изчерпват въпроса за политическата отговорност на правителството „Борисов 3“.   От левицата са категорични, че българите дишат мръсен въздух, в Перник няма яснота докога ще продължи режимът и дали няма да се утежни. От локална кризата с водата става национална. Въпросите около горенето на отпадъците остават отворени. Това е в резултат на сгрешена политика, безхаберие, некомпетентност, съмнения за корупция и неизпълнени обещания.    Ако всички поканени подкрепят вота на недоверие, общият брой на народни представители ще бъде 124, коментират от БСП.", "date": "2020.01.10", "title": "БСП кани ДПС и Воля на консултации за вота на недоверие "}
{"url": "http://epicenter.bg/article/Neno-Dimov-/203568/2/0", "text": "Нено Димов излезе от ареста, минавайки през задния вход на 3-РУ.   Откараха го в Следствието, където ще бъде разпитан и вероятно ще му бъде повдигнато обвинение. Очаква се да го задържат за 72 часа.   Бившият вече министър на околната среда и водите прекара 24 часа в 3-то РУ след като вчера беше задържан.    Димов е единственият действащ министър в демократичната история на България, който прекара една нощ в ареста. Задържането му се смята за безпрецедентно.    Той бе министър на околната среда и водите от квотата на \"Обединени патриоти\" , задържането на Димов бе сравнено с показно убийство от вицепремиера и министър на отбраната Красимир Каракачанов.    Разследването срещу Димов се води по образувано досъдебно производство под надзора на Специализираната прокуратура по повод водната криза в града. От прокуратурата съобщават, че са събрани доказателства за извършени престъпления от длъжностни лица, довели до проблемите с водоснабдяването в град Перник.  ", "date": "2020.01.10", "title": "Нено Димов излезе от ареста през задния вход, откараха го в Следствието"}
{"url": "http://epicenter.bg/article/ViK-v-Pernik-veche-e-s-nov-upravitel/203570/2/0", "text": "ВиК-Перник е с нов управител. На проведеното днес общо събрание на акционерите досегашният  управител Иван Витанов е освободен, а на негово място е избран Борислав Иванов. Той поема дружеството в един труден момент, в условията на воден режим, бедствено положение и изключително тежко финансово и кадрово състояние.   Борислав Иванов е 34-годишен, от Радомир. Работил е във ВиК-Перник, а до март 2018 година е бил началник на Пречиствателната станция за питейни води. Самият той не присъства на днешното събрание. Не присъства и досегашният управител Иван Витанов, чието освобождаване бе обявено публично от заместник-министъра на регионалното развитие Николай Нанков още в началото на водната криза.  Припомняме, че вчера спецпрокуратурата, ДАНС, МВР и КПКОНПИ проведоха претърсвания във ВиК-Перник и областната управа на града, а Витанов бе задържан.  След провала през декември миналата година с избора на Илиян Илиев, който отказа да дойде в Перник и остана начело на ВиК Шумен, Витанов продължи да бъде управител на  водното дружество, а за прокурист бе назначен Камен Каменов.  За програма „Хоризонт“ на БНР избраният днес управител Борислав Иванов каза, че дълго се е колебаел дали да приеме, но това е неговата специалност, в това се  чувства силен и се надява да бъде полезен. Едно е сигурно, че дъното е стигнато и по-надолу няма как да се отиде, коментира Иванов.", "date": "2020.01.10", "title": "ВиК в Перник вече е с нов управител"}
{"url": "http://epicenter.bg/article/Georgi-Kiryakov--Mozhe-da-se-stigne-do-prekratyavane-na-mandata-na-tozi-kabinet/203571/2/0", "text": "„Всичко се случва бързо и в спешен порядък. Това означава, че правителството не може да намери решение на управленската криза, свързана с управлението на водата. Оставка на Нено Димов няма да потуши напрежението, защото в язовир „Студена“ няма вода“. Това коментира пред БНР Георги Киряков.    В предаването „Хоризонт за вас“ политологът отбеляза, че продължава задълбочаването на влошаването на отношенията между коалиционните партньори, а това задълбочава още повече кризата, защото липсва единството.    Според него в тази кризисна ситуация ще последват нови събития и в коалицията, и в управлението:    „Може да се стигне до прекратяване на мандата на този кабинет, ако самият Бойко Борисов не прецени, че е по-добре да реши проблема с кризата и след това да подаде оставка, отколкото сега и да остави проблема висящ, защото така ще бъде обвинен, че бяга от отговорност и на следващи избори може да не получи доверие. Това може да е последният му мандат“.    По думите на Киряков, един вот на недоверие няма да реши кризата в Перник:  „БСП не може да събере достатъчно гласове, за да има вот на недоверие. Единственото, което може да спечели, са малко пререкания и сблъсъци. А това ще се върне в тяхното поле. Ще се влезе в едно русло, от което на обществото вече много му е дотегнало“.", "date": "2020.01.10", "title": "Георги Киряков: Може да се стигне до прекратяване на мандата на този кабинет"}
