{"url": "http://epicenter.bg/article/V-Omurtag-zhiveyat-na-voden-rezhim-ot-30-godini--VIDEO--/203673/2/0", "text": "У нас пресъхналите чешми предизвикаха сътресения по най-високите етажи в държавата. Жителите на Омуртаг вече 30 години са на воден режим, при това много по-строг, отколкото в Перник, предава Нова тв.    Дневният разход на семейството на Петър Бончев е около 20 литра. Те живеят във високата част на града, където водата идва последно и спира първо. „На обяд никога не пускат вода. Сутрин и вечер имаме само по 2 часа”, разказа Петър.    Затова в къщата му винаги има подготвени туби с вода. „Имам бойлер на дърва. Палим го и чакам да загрее водата. Пускам дрехи за пране, когато знам, че ще има вода и няма да спре скоро”, каза още жителят на Омуртаг.    Проблемът в града е от десетилетия. Омуртаг се захранва от извор в Сливенско, а водата идва по 45 километра тръби.    „От юли месец не е валяло дъжд. Дебитът на водоизточника, който нормално при влажна година е над 50 литра в секунда, в момента е 23. И тръгвайки 23 литра от Кипилово в град Омуртаг пристигат около 16. Има загуби по трасето. Проблемът е, че когато спрем трасето за отстраняване на авария, водата после пътува 11 часа”, заяви Явор Миланов, управител на ВиК-Търговище.    Най-големите загуби не са по водопровода от Сливенско до Омуртаг, а по тръбите вътре в града. „При население около 6 000 човека и норма 120 литра – това са 700 кубика на ден. В момента в града влизат около 1 400 кубика на ден и тя не достига”, поясни Миланов.    Решението да има постоянно вода в града е в нова ВиК мрежа, която на намали загубите. „Има изготвен проект за подмяна на вътрешната водопроводна мрежа и се чака финансиране”, каза още Миланов.    Според управителят на ВиК реализацията на този проект ще отнеме около 2 години, а стойността му е около 12 милиона лева. Докато чакат това да стане, гражданите на Омуртаг поне няма да имат увеличение на водата и тя ще остане 2,20 лв. за кубик.  ", "date": "2020.01.12", "title": "В Омуртаг живеят на воден режим от 30 години (ВИДЕО) "}
{"url": "http://epicenter.bg/article/Solomon-Pasi--Sledvashtata-svetovna-voyna-mozhe-da-e-zaradi-genetichni-ili-kiberprestapleniya--VIDEO--/203678/2/0", "text": "„Следващият мащабен световен конфликт може да бъде и на територията на генетиката. Генетичните престъпления са част от престъпленията на бъдещето, както и киберпрестъпленията. Те могат да се превърнат в терена на следваща голяма световна война“. Това каза в интервю за предаването „Тази неделя“ по Би Ти Ви бившият външен министър Соломон Паси.    По думите му опасни също са и нерегулираните със закон дронове и космически дейности. От години настояваме пред българското правителство да се приеме закон за космическите дейности, които са рисковани, но стават все по-евтини, уточни Паси.    „Когато говорим за големите рискове от новите технологии, имаго и това, че се подмладяват участниците. Тоест, потенциалната възраст на бойците, които ще могат да управляват дронове, за което няма да има нужда от военни бази, са тийнейджъри на 12-14 години, които са добри геймъри“, уточни бившият външен министър.    Според Паси Космосът е зона на действие, където ядрените установки и космически дейности могат да бъдат една от най-опасните амалгами на действия.  ", "date": "2020.01.12", "title": "Соломон Паси: Следващата световна война може да е заради генетични или киберпрестъпления (ВИДЕО) "}
{"url": "http://epicenter.bg/article/Atanas-Kostadinov--BSP--Sluchvashtoto-se-s-vodata-i-vazduha-ni-e-zaradi-nekompetentnoto-upravlenie/203680/2/0", "text": "„На 20 януари БСП ще внесе вот на недоверие срещу политиките на правителството. Нужен е спешен план за действие, за да се осигури вода за населението на Перник, защото в момента има ресурс само за 20 дни. Но са нужни и отговори на големите въпроси – как се е стигнало до тази ситуация и как проблемът да се реши изцяло, а не на парче”. Това заяви народният представител от ПГ на „БСП за България” Атанас Костадинов пред БНР, съобщиха от пресцентъра на партията.    Той подчерта, че действията и бездействията на управляващите в последните 10 години са причината в страната да има криза с водата, отпадъците и въздуха.    „След 10 години и над 3 млрд. лв. инвестиции България продължава да губи 61% от водата си. По официални данни 315 хиляди българи са засегнати от воден режим. Случващото се не е в резултат на природно действие, а от некомпетентността на това управление”, каза Костадинов.    Социалистът обяви, че вотът на недоверие към правителството ще бъде конструиран в три части – ще бъдат изложени факти за кризата с водите и боклуците, ще се покажат пропуските и порочните механизми на управление на водите, отпадъците и въздуха, но левицата ще предложи и мерки за решаване на тези ситуации.    „България не управлява водите си. Приоритет на управляващите беше и е не да се осигури чиста питейна вода за населението, а кой ще управлява този огромен ресурс. След всичко това е редно да обявим края на т.нар. ”водна реформа”, заяви Костадинов.    Той припомни, че вследствие на нея усвояването на европейските пари за води е едва няколко процента.    „Кризата и проблемите във водния сектор са резултат от дългогодишно провеждане на десни политики, съчетани с некомпетентност, безхаберие и силен корупционен натиск”, завърши Атанас Костадинов.  ", "date": "2020.01.12", "title": "Атанас Костадинов, БСП: Случващото се с водата и въздуха ни е заради некомпетентното управление"}
{"url": "http://epicenter.bg/article/Raste-broyat-na-zabolelite-ot-grip--ochakvat-epidemiya-prez-fevruari--VIDEO--/203682/2/0", "text": "Ръст на броя на заболелите от грип. Това отчитат здравните власти през последните дни. Очакват се повече болни през следващите две седмици, а епидемия - в началото на февруари, предава Нова тв.    Шест са вече доказаните случаи на грип в Бургаска област. Само за изминалата седмица новорегистрираните случаи са три. Според епидемиолози Бургаска област е далеч от обявяването на грипна епидемия.    През последната седмица има регистрирани нови три случая - майка и 10 месечното й бебе в Приморско и 2-годишно дете от Поморие    „Характерното е, че имаме вече друг подтип на грип А, т.е. новите случаи са Н3N2”, посочи д-р Величка Григорова от РЗИ-Бургас.    Заболяването е преминало сравнително леко, а пациентите са изписани. Въпреки случаите на грип епидемиолозите обясняват,че за седмица регистрираните остри респираторни заболявания са под 300, което е далеч дори от предепидемичните стойности. Потвърждават го и лекарите.    „Към момента, не съм забелязала, поне сред моята пациентска листа, болни от грип. Леко обаче е увеличена честотата на острите респираторни заболявания, което е нормално за сезона”, обясни д-р Анна Стаматова.    Пред кабинета на д-р Стаматова е Кристиян, който вече е с диагноза бронхит. „В началото се чувствах малко зле. Когато се разхождах нямах сили, краката ме боляха”, сподели деветгодишният Кристиян.    Повечето пациенти, посетили кабинетите, били с хрема, температура и лека кашлица. Симптомите на грипа, обаче не могат да се сбъркат, обясняват лекарите.    „Грипът е остро респираторно заболяване с много силно начало. Пациентът обикновено може да посочи часа, в който се е разболял. Започва с много висока температураболки в мускулите, по ставите, силно главоболие и болки в очите”, обясни д-р Стаматова.    Към момента в Бургас данни за епидемия няма. Лекарите съветват да се избягват места със струпване на много хора и да се пази лична хигиена.    „Предполагам, че към края на януари, вероятно, ще бъдат достигнати предепидемични стойности, а през месец февруари епидемични стойности на заболяемост”, заключи д-р Величка Григорова.  ", "date": "2020.01.12", "title": "Расте броят на заболелите от грип, очакват епидемия през февруари (ВИДЕО) "}
{"url": "http://epicenter.bg/article/Sindikatite-poiskaha-ot-Borisov--Stomana-Pernik--da-poluchava-voda-ot-presahnaliya-yazovir-/203683/2/0", "text": "Синдикатите КНСБ и КТ „Подкрепа“ изпратиха писмо до министър-председателя Бойко Борисов, в което се казва, че те подкрепят изцяло действията на правителството по повод водната криза в Перник. Но молят в случай на замръзване на алтернативните източници, които снабдяват предприятието „Стомана Перник“ с вода, тя да се получава от почти празния язовир „Студена“, става ясно    Именно заради разрешението „Стомана Перник“ да получава вода от яз. „Студена“ при намаляващ обем на язовира, беше обвинен екоминистърът в оставка Нено Димов. Вчера Специализираният съд реши да остави Димов за постоянно в ареста. Досега той е и единственият обвиняем за водната криза в града, заради която хиляди души са на воден режим.    „Ние подкрепяме изцяло действията на Правителството, общинското ръководство, в лицето на кмета на гр. Перник, и областната управа за овладяване на кризата. Убедени сме в това, че „Стомана индъстри“ няма отношение и вина за това състояние. Запознати сме, че както Вие, така и изпратените от Вас министри, сте установили на място, че „Стомана индъстри“ има перфектна отчетност и плащане на ползваната вода. В момента обаче възниква ситуация, при която падането на температурите води до замръзване на законно използваните и разрешени алтернативни източници на вода за промишлени нужди“, се казва в писмото на синдикатите.    Те искат да бъде разрешено на „Стомана индъстри“ да ползва 5-6 хиляди кубични метра вода от язовир „Студена“ в случай на замръзване на алтернативните източници. Като подчертават, че в случай именно на замръзване на алтернативните източници има голяма опасност това да доведе до тежки последствия върху металургичното оборудване и в край на сметка до трайно спиране на дейността на предприятието.    В писмото се подчертава, че осигуряването на тази възможност за „Стомана индъстри“ няма по никакъв начин да се отрази на водоснабдяването на Перник.    „Евентуалното спиране обаче на предприятието по тази причина ще нагнети допълнително напрежение и ще усложни и без това сложната обстановка. Ние не желаем да създаваме напрежение и сме готови да съдействаме с всички сили за решаването на проблемите с водата. Ако обаче се случи спиране на „Стомана индъстри“, допълнителното напрежение ще бъде неизбежно“, завършва позицията им.   Пред „Хоризонт“ председателят на Федерация Металургия към КТ Подкрепа Людмил Павлов обясни:    „Трябва да се намерят източници алтернативни, които да дават вода на завода, защото не дай си Боже завода бъде спрян, това означава, че това производство след това много трудно ще бъде пуснато. Знаем каква е ситуацията, никой не е срещу града, никой не слага завода на първо място, но водата и индустрията в Перник са едно. Ние търсим най добрият вариант, който е за гражданите и за завода“.    Двата браншови синдиката към КНСБ и КТ Подкрепа са поискали и среща с премиера, за да обсъдят казуса.  ", "date": "2020.01.12", "title": "Синдикатите поискаха от Борисов „Стомана Перник“ да получава вода от пресъхналия язовир "}
{"url": "http://epicenter.bg/article/Arhivat-na-NINKN-e-zaplashen-ot-unishtozhavane-v-mazeto-na-ministerstvoto-na-kulturata-/203684/2/0", "text": "Архивът на Националния институт за недвижимо културно наследство ще бъде заплашен от унищожаване и подгизване при авария по ВиК мрежата в мазето на Министерство на културата. Решението на министър Боил Банов да премести Националния регистър на недвижимите културни ценности във влажното подземие на централната сграда на Министерство на културата не само не гарантира неговото опазване, но и крие сериозни рискове, предупреждават от сдружение „Зограф“.    Безценният архив на Националния институт за недвижимо културно наследство (НИНКН) може да бъде наводнен и ще претърпи огромни и непоправими щети още при първото спукване на тръбите на парното отопление или при евентуална дори и най-дребна повреда на старата и амортизирана канализация в подземието на строената през 60-те години на 20-ти век административна сграда на културното ведомство на столичния булевард „Ал. Стамболийски“№17, което в момента спешно се трансформира в архивохранилище в пълен разрез със законодателството ни, алармират от сдружение „Зограф“.    Член 81 от Закона за националния архивен фонд гласи, че документите се съхраняват в архивохранилища, които гарантират тяхното физическо запазване, а за целта „за документите в архивохранилищата се осигуряват необходимите температурно-влажностен режим, противопожарна защита, защита от наводнения и контролиран достъп до обекта съобразно съответните стандарти“, напомнят от гражданското сдружение.    Чиновниците в Министерство на културата очевидно са забравили и за действащата Наредба за организирането, обработването, експертизата, съхраняването и използването на документите в учрежденските архиви на държавните и общински институции, приета с ПМС № 41 от 18.02.2009 г. Член 21 от въпросната наредба изисква помещенията, определени за архивохранилища, да са пожарообезопасени, сухи и леснопроветриви и през тях да не минават канализационни, топлопроводни и газоотоплителни пътища“, подчертават от сдружение „Зограф“.    Логичен е въпросът кой всъщност има интерес Националният архивен фонд на недвижимото културно наследство и огромната натрупана документация и информация за недвижимите културни ценности и за всички важни обекти, свързани с българската история и култура, да бъдат трайно повредени и заличени като резултат от преместването им в подземни помещения с висока влажност и с преминаваща през тях стара канализация, тръбите на която могат да избият във всеки един момент, предизвиквайки наводнение, питат от гражданското сдружение. Отговорът е ясен – съсипването, погубването на архива на НИНКН ще зарадва на първо място амбициозните и алчни инвеститори, които в стремежа за бърза печалба искат да рушат и събарят необезпокоявано в София и в по-големите градове в страната защитени от закона знакови сгради и уникални архитектурни образци – паметници на културата, за да вдигат на тяхното място поредните многоетажни, еднотипни и безлични офис центрове, отбелязват от сдружението.    Скандалното местене на така ценния архивен фонд на НИНКН в мазетата на Министерство на културата, където той неминуемо ще подгизне и мухляса още при първата лека авария на водопроводните тръби и при неизбежните течове от старата сградна канализационна система, е крещящ пример и за нецелесъобразно и непрозрачно разходване на публични средства в особено големи размери, което трябва да стане обект на сериозна проверка от Сметната палата, изтъкват от „Зограф“ и напомнят, че поради нехайството на чиновниците в културното министерство и до ден днешен документацията от въпросния архив все още не е дигитализирана.    Здравият разум изисква НИНКН и неговият гигантски архив да си останат и занапред в просторната и съвременна сграда в столичния район „Изгрев“, която предлага много по-добри и сигурни условия за опазване на документацията на института и на огромния масив от данни, отразяващи моментното състояние на хилядите национални и регионални недвижими паметници на културното наследство на България, аргументират се от сдружение „Зограф“ и призовават цялата ни културна общественост да се противопостави най-остро на планираното местене на архива на института в мазетата на административната сграда на Министерство на културата на булевард „Ал. Стамболийски“№17, обричащо го на скорошно затриване.  ", "date": "2020.01.12", "title": "Архивът на НИНКН е заплашен от унищожаване в мазето на министерството на културата "}
{"url": "http://epicenter.bg/article/Shefat-na-NZOK--Kasata-se-iztochva-s-lobistki-zakoni-prokarani-ot-ministar-Ananiev-i-Zheni-Nacheva-/203686/2/0", "text": "   заяви д-р Дечо Дечев, цитиран от   и обяви своето оттегляне през март.  „В няколко случая през миналата година каруцата беше поставена пред коня. Първият случай беше с тези 50 милиона лев за сестрите, за които беше обещано, че ще се дадат от бюджета на държавата.   Най-парадоксалното е, че това го предлагат хора, на които професионалният живот е минал в правене на бюджети. Именно тези хора трябваше да знаят, че това е невъзможно да се случи в един модел, в който приходите на една болница се получават на база дейност.  Реалният резултат е такъв – ние наказваме работещите болници. Два пъти разбрахме, че котлонът пари и продължихме да го пипаме,“ коментира ситуацията в сектора д-р Дечев пред     „Държавните и общинските болници да дават отчети как са похарчили парите си, а частните да не дават. Второто нещо, което направиха – извадиха частните болници от задължителните обществени поръчки, които се провеждат, когато се харчи обществен ресурс.   Това доведе до огромни девиации. . Защо ви ги казвам тези неща? Защото всеки греши, но разумният човек си вади изводи и не повтаря грешките си. Ние обаче – един път пипаме котлона, втори път, трети път – животно да беше, щеше да се научи, че котлонът пари. Ние обаче не се научихме,“ посочи управителят на НЗОК.     По думите му не повече от шест районни каси за цялата страна са достатъчни, а не 28, както е в момента, но една година преди парламентарни избори такава ревизия била невъзможна. „  Нужна е ревизия на броя на болниците. Ако съществуващият ресурс се инвестира в по-малък брой лечебни заведения, отколкото са тези 387, с които касата в момента има договор, парите ще бъдат достатъчни, без да се нарушават достъпът и качеството на лечението. .   За пореден път и тази година се провали внедряването на електронната борса за лекарствата, за пореден път и тази година темата за промяна на осигурителния модел бе отложена. Медицинските стандарти, правилата, по които се работи – там е много тревожно положението. Фармако-терапевтични ръководства, които определят унисона на терапиите – също нищо не се направи. Всичките тези неща са извън дейността на НЗОК. Не бягам от отговорност, но казвам кои са нещата, които биха довели до вкарване на нашата система в рамките на този ресурс, който е значително по-малък, отколкото трябва да бъде“, обясни д-р Дечев.    Той обаче добави, че за да се случат всички тези неща, трябва да има унисон в действията на екипа на касата с екипа на министерството, визийрайки, че в сега такъв няма. „Аз си отивам на 12 март, защото ангажиментът, който съм поел, е за един мандат, който изтича тогава“, обяви оттеглянето си от поста д-р Дечо Дечев.  ", "date": "2020.01.12", "title": "Шефът на НЗОК: Касата се източва с лобистки закони, прокарани от министър Ананиев и Жени Начева "}
{"url": "http://epicenter.bg/article/Daniel-Smilov--Sluchayat--Pernik--e-seriozno-osnovanie-za-politicheska-kriza-/203688/2/0", "text": "100-хиляден град няма вода – това е сериозно основание за политическа криза, заяви пред БНР политологът доц. Даниел Смилов.    „Много трудно може да се свали политическият аспект от случващото се. Нещата могат да ескалират не толкова заради опозицията, а просто заради нерешимостта на проблема“, коментира той в интервю за предаването „Неделя 150“ на програма „Хоризонт“ на БНР.    Според него прокуратурата търси начин да излезе от имиджа си, че действа като „чадър“ или доста благосклонно към управляващите.    „Кризата в Перник е много остра. Може би тя сега започва. Тепърва ще виждаме реалните измерения на този скандал. Може би е малко рано да се правят прогнози. Кризата сега започва с такава сила, защото тя явно беше отлагана с няколко месеца, да минат местните избори, беше потулена и сега избухна в един вариант, който е доста неконролиран“, коментира Смилов.      Според него кризата в Перник има два аспекта. По-важният е политическият – който е сериозен провал на управлението във водния сектор, смята политологът. Той е категоричен, че тук вината е политическа, но не е еднолична на министър Нено Димов:      \"Министър Димов беше символ на тип политика, която ГЕРБ водят във водния сектор, която дава голям приоритет на бизнес интересите и не толкова сериозна защита на други съображения, като екологични или базови права на хората\", отбеляза доц. Смилов.    Според него обаче не бива да се стига до ситуация, в която всички управленски и политически проблеми стигат до прокуратурата и оттам да чакаме решение.      Проблемът е и управленски, продължи социологът доц. Антоний Гълъбов. Според него през изминалите 20 години няма дългосрочна стратегическа програма, която да задължава всяко правителство, независимо от това какво е то, да отделя определени инвестиции, за да може да се поддържа системата на водния сектор.    Управленският проблем е в разхищението, категоричен е той и подчерта, че спешните действия и бързото възстановяване струват много повече от регулярните планирани и ясни инвестиции в сектора. Според него цената на водата трябва да продължи да расте.        Доц. Гълъбов смята, че сега трябва да се използва момента и да се търси не конфронтация, а създаване например на „воден пакт“ – нещо, което да гарантира политическо съгласие, че за следващите поне 10 години България трябва да инвестира приоритетно в тези инфраструктурни проекти. В противен случай ще сме свидетели отново и отново на същото, посочи той.    „В момента свалянето на правителството е по-малкият проблем от решаването на проблема с водата на хората“, категоричен е социологът.    Според него няма правила в политическия процес в България:        Доц. Гълъбов смята, че управляващата коалиция трябва да излезе със становище защо Нено Димов подава оставка – заради сбъркана политика в сектора или заради това, че е следствен. Едното ще е признание за политическа грешка, която се носи колективно, обясни той.    Според доц. Смилов важният въпрос, който не трябва да слиза от дневния ред на обществото, е как се изразходват публичните средства.    „Когато непрекъснато избуяват такъв тип кризи и се застъпват една с друга, оценката на политическата стабилност не може да бъде еднозначна или много висока“, смята политологът.  ", "date": "2020.01.12", "title": "Даниел Смилов: Случаят „Перник“ е сериозно основание за политическа криза "}
{"url": "http://epicenter.bg/article/Pochitame-Sveta-Tatyana/203658/2/0", "text": "На 12 януари, отбелязваме деня на Света Татяна - Великомъченица, почитана в християнския свят както от православни, така и от католици.    Татяна е раннохристиянска мъченица. Родена в семейството на богато, но боязливо и криещо вярата в Християнството римско семейство, Татяна поема пътя на целомъдрието от дете.    Легендата разказва, че Татяна била посветена на дякониса и изцяло се отдала на милосърдие и непрестанна молитва. По това време на римския трон се възкачва 16-годишният Александър Север, който бил равнодушен към вярванията на другите.    Той имал еклектически убеждения и равнодушен към вярванията на другите, той не се придържал към един определен светоглед, поради което сред идолите на различните езически божества в дома си имал изображението и на Исус Христос.    Татяна пада в негова жертва и без значение, че произхожда от знатно семейство, тя била заведена в храма на Аполон, за да бъде принесена в жертва. Тя се съпротивила и по нейна молитва идолът се сгромолясал и се разбил на парчета.    Тя така и не се отрекла от вярата си и била подлагана на жестоки мъчения. Стигнало се дотам, че дори изболи очите и рязали ивици от нейната снага. Според писанията обаче, след всяко мъчение Бог извършвал чудо със Своята изповедница и тя се явявала на другия ден излекувана.    Веднъж отвели девойката в тъмницата след целодневно мъчение, през цялата нощ тя била огряна от нетленна светлина и славела Господ на глас, пригласяна от небесни ангели, които лекували дълбоките й рани.    И това чудо не трогнало мъчителя. На другия ден той отново я подложил на жестоки изтезания. Уморен от нейната несломимост, безсилният управител наредил да я предадат на изгладнелите зверове, но пуснатият лъв се заумилквал около светата мъченица и ближел кротко нозете ѝ.    Изпълнен със страх да не би подобна гледка да обърне и други езичници към омразната вяра на \"галилеяните\", управителят наредил незабавно да я обезглавят. Същата участ застигнала и бащата на мъченицата.    Заради големите мъчения, на които е подложена, църквата я канонизира като света великомъченица Татяна.    Празнуват всички, носещи имената Татяна, Таня, Тана, Танка, Таньо, Танислав, Танислава.", "date": "2020.01.12", "title": "Почитаме Света Татяна"}
{"url": "http://epicenter.bg/article/Izvesten-narkoman-ot-Galiche-zaklal-18-godishnata-Andrea-/203660/3/0", "text": "Задържаният в късния следобед вчера като заподозрян Аксел Олеков е направил пълни самопризнания пред разследващите на жестокото убийство на 18-годишната Андреа Руменова във врачанското с. Галиче.    18-годишният криминално проявен бе задържан заедно с братовчед си Десислав Олеков в ромската махала на селото. Двамата били разпитвани в ареста на белослатинската полиция цяла нощ, но дълго отричали да имат нещо общо с убийството. Даващият непрекъснато противоречащи си признания Аксел накрая се сринал и признал, че той е заклал момичето. През цялото време обаче се държал „железно“ и правел всичко възможно да заблуди разследващите. Веднага след като се сринал и признал за стореното, той завел ченгетата и им показал къде е скрил ножа, с който извършил престъплението. На място разказал с подробности и как е заклал красивата Андрея. Убиецът е съсед на своята жертва и се ползва с лошо име в селото.  Тази сутрин извършителят на кървавото престъпление Аксел Олеков е бил преместен в ареста във Враца. Очаква се той да бъде оставен за постоянно зад решетките.  След разпита другият заподозрян Десилав Олеков бил освободен от ареста. Аксел обаче остава зад решетките и днес ще бъде поискано от съда в Бяла Слатина той да остане за постоянно в ареста, докато приключи следствието по случая.   Припомняме, че близките на 18-годишна девойка са я намерили мъртва с прерязано гърло. Вчера, в 8:45 часа е получен сигнал в ОДЧ на Районно управление – Бяла Слатина. Жител на Галиче съобщил, че в домът си е убита 18-годишната Андрея Асенова. От извършения оглед и оперативно-издирвателни мероприятия униформенте установиха, че за времето от 21:30 часа на 10 януари до 8:30 часа на следващата сутрин, неизвестно лице е проникнало в дома на младото момиче, като е нанесъл прободни рани в областта на шията. В следствие на тях Андрея е починала. Трупът на момичето е транспортиран във врачанската болница за аутопсия. По описа на Районно управление – Бяла Слатина е започнато досъдебно производство по чл. 115 от НК, допълниха от ОД на МВР Враца.", "date": "2020.01.12", "title": "Известен наркоман от Галиче заклал 18-годишната Андреа "}
{"url": "http://epicenter.bg/article/Shte-poskapnat-li-tarifite-na-taksitata-v-stranata---VIDEO--/203675/4/0", "text": "Таксиметровият бранш иска по-високи цени в цялата страна. Предложението е първоначалната такса да стане три пъти по-висока от цената за километър пробег. В момента то е на етап обсъждане в Министерството на транспорта, предава Нова тв.    В Пловдив аргументите за вдигане на първоначалната такса на такситата са повече от тепетата.    „Гражданските и данъците се вдигнаха. Затова трябва да има промяна в цената на услугата”, смята Петър Кушев, шофьор на такси.    „Не мисля, че ще има отлив на клиенти, тъй като който си пътува с такси пак ще ползва, напротив ще се подобри услугата и всички ще бъдат доволни”, каза Иван Мачкърски.    Клиентът Димитър Дживизов обаче би се отказал да се качва на такси, ако цената се вдигне толкова много. „Не бих ползвал услугата, когато се увеличат цените. Всеки има право да иска нещо, а вече дали ще им го дадат не се знае”, поясни той.    В малки градове като Монтана аргументът на бранаша, че високата пърнованачална такса ще мотивира шофьорите да качват клиенти за кратки курсове – не важи. Така мислят и на стоянката в Шумен. Първоначално се подсмихват на идеята за по-висока такса.    „Нулева ще бъде първата сума, защото никой няма да се вози. Това може да го измислят в София, Пловдив, Варна, но не и в Шумен. В момента с вдигнатите цени средният курс е 2.00-2.50 лв.”, поясни шофьорът Пламен Петров.    Всяка местна власт ще разглежда решенията на работната група в транспортното министерство. Диалогът с бранша вече е започнал, а една от крайните му цели е и да бъдат ограничени нерегламентираните превози.  ", "date": "2020.01.12", "title": "Ще поскъпнат ли тарифите на такситата в страната? (ВИДЕО) "}
{"url": "http://epicenter.bg/article/Strategicheskata-greshka-na-Tramp-/203671/11/0", "text": "Георги Георгиев Гласове Убийството на генерал Солеймани не разпали война между Америка и Иран. От което светът въздъхна с облекчение. Стана ясно, че и двете страни не желаят да направят решителната крачка, отвъд която конфликтът става неизбежен.    Тръмп предпочете да остане в рамките на разказа за елиминирания опасен терорист и да впише случилото се в започналата предизборна кампания. И ходът му сполучи във вътрешен план. Ликвидацията на иранския генерал бе възприета положително от американската публика и спомогна на действащия президент да влезе в образа на решителен главнокомандващ на въоръжените сили и силен национален лидер. Типично по своему, Тръмп точно след атаката декларира, че не желае война и е готов да започне широкообхватни преговори с Иран. С което показа най-малкото пълното си пренебрежение спрямо последиците от кризата, която сам създаде.    Авансите му бяха отхвърлени от иранските власти, но и те предпочетоха да считат инцидента за изчерпан. На тях засега им стига, че успяха да нанесат ответен удар, който хем има реално измерение, хем не доведе до задълбочаване на конфронтацията. В допълнение, те в някаква степен се чувстват вече свободни да се дистанцират поетапно от ограниченията по „ядрената“ сделка и да се радват на постигнатата вътрешна консолидация, точно преди предстоящите парламентарни избори в страната.  Но въпреки настъпилото успокоение, светът след 8 януари вече не е същият. За първи път след края на Студената война станахме свидетели как една страна си позволи да атакува две военни бази на хегемона и на това не последва мощен американски удар. Независимо, че нямаше жертви сред американските войници, символичните последици от акта могат да бъдат колосални. А случилото се трудно може да бъде поправено.    Иран дръзна, а Америка негласно призна „правото“ му да атакува нейни военни обекти. И всичките приказки на американският президент, че дори минимална военна реакция от страна на Техеран ще означава задействането на невиждани военни системи, в чието разработване са вложени 2 трилиона долара, че вече са набелязани 52 ирански цели, се оказаха просто блъф. Който на 8 януари не просто не сработи, но доби изражението на стратегически провал.    Вече всеки геополитически съперник и враг на Съединените щати ще има едно наум, че американските заплахи са въздух под налягане и че Америка позволява да ѝ се нанася ответен удар. А да не забравяме, че само преди половин година държавният секретар Помпео заяви, че всяко нападение срещу американски военни представлява червена линия, чието преминаване ще означава война с Техеран.    Е, червената линия бе прекрачена, но война не последва. Ситуацията много напомня за една друга червена линия, начертана от Обама пред режима на Башар Асад, която също бе нарушена и също не последва военен отговор. Всъщност имат ли някакво значение вече тези всички американски червени линии? И не е ли самата американска политика главният виновник за настъпващата девалвация на идеята за американско световно надмощие.  Защото не някакви обективни фактори, а поредица от погрешни стратегии, провеждани от трите последни администрации в Белия дом, създават световните главоболия на САЩ.    Хорото го поведе Буш-младши, които провокира втората война в Залива едва ли не от семейни подбуди. Искаше му се да довърши започнатото от баща си дело. С което подкопа доверието, с което се ползваше страната му по света, но което е по-лошото - провали се в опита си да установи някакво подобие на ред и сигурност в Ирак, да не говорим за изграждането на функционираща демокрация. Тогава светът видя, че    Америка може да спечели една война, но няма капацитет да налага желаното поствоенно статукво.  Вторият провал го организира Обама. С отказа си от активна намеса в сирийската криза, той по същество дезертира от Близкия изток и неволно помогна на Москва и Техеран частично да запълнят оставения от самия него вакуум. Което породи масивно пренареждане на силите в региона, като Русия успя да се вмъкне в почти всяка една комбинация. Прокарвайки навсякъде основната си цел - създаванато на механизми за международно функциониране, базирани на неамериканска основа. А където може и на антиамериканска.    И готовността на Тръмп да преглътне ракетните удари от 8 януари се превърна в поредната брънка от провали на Америка. За да спаси мира, американската администрация на практика слезе до нивото на Иран. Нещо повече: ремито по отношение на разменените удари се възприема от непредубедената публика като успех за по-слабата страна и поражение за по-силната.    А в основата на всяка световна хегемония стои не постоянното прилагане на сила, а усещането за сила, което внушава хегемона на останалите държави. То трябва да е такова, че да парализира всяко желание на враговете да се борят за промяна на статуквото. И Америка си бе извоювала подобен статут в края на миналия век и в началото на този. Но изброените по-горе грешки на политическото ѝ ръководство унищожиха точно този неин имидж.    Тя, разбира се, продължава да разполага с най-мощния военен инструментариум в света, но се (само)лиши от ореола си на непобедимост. И тази загуба е ключова. Ако се върнем с две десетилетия назад, ще си спомним, че Либия на Муамар Кадафи реши доброволно да се откаже от оръжията си за масово поразяване, само за да не буди гнева на Съединените щати. Днес Иран, на фона на една по-технологична във военно отношение Америка, демонстрира самочувствието да атакува с ракети два американски бази. И да декларира открито като своя крайна цел изгонването на янките от Близкия изток. Това сега звучи фантастично, но така звучеше и преди 20 г. възможността някоя държава да обстрелва безнаказано американски военни обекти.    От друга страна, Иран не е дори главният антагонист на Америка.  И ако си позволява агресивно поведение, след като не разполлага нито с ядрено оръжие, нито с междуконтинентални ракети, колко ли по-дръзко от него могат да се държат Китай и Русия например. Ако САЩ подминаха иранските удари, ако не видяхме да се задейства прословутия чл. 5 на НАТО, каква реакция може да се очаква на евентуален руски удар по естонски, румънски или български военни бази? Отказът да се противопоставиш на по-слабия противник автоматично означава, че няма да противодействаш и срещу по- илния.    В този смисъл днешната реторика на Запада, че е готов да се изправи срещу всяко руско или китайско предизвикателство, не е демонстрация на сила, а опит да се прикрие слабост.    Дължащ се на страха от достигането до мащабен военен сблъсък. В края на краищата, САЩ и западните страни разшириха НАТО на изток, за да маркират новата си зона на влияние, а не да излагат на риск съществуването на нациите си.    И тук се крият истинските последици за България от изминалата криза. От една страна, за НАТО консолидацията става все по-трудна, поради различните приоритети за отделните му членове. Тръмп вече заговори за по-силно ангажиране на блока с Близкия изток, Полша и Прибалтика са фокусирани върху руската заплаха, Западна Европа има пасивно поведение, водена от нежеланието си да пренасочва допълнително средства за отбрана. От друга страна, останалите световни и регионални играчи, след примера на Иран, ще бъдат склонни да възприемат едно по-рисково и агресивно поведение спрямо западния свят.    А самият западен свят, към който принадлежим вече и ние, не просто не е готов да се изправи пред новите реалности, той дори отказва да ги забележи. Остава затворен в рамките на вътрешното си дребнотемие и реагира на световните проблеми само през призмата на вътрешната си политика. Нещото, което в крайна сметка се явява основна причина за загубата на позиции на международната арена.  ", "date": "2020.01.12", "title": "Стратегическата грешка на Тръмп "}
{"url": "http://epicenter.bg/article/Boyan-Chukov--Kazusat--Kasem-Suleymani--kato-bomba-sas-zakasnitel-/203676/11/33", "text": " Защото по данни на американското разузнаване highly likely иранският генерал щял да организира нападение на американското посолство в Багдад. Това заяви в свое интервю държавният секретар Майкъл Помпео. Целта на Касем Сулеймани била да се вземат в плен американци. Нещо като римейк на драмата с 66-те американски заложници през 1979 г., държани 444 дни в Техеран.    Според повечето коментари Доналд Тръмп е решил да предприеме този каубойски ход с цел да елиминира евентуалния провал на преизбирането му през ноември 2020 г. Дипломатическата криза със заложниците преди години в Иран провали президентството на Джими Картър.   Тя има своята външнополитическа проекция във всяка една точка по земята. Поне до този момент. Естествено, досега САЩ бе неоспоримият глобален хегемон, който има интереси навсякъде. Французите биха казали, че все още именно във Вашингтон se fait la pluie et le beau temps (се прави дъжда и хубавото време).     САЩ погребаха окончателно и безвъзвратно понятието международно право. Вашингтон прекрачи и негласната за специалните служби „червена линия“ да не се посяга на известни ръководители на разузнавания.    След смъртта на Касем Сулеймани се заговори, че той бил вторият по важност човек в ИРИ (Ислямска република Иран).   В Дамаск дипломатическият протокол му отреждаше място преди иранския външен министър Мохамад Джавад Зариф. Едва ли това протоколно предреждане е карало Зариф да се чувства комфортно в Сирия в компанията на Касем Сулеймани. Който на всичкото отгоре бе любимец на върховния лидер аятолах Али Хаменей. В Иран се възхищаваха от него, страхуваха се от него, но имаше и такива, които го недолюбваха.     Тази информация бе публикувана във Washington Post и New York Times. Единият вестник е рупор на демократите, а другият на републиканците, а сега и двата са трибуна на Дълбоката държава. Вътрешнополитическата обстановка в момента в САЩ е изключително драматична. Демократи и републиканци са се вкопчили в смъртна схватка. Борбата няма правила, властва законът на джунглата, който се пренесе изцяло и на международната сцена. В САЩ все по-ясно се очертава смяна на поколенията политици.   Тази година предстоят праймериз. Не са изключени изненади. Ако хипотетично импийчмънтът на Тръмп мине за радост на демократите, то републиканците най-вероятно на първа линия ще изведат „младежа“ Пенс, който е едва на 60 години.    Миналата година при едно от нападенията на израелската авиация над Дамаск Тел Авив обяви, че Касем Сулеймани е убит. Генералът бе ненавиждан в Израел. Радостта на евреите бе кратка. Не след дълго той се показа на една траурна церемония в Техеран. Днес след агресивната риторика на Тръмп и аятоласите, която бе предназначена преди всичко за домашната публика, нищо особено не се случи.   Изведнъж и двете страни заявиха, че не желаят конфликтът да се разширява. Ответният удар на иранските въоръжени сили бе нанесен по най-голямата база на САЩ в Ирак. Той имаше преди всичко за цел да изпрати конкретно послание към Вашингтон. Да покаже на американските генерали, че Иран разполага с високоточни ракети. За които написа вестник Washington Post. Сигнал изпратен - сигнал приет!    Военният потенциал на Иран е несъизмерим с този на САЩ. Но е достатъчен да нанесе неприемливи за американското общество загуби в жива сила.   Още един важен акцент. Демократите са тези, които имат динамичен диалог с Техеран. Барак Обама допринесе за сключването на ядрената сделка с Иран. След нея иранския нефт се появи на европейския пазар. С идването на Доналд Тръмп идилията приключи. Европейците престанаха да купуват ирански нефт. На Техеран и иранците не им е изгодно Доналд Тръмп да бъде презбран през ноември 2020 г.     Той можеше да организира не само атака срещу американското посолство в Багдад. Но, със своите възможности в Близкия Изток той бе способен да създаде огромни предизборни главоболия на Доналд Тръмп до изборите. Касем Сулеймани имаше потенциал да нанесе предизборно съкрушителен удар срещу имиджа на Тръмп. И Тръмп да загуби вота. Физическото отстраняване на Касем Сулеймани от сегашния американски президент накратко може да се формулира като превенция.    Дали това каубойско, шумно и публично обезвреждане с дрон бе най-доброто за имиджа на Доналд Тръмп е друг въпрос.   Защо? Все пак да не забравяме, че Майкъл Помпео е ярък представител на „дълбоката държава“ в САЩ. Преди да стане шеф на ЦРУ, той започва своята кариера в адвокатската кантора Williams&Connolly основана през 1967 г. от Едуард Уйлямс. Самият основател е известен в САЩ като адвокат защитавал редица босове на фамилията Дженовезе, чийто Capo di tutti capi е Лъки Лучано.     А го бяха подготвили за нанасяне на удари срещу Иран. Негов командир е американски морски офицер, етнически иранец. Американците обичат да изпипват пропагандните детайли в подобни случаи.     Те от своя страна съобщиха на американците. И САЩ изтеглиха своите войници и офицери от военната база. И двете страни обявиха удобен за тях брой жертви след иранския ракетен удар. В зависимост от вътрешнополитическите им нужди. Американците обявиха, че в техните редици няма нито един загинал. А иранците се похвалиха у дома, че са унищожили 80 американски военни и са ранили 200.    Естествено, възникват два въпроса. Първият, защо американската ПРО на атакуваната военна база не прихвана нито една иранска ракета. Втори, не по-малко интересен въпрос,   По тези деликатни теми няма никаква конкретна информация. Въобще иранската ракетна атака като постановка за пред публика копира сценария, който Тръмп разигра през април 2017 г. в присъствието на своя китайски гост Си Дзипин. Тогава американски крилати ракети нанесоха удар по летището „Шайрат“ в Сирия в „отговор“ на постановъчната химическа атака в сирийския град Хан Шейхун.    Касем Сулеймани бе описан като ирански генерал, дипломат и държавник.   През последните години светът често коментира неоосманизма на Ердоган и неговия стремеж да възстанови влиянието на Османската империя. Но паралелно с него работеше и Касем Сулеймани. Той методично се опитваше да възстанови Персийската империя, която някои анализатори наричат „шиитски полумесец“ или „шиитска дъга“.     и богатите на нефт и природен газ близкоизточни територии е населил с шиити. Включително и в Саудитска Арабия. А иранската област Хузестан, където са концентрирани 80% от въглеводородните запаси на Техеран, е населил с араби.   Иранският политически и икономически проект не се разви. Той стигна до задънена улица. Иран не можа да създаде интензивна икономика, а само екстензивна.   Самият днешен Иран е една малка империя. В него съжителстват 64 етноса. Някои сравниха Касем Сулеймани с великия Саладин. Времето ще покаже дали генералът като мъченик няма да е дори по-опасен отколкото като жив ръководител на „Ал Кудс“.     През него минаваха сивите схеми за продажба на иранския нефт. Подчинените му шиитски въоръжени групировки в Близкия Изток бяха на аутсорсинг. Касем Сулеймани след падането на кулите в Манхатън през 2001 г. координира иранското сътрудничество с американците в Афганистан. Щатските разузнавачи и дипломати го познават от този период като Хаджи Касем.     След влизането на американците в Афганистан се наблюдава бум на производството на хероин. Посевните площи с опиумен мак през 2017 г. достигат 328 000 хектара, което е абсолютен рекорд за цялата история на страната. Касем Сулеймани в този период с помоща на „Ал Кудс“ наблюдава и контролира западните афганистански територии, които граничат с Иран. Територии, които гъмжат от наркотрафиканти.     племената и племенните вождове в Афганистан за разлика от американците. Британците са дислоцирани в Camp Bastion, провинция Хелманд. Тя е стратегическа за афганистанския наркотрафик. Провинция Хелманд е британска зона на отговорност. Броят на хероиновите лаборатории в района са невероятно много.    През 2007 г.   Съгласно правителствени източници в него са открити и унищожени над 300 нарколаборатории. Хероиновите лаборатории не се нуждаят от сложна апаратура. Необходимо е да се доставя редовно киселинен анхидрид, който го няма в Афганистан и се внася контрабандно основно от Иран.     за наркотрафик и пране на наркопари в банки. Както и с каналите за експорт на наркопродукцията. Без Касем Сулеймани този „бизнес“ няма как да функционира. Той е контролирал 80% от световния наркотрафик.    От близо 20 години на Иран са наложени санкции. Иранският нефт се купува преди всичко от Китай. Касем Сулеймани превръща получените юани чрез сиви схеми и определени банки в долари.  . В много от тях той бе приеман на най-високо правителствено ниво.    Убийството на Касем Сулеймани взриви целия политически елит в Близкия Изток. И не само в региона. Шокът се понесе като „мексиканска вълна“ по всички големи столици, от Лондон до Москва. Касим Сулеймани остави завещание. Първата работа, която направиха неговите адвокати, бе да отложат с половин година неговото обнародване.      След шест месеца ни очакват интересни събития.   Архивът на генерала най-вероятно е копиран отдавна и в момента заинтересовани лица го изучават внимателно.  ", "date": "2020.01.12", "title": "Боян Чуков: Казусът „Касем Сулеймани“ като бомба със закъснител "}
{"url": "http://epicenter.bg/article/Dzhokovich-izvede-Sarbiya-do-triumf-v-parvoto-izdanie-na-ATP-Kap-/203699/8/0", "text": "Сърбия надделя над Испания с 2:1 победи и спечели първото издание на отборния турнир по тенис за мъже АТП Къп.    Вторият в световната ранглиста Новак Джокович беше в основата на успеха, след като се наложи в мача си на сингъл над водача в класацията на АТП Рафаел Надал с 6:2, 7:6(4), а след това с Виктор Троицки триумфираха срещу Фелисиано Лопес и Пабло Кареньо-Буста в решаващия двубой на двойки с 6:3, 6:4, предаде БТА.    Испанците, действащи шампиони в Купа \"Дейвис\", стартираха силно финала след успеха на Роберто Баутиста Агут срещу Душан Лайович със 7:5, 6:1. Джокович изравни в мача срещу Надал, в който доминираше в първия сет, а във втория двамата показаха страхотен тенис, но белградчанинът все пак спечели със 7:4 точки в тайбрека. Двубоят на двойки стартира добре за Испания, след като Лопес и Кареньо-Буста дръпнаха с 3:1, но след това Джокович и Троицки спечелиха седем поредни гейма, с което взеха първия сет и поведоха с брейк за 2:0 във втория. До края сервиращите печелеха подаванията си и това се оказа достатъчно за триумфа на Сърбия.    В турнира в Австралия участва и нашата страна. България завърши на трета позиция в група С и се класира 9-та от общо 24 отбора.  ", "date": "2020.01.12", "title": "Джокович изведе Сърбия до триумф в първото издание на АТП Къп (ВИДЕО)"}
{"url": "http://epicenter.bg/article/Chetvartak-e-kritichen-den--v-koyto-se-aktivira-lipsa-na-kasmet/203710/10/101", "text": "Дневно предназначение: Ден, предназначен за работа, проява на професионализъм и приключване на задължения. Активират се дейности свързани с  официални церемонии, важни държавни дела, речи и полагане на основи. Препоръчва се  да планувате пътуване или командировка, чрез които желаете да постигнете добри резултати и успешни сделки. Проектите ще сработят, а всеки, който полага усилие, ще има възможност да покаже силата си и да се наложи. Енергията на деня дава възможност да се постигне сила на духа и да се създаде удобство в дома и семейството.   Основна цифрова характеристика – 1, 2, 3, 4,  5, 8, 9. Ден за проява на сила и мощ, работа и действие до краен предел.   Часова характеристика:  Съдбовно правило: Аз съм победител!  Мото: Аз приемам потока на изобилието! Позитивно утвърждение: Силата е вътре в мен!   Дневно предназначение: Ден, предназначен за преживяване на лично щастие, проява на инициативност, изказване на мнение и отличаване. Аспектът носи новост в работата, поява на нов член в колектив, обсъждане и думи за нов проект, както и започване на нов бизнес. Може да използвате деня за кратки командировки по работа, нови начинания, започване на нова работа, запознанства и нови партньорства. Денят  е подходящ за проектиране на иновации или на нов проект, разпространение и дистрибуция, уреждане на документи. Ще имате възможност да се докажете и всичките ви идеи ще се реализират.   Основна цифрова характеристика – 1, 2, 4, 5, 6, 9.  Ден за действие и активност в областта на бизнеса и обновлението, което ще даде възможност за нов старт и начало.   Часова характеристика:  Съдбовно правило: Всеки ден носи нови възможности! Мото: Днес е нов ден, неизживян никога преди! Позитивно утвърждение: Каквото и да правя, давам всичко от себе си! Дневно предназначение: Ден, за уточняване на взаимоотношения с партньори, поставяне на правила, търговия, бартери и търговски уговорки. Дневната нумерологична карта активира движение, устни споразумения, работа над себе си и психиката. Успехът ще дойде при проява на съобразителност, партниране и колективни действия.   Основна цифрова характеристика – 1, 2, 4, 5 , 6, 7. Ден за търговски обмен, разговори, бизнес и обмен на информация.   Часова характеристика:  Съдбовно правило: Вярвам в моите способности! Мото: Винаги правя добър избор! Позитивно утвърждение: Интуицията ме води в правилна посока! Дневно предназначение: Критичен ден, в който се активира липса на късмет и добри възможности в работата. Ако не желаете да влизате в спорове и конфликтни ситуации, по-добре ограничете срещите си днес. Очаква се влошаване на здравословно състояние при хронично болни хора, затова предварителната профилактика се препоръчва. През по-голямата част от деня ще има понижение в енергията и желанията. Трудно ще срещнете добри възможности. Почивката и личната грижа ще бъдат най-добрият избор. Бъдете предпазливи и не приемайте всичко чуто и казано за истина, защото може да ви подведат.   Основна цифрова характеристика – 1, 2, 3, 4, 5, 6, 7, 8.  Ден за кармичен изпит, липса на шанс и възможност за научаване на истина.   Часова характеристика:  Съдбовно правило: Животът ще се погрижи за мен! Мото: Приемам случващото се като голямо изцеление! Позитивно утвърждение: Изпълвам живота си с радост за да бъда щастлив и здрав!      Дневно предназначение: Ден, в който се препоръчва почивка и профилактика на здраве при хронично болните. Активират се болести, влошаване на здраве, повреди, ремонтни дейности, недостиг и липси. Честата смяна в настроението и неувереността ще предизвикат спад в енергията и желанията. Ще се активира случване, което е нежелано, но обстоятелствата ще ви принудят да се справите със собствени средства. Въпреки активната карта е препоръчително да не се преработвате. Релакс и водни процедури ще ви подействат благотворно.   Основна цифрова характеристика – 1, 2, 3, 4, 5, 7, 8, 9.  Ден, предназначен за грижа, състрадание и влизане в положението на страдащ човек.   Часова характеристика:  Съдбовно правило: Светът е процес на изцеление! Мото: Имам сигурност сега и завинаги! Позитивно утвърждение: Аз съм решителен човек! Дневно предназначение: Активен ден, предназначен за семейството, пътуване до вила, село, разговори и сбирки на маса. Дневната карта активира успешни командировки, социални изяви, добро дистрибуторство и разпространение. Ще има възможности за много срещи, получаване на популярност, известност и публични успехи. Моментът е подходящ за организиране на дейност, уреждане на документи и благотворителност. Спазвайте правилата и действайте екипно със семейството. В работата успеха ви е сигурен, стига да се съобразите с мнението на колектива и да разпределите честно задачите.   Основна цифрова характеристика – 1, 2, 4, 5, 8, 9. Ден за семейство, публичност, налагане на ред в обществото.   Часова характеристика:  Съдбовно правило: Силата винаги е в настоящия момент ! Мото: Днес мога да постигна всичко! Позитивно утвърждение: Аз се осъществявам във всичко, което правя!    Дневно предназначение: Завършваме седмицата с ден, предназначен за преживяване на радост, любов, успехи и богатства на живота. Нещо хубаво се случва, изненадващо и непредвидимо. Дневната нумерологична карта благоприятства организация на бизнес, както и добра възможност за реализация на идея. Денят е подходящ за културни мероприятия, изложби, театър и кино. Новина за работа може да ви донесе добро кариерно развитие и успех при преговори.   Основна цифрова характеристика – 1, 2, 4, 5, 6, 9. Ден за преживяване на любов, щастие, веселие и богатство.   Часова характеристика:  Съдбовно правило: Днес е щастливият ми ден! Мото: С нетърпение очаквам новостите в живота си! Позитивно утвърждение: Чувствам се благодарен/а и благословен/а!  ", "date": "2020.01.12", "title": "Четвъртък е критичен ден, в който се активира липса на късмет"}
{"url": "http://epicenter.bg/article/Protesti-v-Teheran-sled-priznavaneto-za-svalyaneto-na-ukrainskiya-samolet-/203664/7/0", "text": "Режимът на Иран е разтърсен от вълна от международно осъждане и вътрешни протести, след като властите признаха, че силите на страната са свалили украинския пътнически самолет със 176 души на борда и излъгаха, за да прикрият вината си в катастрофата, пише британският вестник The Guardian, цитиран от Агенция \"Фокус\".    Изправени пред вероятно най-голямата криза след Иранска революция от 1979 г., висшите държавни служители, политически и военни лидери се опитват да сдържат последствията на това, което президентът на Иран Хасан Рухани нарече „катастрофална грешка“.    Но тази криза, която последва от убийството на генерал Касем Сулеймани, военните атаки между САЩ и Иран в Ирак и антиправителствени протести, в които загинаха стотици хора, изглежда принуди режима да се отбранява.    В събота вечерта посланикът на Обединеното кралство в Иран Робърт Макайр беше арестуван по време на демонстрации пред университета \"Амир Кабир\" в Техеран за „подстрекаване“ на протестиращите. Иранската информационна агенция Tasnim заяви, че е освободен след няколко часа.    Външният министър на обединеното кралство Доминик Рааб заяви, че „арестът на нашия посланик в Техеран без основание или обяснение е грубо нарушение на международното право“.    Президентът на САЩ Доналд Тръмп, който каза, че не се стреми към „смяна на режима“ в Иран, изрази подкрепата си към демонстрантите, като написа: „Следим внимателно вашите протести и сме вдъхновени от вашата смелост“.    Иранските военни сили заявиха в ранните часове на събота, че признават „непростимата грешка“ за свалянето на украинския самолет в сряда.    С безпрецедентен ход върховният духовен лидер на Иран аятолах Али Хаменей нареди разследване на досега недосегаемия Ислямския революционен гвардейски корпус (КСИР), от чиято база в Техеран беше изстреляна ракета, която свали пътническия самолет.    Командирът на военно-въздушните сили на КСИР Амир Али Хаджизаде призна публично, че от началото е знаел, че самолетът е бил свален и поиска прошка. Властите се извиниха и обещаха да накажат виновните, за да спрат гнева. Иранците използваха социалните мрежи, за да изразят своя гняв от заблудата, докато чуждите правителства обвиниха Техеран в престъпна безотговорност.    Нараства яростта, че ответните удари, които Иран нанесе по американските бази в Иран, са добре планирани, за да се гарантира, че няма да има жертви на САЩ, но десетки иранци са убити от собствените си сили. Видеоклипове, публикувани в социалните медии, показват стотици хора, които се събират да протестират пред няколко университета, докато студентите призовават Али Хаменей да се оттегли и нарекоха правителството му „безсрамно“. \r\n \r\n Правителството на Украйна поиска справедливост за жертвите, включително компенсации. Държавният секретар на САЩ Майк Помпео написа в профила си в социалната мрежа „Туитър“, че подкрепя иранския народ, който е „изморен от лъжи, корупция, неспособността и бруталността на режима“.    Канадският премиер Джъстин Трюдо заяви, че е „възмутен и яростен“ и добави, че Иран „трябва да поеме пълна отговорност“ за „ужасния“ инцидент. Трюдо сподели, че президентът на Иран Хасан Рухани му е казал по време на телефонен разговор, че Иран ще сътрудничи с канадските следователи и ще предприеме действия за деескалиране на напрежението в региона.  ", "date": "2020.01.12", "title": "Протести в Техеран след признаването за свалянето на украинския самолет (ВИДЕО)"}
{"url": "http://epicenter.bg/article/SASht-zaplashvat-da-blokirat-klyuchovi-finansovi-aktivi-na-Irak-/203669/7/0", "text": "Администрацията на американския президент Доналд Тръмп е предупредила Ирак тази седмица, че рискува да изгуби достъп до критично важна банкова сметка, ако упорства да изгони американските войски, пише „Уолт Стрийт Джърнъл”.  Предупреждението, че сметката може да бъде блокирана, е било предадено на премиера в Багдад Адел Абдул-Махди в сряда, твърди американското издание, позовайки се на източник от неговия кабинет. Засега официални коментари по темата няма.    Ирак, както и други страни, поддържа свои сметки в банката на американския Федерален резерв в Ню Йорк. Тези сметки имат важно значение за управлението на държавните финанси, включително приходите от продажбата на петрол. Ако му се откаже достъп, това може да разклати още повече и без това нестабилната икономика на страната, разказва „Уолт Стрийт Джърнъл”.    Новината идва след заплахата на Тръмп да наложи санкции на близкоизточната държава, тъй като местният парламент гласува да бъдат изгонени от страната близо 5300 американски военнослужещи заради въздушния удар, довел до смъртта на иранския генерал Касим Солеймани.   Президентът на САЩ Доналд Тръмп заяви в профила си в социалната мрежа „Туитър“, че администрацията му следи отблизо протестите в Иран и са вдъхновени от смелостта. Протестите избухнаха след като правителството в Техеран призна, че силите й са свалили украинския самолет. „За смелия, страдащ народ на Иран: Аз ви подкрепям от както съм президент и моята администрация ще продължи да ви подкрепя. Следим внимателно вашите протести и сме вдъхновени от вашата смелост“, написа Тръмп.    ", "date": "2020.01.12", "title": "САЩ заплашват да блокират ключови финансови активи на Ирак "}
{"url": "http://epicenter.bg/article/Silite-na-marshal-Halifa-Haftar-obyaviha-primirie-v-Libiya-/203677/7/0", "text": "Либийската национална армия (ЛНА) на маршал Халифа Хафтар обяви, че е готова да въведе режим на прекратяване на огъня, предава руската агенция ”Интерфакс“, цитирана от \"Фокус\".    От ЛНА предупредиха, че няма да водят военни действия само при условие, че противостоящите им в района на Триполи сили на признатото от ООН правителство на страната няма също да води военни действия.    Турските медии твърдят, че това съобщение е последвано след телефонните разговори между президентите на Русия и Турция Владимир Путин и Реджеп Тайип Ердоган.    Освен това се очаква, че днес в Истанбул ще пристигне ръководителят на признатото от ООН правителство на националното съгласие (ПНС) на Либия Файез Сарадж. Той отбеляза, че оценява инициативата на Русия и Турция за организиране на примирие между страните в конфликта в Либия. В същото време либийският премиер предупреди, че е съгласен на прекратяване на огъня само ако Хафтар изтегли войските си от столицата на страната.  ", "date": "2020.01.12", "title": "Силите на маршал Халифа Хафтар обявиха примирие в Либия "}
{"url": "http://epicenter.bg/article/Megapozharat-v-Avstraliya-veche-e-pod-kontrol-/203681/7/0", "text": "Огромният пожар в Австралия, който бушува от над 10 седмици, е овладян, съобщиха пожарникари от щата Нов Южен Уелс, цитирани от Нова тв и БТА.    Огънят в планината Госпърс, предизвикан от светкавица, опустоши повече от половин милион хектара северозападно от Сидни.    Пожарникар загина в неделя в югоизточния щат Виктория, с което броят на загубилите живота си от септември до сега достигна 27 души.    Огнеборецът, който има над 40 години опит, загина по време на акция за потушаване на пожар в района Омео, съобщи пред журналисти неговият началник Крис Хардман.  ", "date": "2020.01.12", "title": "Мегапожарът в Австралия вече е под контрол "}
{"url": "http://epicenter.bg/article/Aleksey-Miler--Balgariya-stroi-prodalzhenieto-na--Turski-potok--po-aktivno-sled-zabelezhkata-na-Putin-/203689/7/0", "text": ", заяви в интервю за руската обществена телевизия президентът на компанията „Газпром“ Алексей Милер, цитиран от TACC и Агенция \"Фокус\".    Путин заяви по-рано, че България умишлено забавя изпълнението на проекта „Турски поток“. Българският премиер Бойко Борисов, коментирайки изявлението на руския лидер, обясни за дългите тръжни процедури, които са забавили процеса. По-късно Борисов увери, че строителството ще приключи навреме - до 31 май.    \"Виждаме, че нашите български партньори в момента работят много по-интензивно от преди\", каза Милер. В същото време      \" , каза Новак.    Сръбският президент Александър   \"Всичко сме изградили, но все още чакаме българите, когато те завършат газопровода в своята страна.\"    Премиерът Борисов от своя страна каза, че България изгражда своята газоразпределителна мрежа и е готова за получаване на голямо количество газ от Русия и Азербайджан.   каза той.    „Турски поток“, който стартира на 8 януари, минава по дъното на Черно море от Русия до брега на Турция. Следва сухопътната транзитна линия до границата със съседните страни, откъдето сега газът се изнася за Гърция, България и Северна Македония. В бъдеще (след приключване на изграждането на цялата инфраструктура) газът ще достига до Сърбия и Унгария. Капацитетът на газопровода с дължина 930 км е 31,5 милиарда кубически метра газ годишно.  ", "date": "2020.01.12", "title": "Алексей Милер: България строи продължението на „Турски поток“ по-активно след забележката на Путин "}
{"url": "http://epicenter.bg/article/Netanyahu-obvini-Teheran-v-lazhi-po-povod-svaleniya-patnicheski-samolet-/203690/7/0", "text": "Премиерът на Израел Бенямин Нетаняху обвини Иран в лъжи по повод катастрофиралия самолет на Международните авиолинии на Украйна и изрази съболезнования за жертвите на трагедията, предават РИА Новости и \"Фокус\".  „Иран излъга. Както лъгаха за своята секретна ядрена програма, сега лъжат за украинския самолет. От самото начало са знаели, че са го свалили. Те знаеха, че той е бил свален неволно, но са излъгали умишлено. Те измамиха целия свят“, каза Бенямин Нетаняху.    „Това напълно противоречи на начина, по който трябва да действа една цивилизована държава, и ние изказваме съболезнования на жертвите на измамата и небрежността на Иран“, добави той.  ", "date": "2020.01.12", "title": "Нетаняху обвини Техеран в лъжи по повод сваления пътнически самолет "}
{"url": "http://epicenter.bg/article/Britanskiyat-poslanik-v-Teheran-otricha-da-e-uchastval-v-protest-predi-aresta-/203691/7/0", "text": "Посланикът на Великобритания в Техеран Роб Макеър отрече днес да е участвал в демонстрация, до която се стигна на бдение в памет на загиналите 176 души в сваления с иранска ракета украински самолет, предаде АФП, цитирана от БНР.    Студенти се събраха в събота вечерта пред университета „Амир Кабир“, за да почетат жертвите.    Иранската агенция Мехр съобщи, че британският посланик е бил задържан заради „участие в предизвикващи съмнения действия“ на събитието.    „Отидох на проява, обявена като бдение в памет на жертвите на трагедията“ със сваления украински самолет написа посланик Макеър в Туитър.    „Напуснах мястото след пет минути, когато някои започнаха да скандират лозунги“ срещу властите, посочи той. И добави, че е бил задържан половин час, след като напуснал района.    „Нормално е да искам да отдам почит\", имайки предвид, че \"някои от жертвите са британци“, обасни Макеър.    Снощи британският външен министър Доминик Рааб съобщи, че Макеър е бил арестуван, като нарече това \"скандално нарушение на международното право\".    \"В момента иранското правителство е на кръстопът. То може да продължи похода си към статут на държава парий с цялата политическа и икономическа изолация, която това носи със себе си, или да предприеме стъпки за деескалация на напрежението и да се ангажира с дипломатическия път напред\", добави Рааб.    Ръководителят на дипломацията на ЕС Жозеп Борел разкритикува днес Иран за ареста и го призова да спазва Виенската конвенция за дипломатическите отношения.  ", "date": "2020.01.12", "title": "Британският посланик в Техеран отрича да е участвал в протест преди ареста "}
{"url": "http://epicenter.bg/article/Ucheni-otkriha-rasteniya-po-visokite-sklonove-na-Everest-/203692/7/0", "text": "Климатолозите проучиха сателитни снимки на склоновете на Еверест,направени през последните две десетилетия, и откриха, че за тези години растителността му бързо се увеличава и до 5500 метра. „Настъплението“ на растителността може значително да ускори топенето на ледовете в Хималаите, предава ТАСС, като се позовава на информация на пресслужбата на университета Ексетър (Обединеното кралство). Проучването е публикувано в списание Global Change Biology.    Почти всички климатолози на Земята днес не се съмняват, че глобалното затопляне съществува и че коренно ще промени лицето на планетата, ако увеличаването на температурата не може да бъде поддържано на 1,5 градуса по Целзий. Това се доказва не само от стотици компютърни модели на климата на планетата, но и от данни от различни климатични спътници, метеорологични станции и океански шамандури.    Първите и основни жертви на този процес ще бъдат, както вече показва практиката, полярните райони на Земята и планинските ледници. Температурата около тяхната територия вече е станала с 4-9 градуса по Целзий по-висока, отколкото през миналите векове, което може да доведе до необратими промени: по-специално до факта, че площта им ще бъде намалена.    Настоящите прогнози на учените сочат, че до средата на века площта на ледниците в Алпите ще бъде намалена с 45%, независимо какво ще направи човечеството за борба с глобалното затопляне.     ", "date": "2020.01.12", "title": "Учени откриха растения по високите склонове на Еверест "}
{"url": "http://epicenter.bg/article/Putin-posavetval-Asad-da-pokani-Tramp-v-Damask-i-obeshtal-da-predade-pokanata-v-Beliya-dom-/203696/7/0", "text": "Руският президент Владимир Путин е предложил на сирийския си колега Башар Асад да покани на гости президента на САЩ Доналд Тръмп, предават ТАСС и БТА.    Това е станало по време на посещението на Путин в Дамаск преди няколко дни. Руският лидер изразил готовност да предаде поканата на стопанина на Белия дом.    По време на посещението на Путин в Сирия станало дума за историческото пътешествие на апостол Павел в Дамаск преди две хиляди години, когато му се явил Христос и му казал да се отрече от гоненията срещу християните, в резултат на което Павел прозрял верния път и станал един от най-ревностните апостоли на християнската вяра.    Асад се пошегувал, че \"ако Тръмп пристигне в Дамаск по същия път, при него също всичко ще стане нормално\".    В отговор руският лидер предложил да покани Тръмп в Дамаск, като отбелязал, че той (Тръмп) \"ще се справи\".    Асад изразил готовност, на което Путин му обещал, че ще предаде поканата.  ", "date": "2020.01.12", "title": "Путин посъветвал Асад да покани Тръмп в Дамаск и обещал да предаде поканата в Белия дом "}
{"url": "http://epicenter.bg/article/Hilyadi-kilogrami-morkovi-sa-dostaveni-s-helikopteri-na-zhivotnite-v-Avstraliya-/203697/7/0", "text": "В Австралия гладните животни получиха храна с хеликоптери, съобщи министърът на околната среда на щата Нови Южен Уелс в профила си в социалната мрежа „Туитър“, пише руският портал „Газета.ru“, цитиран от \"Фокус\".    Доставката на храна е организирана от австралийската национална служба на парковете и управление на дивата природа. Няколко хиляди килограма кореноплодни бяха хвърлени от хеликоптери на животни, които живеят в труднодостъпни места и райони, пострадали от горските пожари.    „Днес сътрудниците хвърлиха хиляди килограми храна (основно сладък картоф и моркови)“, написа той.    Министърът публикува снимка на кенгуру, което яде морков, и написа: „Много доволен клиент“.  ", "date": "2020.01.12", "title": "Хиляди килограми моркови са доставени с хеликоптери на животните в Австралия "}
{"url": "http://epicenter.bg/article/London-se-opasyava--che-nyama-da-mozhe-da-razchita-na-voennata-podkrepa-na-SASht-/203700/7/0", "text": "Британският министър на отбраната Бен Уолъс заяви, че не изключва Обединеното кралство в бъдеще да не може да разчита на военната подкрепа на Съединените щати, поради което британците трябва да са готови да се осланят на собствените си сили, предава БНР.    В интервю за в. \"Сънди таймс\" министър Уолъс изрази опасения от засилване на изолационизма на Вашингтон при управлението на президента Доналд Тръмп.    \"През последната година Съединените щати изведоха войските си от Сирия, Доналд Тръмп каза в изявлението си за Ирак, че силите на НАТО трябва ги да заменят там и да дават повече в Близкия изток. Направените през 2010 г. предположения, че винаги ще сме в коалиция със САЩ, всъщност не отразяват мястото, което ще имаме\", отбелязва британският военен министър.    Той добавя, че Великобритания е силно зависима от въздушната подкрепа на Съединените щати, от американските средства за разузнаване и следене, затова трябва да диверсифицира своите сили и средства.  ", "date": "2020.01.12", "title": "Лондон се опасява, че няма да може да разчита на военната подкрепа на САЩ "}
{"url": "http://epicenter.bg/article/Sedem-strani-zagubiha-pravoto-si-na-glas-v-Obshtoto-sabranie-na-OON-zaradi-dalgove-/203702/7/0", "text": "Венецуела, Гамбия, Йемен, Лесото, Ливан, Тонга и Централноафриканската република са лишени от право на глас в Общото събрание на ООН поради неплащане на вноски в бюджета на организацията за две години, се казва в изявление, публикувано в неделя на уебсайта на световната организация, цитирано от TACC и Агенция \"Фокус\".    Решението е взето в съответствие с член 19 от Устава на ООН. В него се посочва, че „член на организацията, за когото са регистрирани просрочени задължения по плащането на организацията на парични вноски, се лишава от правото да гласува в Общото събрание, ако размерът на просрочията му е равен или надвишава размера на дължимите от него вноски за две пълни предходни години“.    Въпреки това, Общото събрание може да позволи на държава-членка на ООН да гласува, „ако признае, че забавянето на плащането е станало поради независещи от страната обстоятелства“.  ", "date": "2020.01.12", "title": "Седем страни загубиха правото си на глас в Общото събрание на ООН заради дългове "}
{"url": "http://epicenter.bg/article/Donald-Tramp-predupredi-Iran-da-ne-ubiva-protestirashti-/203703/7/96", "text": "Доналд Тръмп предупреди Иран да не убива протестиращи, които недоволстват заради свалянето на граждански самолет, като министърът на отбраната на САЩ Марк Еспър остави отворена вратата за разговори с Техеран без предварителни условия, предават AFP и \"Агенция \"Фокус\".    Предупреждението на Тръмп дойде, когато иранският режим се изправи пред предизвикателство от поредни улични протести, стигнал до ръба на войната със САЩ с поредица от размяна на удари между двете страни    \"До лидерите на Иран - НЕ УБИВАЙТЕ ПРОТЕСТИРАЩИТЕ СИ!“ - написа Тръмп в Туитър, предупреждавайки, че светът и \"по-важното, САЩ, гледат\".    В интервю за CBS американският министър на отбраната Марк Еспър заяви, че Тръмп все още желае да проведе разговори с лидерите на Иран.    \"Ние сме готови да седнем и да обсъдим без предварителни условия нов път напред, поредица от стъпки, чрез които Иран да се превърне в по-нормална страна\", заяви министърът на отбраната Марк Еспър пред CBS.  ", "date": "2020.01.12", "title": "Доналд Тръмп предупреди Иран да не убива протестиращи "}
{"url": "http://epicenter.bg/article/Irantsi-zapaliha-britanskoto-zname-pred-posolstvoto-na-Obedinenoto-kralstvo-v-Iran--VIDEO--/203704/7/0", "text": "Ирански протестиращи запалиха британското знаме пред посолството на Обединеното кралство в Техеран, след ареста на британския посланик за предполагаемо присъствие на незаконна демонстрация, предадоха кореспонденти на AFP, цитирани от \"Фокус\".    Скандирайки \"Смърт за Великобритания!\", \"Британското посолство трябва да бъде затворено!\", \"Изгонете британския посланик!\", до 200 протестиращи - привърженици на режима, се събраха пред дипломатическата мисия.  \r\n \r\n Това с случва броени часове след като снощи британският посланик Роб Макайър бе арестуван за кратко пред импровизиран мемориал за убитите при свалянето на украинския самолет.  ", "date": "2020.01.12", "title": "Иранци запалиха британското знаме пред посолството на Обединеното кралство в Иран (ВИДЕО) "}
{"url": "http://epicenter.bg/article/SASht--Shte-prodalzhim-da-izolirame-Iran--dokato-zapochne-da-se-darzhi-kato-normalna-darzhava/203657/7/0", "text": "След ракетния удар на Иран смята, основната цел на американската външна политика в отношенията с тази страна е засилване на изолацията на Техеран.   Това заяви говорителят на държавния департамент на САЩ Морган Ортагус в интервю за Fox News, предава ТАСС, цитиран от Фокус.   „Много често ни питат каква е стратегията ни след убийството (на генерал Касем) Сулеймани и атаките срещу САЩ с балистични ракети.  Нашата стратегия е чрез дипломатически и икономически методи да изолираме иранския режим, докато те не започнат да се държат като нормална държава“, каза говорителят.   Коментирайки признаването на Иран, че е свалил украинския самолет на 8 януари, Ортагус отбеляза, че „с момента на свалянето на самолета, Иран отричаше“. „Те също така решително го отричаха в руските медии. Имаше много дезинформация“, заяви тя.   Ортагус отбеляза още, че „през последните няколко месеца Държавният департамент следи отблизо протестите на иранския народ против режима“. „Видяхме, че по време на тези протести най-малко 1,5 хил. души са убити от режима“, заяви тя. „Вероятно най-малко 10 хил. души са зад решетките“. Тя заяви, че САЩ „поддържат участниците в протестите в Иран“.   Същевременно, президентът на САЩ Доналд Тръмп в своя микроблог в Туитър подкрепи протестиращите в Иран на езика фарси, съобщи РИА Новости.  \"Към отдавна страдащите, но смели иранци: С вас съм от самото начало на моето президентство и моята администрация ще продължи да стои с вас. Следим много внимателно протеста ви и сме вдъхновени от вашата смелост\", написа Тръмп на официалния език на Иран.   Според американския президент иранските власти \"трябва да позволят на правозащитните групи да наблюдават и докладват фактите\" от местата на протестите в страната.   \"Не може да има клане срещу мирните демонстранти, нито информационно затъмнение. Светът наблюдава\", написа още Доналд Тръмп.   Стотици студенти се събраха в събота пред сградата на университета Амир Кабир в Техеран, за да почетат загиналите при катастрофата на украински самолет, митингът прерастна в демонстрация, а повече от хиляда студенти започнаха да скандират лозунги, с които поискаха оставката и преследването на отговорните за трагедията. ", "date": "2020.01.12", "title": "САЩ: Ще продължим да изолираме Иран, докато започне да се държи като нормална държава"}
{"url": "http://epicenter.bg/article/Elizabet-Vtora-svikva-saveshtanie-na-semeyniya-savet-zaradi-reshenieto-na-Hari-i-Megan/203659/7/0", "text": "Британската кралица Елизабет Втора е насрочила за утре съвещание, посветено на намерението на Принц Хари и съпругата му Меган Маркъл да се откажат от изпълнение на кралските си задължения и да станат финансово независими, съобщи вчера телевизионният канал Заедно с него във фамилното имение Сандрингам, графство Норфолк, ще бъдат баба му, кралица Елизабет, баща му - престолонаследникът принц Чарлз, и по-големият му брат Принц Уилям.    На 8 януари Принц Хари и Маркъл обявиха чрез \"Инстаграм\" за намерението си да направят безпрецедентна крачка като се откажат от статута на старши членове на кралското семейство и си гарантират финансова независимост.    На практика това означава отказ от значителна част от церемониалните задължения и привилегии на херцога и херцогинята на Съсекс, които обаче може да запазят сегашните си титли.    Предстои да бъде решено какъв ще е новият им статут, с какво ще им бъде позволено да се занимават, за да се издържат и как ще се осигурява охраната им, допълва БТА.    Британски медии съобщават още, че Меган Маркъл ще се включи по телефона в обсъжданията, ако часовата разлика го позволява.   ", "date": "2020.01.12", "title": "Елизабет Втора свиква съвещание на семейния съвет заради решението на Хари и Меган"}
{"url": "http://epicenter.bg/article/Uvolneniyat-shef-na--Boing--si-tragva-ot-posta-s-62-miliona-dolara-/203661/7/0", "text": "Отстраненият главен изпълнителен директор на „Боинг” Денис Мюлънбърг ще получи 62 милиона долара в акции и пенсионни начисления, но няма да получи компенсация за предсрочно прекратяването на трудовия си договор, посочва в документи самолетостроителят, цитиран от БТА.    62-годишният Мюлънбърг бе освободен през декември, тъй като компанията не успя да се справи с последиците от две фатални катастрофи с най-продавания й самолет - модел „737 MAX”, и не възстанови репутацията си сред авиокомпаниите и регулаторните органи. Освен това Мюлънбърг губи 14, 6 милиона долара.    Председателят на съвета на директорите Дейвид Калхун поема ролята на главен изпълнителен директор от понеделник и ще получава основна заплата от 1,4 милиона долара годишно, а също така има право на премиална програма за дългосрочно стимулиране на стойност 26,5 милиона долара, отбелязва Боинг.    През ноември самолетостроителят съобщи, че Денис Мюлънбърг доброволно се отказва от бонуса си за 2019 година и от възнаграждението в акции. През 2018 година бонусът му и възнаграждението под формата на акции е било около 20 милиона долара.    От март полетите на „737 MAX” са забранени. Двете катастрофи в Индонезия и Етиопия в рамките на пет месеца отнеха живота на 346 души.  „Боинг” публикува в четвъртък стотици изключително неудобни вътрешни съобщения, съдържащи критики за разработването на модела „737 MAX”.", "date": "2020.01.12", "title": "Уволненият шеф на „Боинг” си тръгва от поста с 62 милиона долара "}
{"url": "http://epicenter.bg/article/12-migranti-se-izdaviha-kray-gratskiya-ostrov-Paksos-/203662/7/0", "text": "Бреговата охрана на Гърция съобщи, че са намерени телата на 12 души югозападно от гръцкия остров Паксос в западна Гърция, пише електронното издание на атинския ежедневник Kathimerini, цитирано от Агенция \"Фокус\".    Съобщава се, че лодката им е потънала.    Говорителят на бреговата охрана заяви пред Associated Press, че 21 мигранти са били спасени. „Според първоначалния доклад в лодката е имало 50 души“, каза той. Говорителят добави, че някой от лодката е звънял на номер 112.    Предприета е спасителна операция с кораби и хеликоптери за търсене на други оцелели.  ", "date": "2020.01.12", "title": "12 мигранти се издавиха край гръцкия остров Паксос "}
{"url": "http://epicenter.bg/article/Britanskiyat-poslanik-v-Teheran-arestuvan-za-podstrekatelstvo-na-antipravitelstvenite-protesti-/203665/7/0", "text": "Посланикът на Великобритания в Иран Роб Макеър е бил арестуван за кратко по подозрения, че се опитал да организира и провокира радикални разрушителни действия по време на протеста срещу правителството на аятолах Хаменей.    Лондон определи това като грубо и неоснователно нарушение на международното право, Вашингтон настоя за незабавно публично извинение от иранските власти, предаде Ройтерс.    Дипломатът се е включил във възпоменателната проява за жертвите на катастрофата с украинския Боинг пред сградата на университета „Емир Кабир“ в Техеран, която прерасна в гневен антиправителствен протест с искания за незабавната оставка на иранския върховен лидер.    Няколко часа по-късно посланикът е освободен, а Великобритания осъди ареста му, съобщен първо от агенция Tasnim.Арестът на нашия посланик в Техеран без основания и обяснения е грубо нарушение на международното право\", заяви британският министър на външните работи Доминик Рааб в свое изявление.    Според иранската агенция дипломатът е присъствал и организирал действията на тълпите пред университета, подстрекавал ги е, ръководил е също някои радикални прояви, а в неделя ще бъде привикан във външното министерство да даде обяснения.  \"Иранското правителство в момента е на кръстопът. То може да продължи похода си към статута на парий с цялата политическа и икономическа изолация, която води, или да предприеме стъпки за деескалация на напрежението и да се ангажира с дипломатически път напред“, заяви Рааб.    По данни на агенция Ройтерс в събота в редица градове на Иран, както и в Техеран, са избухнали антиправителствени демонстрации, след като иранските въоръжени сили поеха отговорността за катастрофата с украинския самолет.  На новината за ареста на британския посланик мигновено реагира и Държавният департамент на САЩ с призива иранските власти да се извинят публично.    „Иранският режим арестува британския посланик в Иран. Това е нарушение на Виенската конвенция, а режимът има дълга история на погазването й. Ние призоваваме режимът официално да се извини пред Великобритания за нарушаването на нейните права и да уважава правата на всички дипломати“, написа в Туитър говорителката на Държавния департамент Морган Ортагус.", "date": "2020.01.12", "title": "Британският посланик в Техеран арестуван за подстрекателство на антиправителствените протести "}
{"url": "http://epicenter.bg/article/Vlastite-v-Avstraliya-priznaha-za-greshki-v-borbata-s-ogneniya-ad-/203666/7/0", "text": "Можех да направя някои неща много по-добре, каза той в телевизионно интервю, съобщава БНТ.    Кабинетът е остро критикуван, че не успява адекватно да овладее пожарите, които вече месеци бушуват в Австралия. До момента загиналите са 28, повече от 2 000 жилища са изпепелени.   Скот Морисън обеща мащабно разследване - не само за причините, но и за начина, по който са се справили местните власти. За последствията от огнената стихия ще бъдат заделени 76 милиона австралийски долара - става дума не само за пряко покриване на щетите, но и за застраховки и здравни фондове, които да подпомогнат пострадалите.    Скот Морисън, министър-председател на Австралия: Мисля, че първата стъпка, очевидно е нуждата да преосмислим начина си на действие в национален план. Нека не забравяме, че все още нищо не е свършило и ние се борим със стихията. Мисля, че нов план е необходим и аз ще предложа на кабинета, но той трябва да бъде съгласуван и с местната власт.", "date": "2020.01.12", "title": "Властите в Австралия признаха за грешки в борбата с огнения ад "}
{"url": "http://epicenter.bg/article/Nay-malko-11-zhertvi-pri-silni-buri-v-yuzhnite-shtati-na-SASht-/203667/7/0", "text": "Най-малко 11 души са загинали в мощните бури, които преминават през южните части на Съединените щати, съпроводени със силни ветрове и проливни дъждове,  , цитирана от БНР.    Националната метеорологична служба в Бирмингам, щата Алабама, съобщи в Туитър, че е потвърдена смъртта на трима души край Карълтън, окръг Пикънс. Агенцията за извънредни ситуации в Алабама съобщи, че тримата са станали жертва на торнадо, което се разразило в рамките на поредица от интензивни гръмотевични бури.    Двама души в Тексас бяха убити вчера сутринта, а трети пострада, след като бяха ударени от превозно средство, докато работеха на мястото на пътен инцидент при мразовити условия.    Пожарникари откриха телата на възрастни съпрузи край унищожената им каравана, съобщи във Фейсбук шерифството на Босиър париш.    В щатите Арканзас, Оклахома и Тексас вилняха силни гръмотевични бури.    Повече от 85 000 души са без електричество в Алабама, съобщи местната електрическа компания. В Мисисипи вчера имаше над 61 000 прекъсвания на тока. Около 35 000 потребители бяха без ток в Луизиана. В Тенеси без електричество останаха около 23 000 домакинства.  ", "date": "2020.01.12", "title": "Най-малко 11 жертви при силни бури в южните щати на САЩ "}
{"url": "http://epicenter.bg/article/Prestrelka-v-tsentara-na-harvatskiya-grad-Split--trima-sa-zaginali-/203670/7/0", "text": "Въоръжен мъж откри огън в хърватския пристанищен град Сплит днес следобед и уби трима души, съобщи държавната телевизия НRT, цитирана от ДПА и Канал 3.    Заподозреният извършител е бил арестуван, съобщи кметът на Сплит Андро Кръстулович Опара във Фейсбук.    \"От десетилетия не е имало подобно деяние, което шокира хората от този град\", посочи кметът.    Полицията във втория по големина град в Хърватия каза, че двама души са арестувани, но не даде повече подробности.    Стрелецът е бил облечен в черно. Той открил огън по жертвите в центъра на града, след което се оттеглил. Засега не е ясно с какво оръжие е стрелял.    След нападението полицията призова гражданите да избягват района на стрелбата и да останат по домовете си.    Всекидневникът 24Sata цитира полицейски източници, че убиецът, вероятно моряк, си отмъщавал на жертвите за това, че са тормозили брат му.  ", "date": "2020.01.12", "title": "Престрелка в центъра на хърватския град Сплит, трима са загинали "}
{"url": "http://epicenter.bg/article/Pravitelstvoto-v-Parizh-predlaga-kompromis--za-da-prekrati-stachkata-vav-Frantsiya-/203672/7/0", "text": "Френският премиер Едуар Филип предложи промяна в проекта за пенсионна реформа на профсъюзите в опит да прекрати националната стачка, съобщи АФП, цитирана от БГНЕС.    В писмо до синдикатите Филип заяви, че е готов да оттегли предложението, което повишава възрастта, на която работниците могат да се пенсионират от 62 на 64 години.    Един от най-големите синдикати във Франция, CFDT, приветства съобщението, заявявайки, че то показва готовност за компромиси.    Профсъюзът на транспортните работници CGT, обаче, нарече предложението “димна завеса”.    В изявлението на транспортния синдикат се казва, че са “по-решелни от всякога” да спрат реформите.    Масовите протести срещу планираната пенсионна реформа на президента Еманюел Макрон продължават вече 38-ми ден и силно затрудниха транспортната система на Франция – особено влаковете.    Протестиращите отново излязоха на улиците на Париж и други градове в събота. В столицата полицията използва сълзотворен газ срещу някои групи протестиращи, които разбиха прозорци и подпалиха кошчета за боклук и билбордове.    Съобщението на Едуар Филип дойде след разговорите между министрите и синдикалните лидери по-рано тази седмица.    Правителството заяви, че реформите са необходими, за да се направи системата по-справедлива и устойчива, но синдикатите твърдят, че работниците ще загубят.    “За да демонстрирам доверието си в социалните партньори … Готов съм да оттегля от законопроекта краткосрочната мярка /пенсионната възраст да е 64 години – бел.ред./, която бях предложил”, написа премиерът в писмо до синдикалните лидери.    Президентът Макрон го определи като “конструктивен компромис”.  ", "date": "2020.01.12", "title": "Правителството в Париж предлага компромис, за да прекрати стачката във Франция "}
{"url": "http://epicenter.bg/article/Putin-i-Makron-obsadiha-vazhni-mezhdunarodni-vaprosi-/203708/7/0", "text": "Руският президент Владимир Путин и френският му колега Еманюел Макрон обсъдиха редица належащи международни въпроси по време на телефонен разговор, включително либийската проблематика, съобщи пресслужбата на Кремъл, цитирана от TACC и Агенция \"Фокус\".    \"Либийската проблематика беше разгледана подробно. В контекста на руско-турските споразумения, постигнати на 8 януари в Истанбул, беше подчертано значението на спазването от двете страни на конфликта на обявеното от 12 януари прекратяване на огъня\", се казва в информацията.    \"Беше потвърдена готовността да се окаже съдействие за политическото и дипломатическо уреждане на кризата. Беше изразено намерение да се направи всичко възможно за успешно провеждане на международната конференция за Либия, която трябва да се проведе в Берлин\", заявиха от Кремъл.  ", "date": "2020.01.12", "title": "Путин и Макрон обсъдиха важни международни въпроси "}
{"url": "http://epicenter.bg/article/Armiyata-na-marshal-Haftar-zayavi--che-e-svalila-turski-boen-dron-/203709/7/0", "text": "Либийската национална армия (ЛНА) на маршал Халифа Хафтар свали турски дрон, въоръжен със снаряди за минохвъргачки, се казва в съобщение на пресцентъра на оперативния щаб на ЛНА, цитиран от TACC и \"Фокус\".    В неделя вечер ЛНА и правителството на Националното съгласие обявиха прекратяване на военните действия в Западна Либия от 0:00 часа местно време (съвпада с българското). Всяка от страните обеща да отговори на всяко нарушение на примирието.    \"Свален е вражески турски безпилотен дрон със снаряди. Това е нарушение на примирието…“, се съобщава в изявление на ЛНА.    По-рано президентите на Русия и Турция Владимир Путин и Реджеп Тайип Ердоган се договориха за обща позиция по Либия и призоваха всички страни да прекратят огъня от 0:00 часа местно време на 12 януари и незабавно да седнат на масата за преговори.    Въпреки това командирът на ЛНА маршал Халифа Хафтар заяви, че приветства тази инициатива, но ще продължи настъплението към Триполи, което продължава от април миналата година.    От своя страна ръководителят на международно признатото правителство на Националното съгласие на Либия Файез Сарадж заяви в събота по време на посещение в Италия, че приветства инициативата за прекратяване на огъня, но с условието за оттегляне на отрядите на ЛНА.  ", "date": "2020.01.12", "title": "Армията на маршал Хафтар заяви, че е свалила турски боен дрон "}
{"url": "http://epicenter.bg/article/Zasushavane--Kanalite-vav-Venetsiya-ostanaha-bez-voda--VIDEO--/203712/7/0", "text": "Необичайно засушаване във Венеция. По-малко от два месеца след големите наводнения, италианският град е на обратния полюс, предава Нова тв.    Приливите са толкова ниски, че много канали пресъхнаха и лодките не могат да плават.    Носи се и неприятна миризма заради тинята.    В събота нивото на водата беше с половин метър по-ниско от обичайното.  ", "date": "2020.01.12", "title": "Засушаване: Каналите във Венеция останаха без вода (ВИДЕО) "}
{"url": "http://epicenter.bg/article/Obstrelyaha-s--quot-Katyushi-quot--irakska-aviobaza-s-US-voenni-/203713/7/0", "text": "Иракската въздушна база \"Балад\" в провинция Салах ал-Дин в северната част на страната е била обстрелвана, предават РИА Новости и \"Фокус\".    Според информацията най-малко пет реактивни снаряда тип \"Катюша\" от неизвестен източник са ударили базата „Балад“. Ранени са четирима служители на иракските военновъздушни сили, двама от които офицери, се казва в информацията.    Американският персонал не е пострадал при обстрела на иракската военновъздушна база \"Балад\", където е разположен американският контингент, заяви говорител на Централното командване на САЩ пред РИА Новости.  ", "date": "2020.01.12", "title": "Обстреляха с \"Катюши\" иракска авиобаза с US военни "}
{"url": "http://epicenter.bg/article/Dronove-i-superorazhiya-izmestvat-samoletite-i-bombite--VIDEO--/203679/11/0", "text": "За някои от нас изразът „Трета световна война\" е просто медийно клише за привличане на повече внимание. За други, обаче, които имат дядовци, прадядовци или прапрадядовци, изпитали лишенията и ужаса на войната върху гърба си – самото произнасяне на \"трета световна война\" буди тревога и страх. За нова световна война заговорихме, след като САЩ ликвидираха висшия ирански генерал Касим Сулеймани, предава Би Ти Ви.    Безпилотните летателни системи, по-познати и като дронове - вече не са само част от филмовите сценарии. Днес те са необходими в различни сфери от живота ни и затова се разработват различни типове. Някои от тях са наричани \"новите оръжия\".    „Един от големите проблеми, които са в Пакистан и Афганистан, са съпътстващите жертви. Взимат се мерки за тяхното минимизиране и едно от тях е едно оръжие, което започна да се вижда в последните няколко години – вариант на ракетата „Хелфайър“. Автомобил, в който пътуват терористи, тя отваря едни остриета и буквално нарязва, унищожава всичко, което се намира в този автомобил. Много нехуманно оръжие, но минимизира жертвите… Мнението е, че става въпрос за едно нарушаване на международното и хуманно право, особено, когато тези операции се случват на територията на трета страна, която няма нищо общо със случващото се. Нещата са в една сива зона“, обясни Красимир Грозев, главен реактор на сп. \"Аеро\".    В началото на миналия век в Обединеното кралство е разработен първият безпилотен летателен апарат за многократно използване, наречен \"Queen Bee\". А през 1948 г. в САЩ е създаден първият разузнавателен апарат от този тип.    Стефан Христозов е създател на блога \"Безпилотни системи България\". Той коментира, че България има също своите разработки още от 60-те години.    „В България нещата започват 67-ма година с кап. Милчо Йорданов, той демонстрира един полет с неговия личен апарат за ръководството на полета, в който участва за зенитна стрелба, с цел да се стимулира полета на зенитни ракети. Те го възприемат, това моментално става държавна политика. 3 години по-късно вече има установен цех, в който тези неща започват да се произвеждат и прототипират. Това с годините се развива, идвали са конструктори дори от Съветския съюз от Израел да видят как се правят безпилотни системи. Това ноу хау сме го изгубили на по-късен етап. \"Нити\" – това беше една разработка, правена за министерството на вътрешните работи – 2010 г. някъде спират дейност поради простата причина, че продуктът им не е възприет за работа“, заяви Стефан Христозов, създател на блога \"Безпилотни системи България\".    На 30 декември Министерството на отбраната обяви обществена поръчка за доставка до 2024 г. на безпилотни летателни системи от два модела за прогнозна обща стойност от 24 800 000 с ДДС. Те обаче не са въоръжени, а за разузнаване.    „България в момента има няколко типа, които са много базов клас, които се използват от сухопътни войски, те са подарък от САЩ. Сега в момента ще се опитаме да си купим няколко бройки от тези базов клас. Дали България ще има нещо по-сериозно, което ще носи оръжие, е въпрос на политическо решение. Сега в момента се изработва един план за превъоръжаването на България, който ще бъде до 2030 г. Той трябва да е готов през пролетта, така че вътре може да има заложени и въоръжение от по-скъп клас“, обясни Грозев.      „Сърбите са един пример от Европа, който закупи китайски дронове, тактически дронове, с които могат да използват по-сложни мисии освен наблюдение, могат да целеуказват и да бомбохвърлят. Турция е друг пример, те казват - нашата държавна политика ще е да разработим такива машини, колкото и да ни струва… Десетина години по-късно техните дронове летят в Австралия, Сирия и Либия – това са най-горещите точки на планетата в момента“, разказа Христозов.      \"В Сирия се оказва, че тези апарати, които хората ги свързват с играчки, те могат да се използват и за пускане на гранати и стават оръжия за някаква форма на тормоз. Имаше няколко опити за атентати, например венецуелския президент се опитаха да го убият по такъв начин“, обясни още той.    „Иран само през изминалата година нанесе удар с едни дронове и крилати ракети върху едни огромни петролни инсталации в Саудитска Арабия, когато буквално за 1 нощ производството на петрол в Саудитска арабия падна наполовина. Беше интересно как критичнатa инфраструктура на една страна може да се защитава от безпилотни апарати, които са малки и трудно откриваеми“, каза експертът.    С усъвършенстването на различните типове дронове се отваря и цяла нова ниша. Вече се разработват и така наречените антидронове.    „Израел винаги са били една от водещите нации и е срамота, че някога те са идвали тук да се учат. В момента имат най-модерните системи за въздушна отбрана, противоракетна отбрана. Успяват да направят едни от най-добрите модификации на въздухоплавателни средства и имат и едни от най-добрите дронове, щом Германия и Швейцария им се доверяват. Това са сложни системи с различни компоненти и бях изненадан да разбера, че дори и в България има компания, която прави такива неща“, обясни Христозов.        „Съществуват и дронове, които са пригодени за закачане, много често рибари ни звънят, че искат да си хвърлят захранката, такъмите в язовира и примерно това е такъв модел, на който има специално добавен порт, който може да пуска от въздуха не само захранка, може да пуска всичко….“, разказва Стоян Йорданов, сертифициран дрон пилот.    Марк Гудман дълги години е част от изследователския център на НАСА, работил е за ФБР и Интерпол. Наричан е още ченге от бъдещето. Той споделя притесненията си, че технологиите могат да ни донесат и техно-утопия.    „Как се защитаваме въобще от тези неща и няма ли да има някакви по-особени ограничения в използването и произвдосвото. Другото, което е, изкуственият интелект. Дали тези безпилотни апарати, които са чисти изпълнители, използвайки един ограничен изкуствен интелект те да решават сами как да ударят какво да ударят, дали това е целта или не. И това нещо ще видим“, коментира Красимир Грозев.  ", "date": "2020.01.12", "title": "Дронове и супероръжия изместват самолетите и бомбите (ВИДЕО) "}
{"url": "http://epicenter.bg/article/-Vzglyad--Priznanieto-na-Iran-za-svaleniya-samolet-e-napraveno-pod-natiska-na-Zapada-/203693/11/33", "text": "Иран официално призна вината си за свалянето на украинския „Боинг“ 737-800. Военните заявиха, че взели самолета за крилата ракета и са открили огън от системите за противовъздушна отбрана. Иран смята, че човешка грешка, провокирана от „авантюризъм на САЩ“, е довела до трагедията. Въпреки това експертите виждат противоречия в тази версия и смятат, че признаването е резултат от договаряне или натиск върху Техеран, пише руския вестник „Взгляд“ в материал, представен от Агенция \"Фокус\" без редакторска намеса.  В събота украинският президент Владимир Зеленски заяви, че Киев очаква от Иран \"пълно признание на вината\" за участие в катастрофата на самолета, както и официално извинение. Така той реагира на официалните изявления на Техеран, че „Боингът“ на Международните авиолинии на Украйна (МАУ) е свален от иранската ПВО миналата сряда.    Според Зеленски, Украйна очаква също репатрирането на телата на загиналите от Иран, изплащане на обезщетение и официални извинения по дипломатически канали.    В събота сутринта иранският външен министър Мохамад Джавад Зариф нарече причината за катастрофата \"човешка грешка\" в кризисния период заради \"авантюризма\" на САЩ. Преди това в Техеран през последните дни се говореше за техническа неизправност и запалване на един от двигателите. „Ние дълбоко съжаляваме за случилото се, извиняваме се и изказваме съболезнования на нашия народ и семействата на всички жертви на трагедията“, написа Зариф в „Туитър“.    От своя страна иранският президент Хасан Роухани изрази съболезнованията си към семействата на жертвите и посочи, че отговорните за тази „непростима грешка“ ще бъдат подведени под отговорност. „Ракетите, изстреляни поради човешка грешка, доведоха до страшна катастрофа за украинския самолет и до смъртта на 176 невинни хора“, пише Роухани в „Туитър“.    Според него, „пред заплахите от американския режим и сплашването на иранската нация след мъченическата смърт на Касем Сюлеймани, иранските въоръжени сили са поставени в пълна готовност, за да се защитят от евентуални атаки от страна на САЩ“. В същото време Роухани, както отбеляза РИА Новости, призова за премахване на всички слаби точки на ПВО, така че подобни бедствия никога да не се повторят.    В изявление на Генералния щаб на иранските въоръжени сили се казва, че след атаките на Иран върху американските бази в Ирак, „броят на полетите на американските военни самолети значително се е увеличил“. И украинският „Боинг“ летеше близо до военно съоръжение на Коруса на стражите на ислямската революция (КСИР -Ислямския революционен гвардейски корпус) и беше сбъркан заради формата и височината на полета като вражески самолет. Той беше свален в условия на повишена бойна готовност, свързана с възможен отговор на САЩ на атаките срещу бази в Ирак.    По-късно КСИР пое отговорността за сваления лайнер, както съобщава командирът на ВВС на КСИР бригаден генерал Амир-Али Хаджизаде. Той обясни, че системата за противовъздушна отбрана е възприела самолета за крилата ракета. Също в събота стана известно за решението на Иран да изпрати във Франция „черните кутии“ на катастрофиралия самолет.    „Боинг“ 737-800 на МАУ се запали във въздуха и се разби няколко минути след излитане от летището в Техеран рано сутринта на 8 януари. Всички 176 души на борда загинаха, повечето от тях са граждани на Иран и Канада. По-рано през деня Иран изстреля балистични ракети по две американски военни бази в Ирак в отговор на убийството от американците на Касем Сюлеймани, командирът на звеното на специалните сили „Кудс“ на КСИР, припомня вестникът.    Още на следващия ден след трагедията западните страни започнаха да говорят за факта, че ракета може да се окаже вероятна причина за разбиването на самолета. По-конкретно това е версията, представена от Пентагона, уточняваща, че ракетата може да бъде случайно изстреляна от зенитната ракетна система „Тор-М1“ на иранската армия. Подобни версии бяха изразени от премиерите на Канада и Великобритания, Джъстин Трюдо и Борис Джонсън.    Междувременно Русия се съмнява, че признаването от Иран за свалянето на украинския „Боинг“ действително потвърждава вината на Техеран. Бившият началник на противоракетните сили на Командването на специалните сили на руските ВВС Сергей Хатилев нарече признаването резултат от натиска на западните страни върху Иран.    Според него окончателните заключения могат да бъдат направени от международната комисия само след декодиране на „черните кутии“. „Такива грешки не се случват. Украйна все още не е признала, че е унищожила руския Ту-154 през 2001 г. над Черно море, а тук виждаме обратното три дни след трагедията и иранците вече признаха всичко “, каза Хатилев.    Събеседникът посочи, че главната част на ракетната система 9M330 на системата за ПВО „Тор“, съдейки по снимките, публикувани в мрежата, „лежи почти под самолета в изключително добро, перфектно боядисано състояние“. Освен това всеки граждански самолет е оборудван с транспондери, които поддържат връзка с диспечерите и военните не могат да не знаят какъв е този обект. „Всичко това е присъщо на другарите американци. От 1978 г. са регистрирани седем случая на унищожаване на самолети, с помощта на американски действия. Цяла методика се очертава ”, уверен е Хатилев.    Той припомни, че Канада е една от първите страни обявили версията за ракетна атака върху самолета, която няма средства за космическо разузнаване. „Само САЩ и Русия имат подобни средства, а всички останали купуват информация. Само ние и американците можем да потвърдим, че са извършени някои действия. Но мълчим! Само американците твърдят. Ракетата \"Тор\", която има обхват от 12 километра, може да достигне до този самолет за не повече от една секунда. Как в една секунда спътник може да открие две изстрелвания на ракети, които удрят този конкретен самолет? Това предизвиква не съмнение, а бурни емоции. Това не е диверсия, това е организирано и представено така, че да обвинява Иран за всичко и да го принуди да признае. Може би иранците оцениха ситуацията и избраха по-малкото зло, за да не задълбочават ескалацията ”, смята експертът.    Бившият началник на противоракетните сили на Командването на специалните сили на руските ВВС не изключва, че в действителност в зоната на полета на украинския самолет може да е имало американски разузнавателен дрон, изпратен в Иран след нападението на Техеран върху американските бази в Ирак.    „Именно по този дрон може да е извършена стрелба. На Запад казват, че Иран не е стрелял специално по лайнера, а по грешка “,подчерта Сергей Хатилев.    С факта, че решението на Иран се оказва политическо, се съгласява редакторът на списанието „Арсенал Отечества“ Алексей Леонков. Той подчерта, че ако става въпрос за зенитната система „Тот-М1“ която беше спомената в предполагаемата и обвиняваща Иран версия, тогава двете му ракети ще \"разбият самолета във въздуха\". „Ако фактът, че самолетът е бил свален от ракета, вече е бил признат от всички страни, тогава този сценарий включва само преносима противоракетна система. Иран всъщност сключи политическа сделка с разследването и в резултат всички запазиха своите мнения. Западът, от една страна, казва, че Иран всъщност е терористична страна, от друга, всички го хвалят за смелостта му да реши да поеме вината“, заяви Леонков пред вестник „Взгляд“.    Той отбеляза, че в ръководството на Иран се състезават две направления: едното е ориентирано към Запада, а другото е към собствените интереси на страната. „Представителят на вторите - генерал Касем Сюлеймани - беше ликвидиран от САЩ в самото начало на годината. Тоест проамериканската позиция спечели. Това е изборът на Иран. Те избраха най-малкото зло, както смятат, и признаха всичко “, подчерта експертът.    Според Леонков в цялата тази история би било погрешно да се хвърли сянка върху руските системи за противовъздушна отбрана, защото тяхното приложение би било възможно, ако „самолетът промени драматично параметрите на полета: надморска височина, скорост, промени посоката си към летището, изключи транспондера“ , Данните за траекторията на полета на украинския самолет показват, и телевизионният канал „Милитарист“ обърна внимание на това, че самолетът не е направил необичайни отклонения и е летял по обичайния курс.    „Тогава системата за противовъздушна отбрана би могла да го възприеме като чужд летящ обект в небето. Ако комплексът е бил в бойна готовност, то пускането на самолет от летището не е нищо повече от престъпление.    Следователно, ако самолетът е излетял, а той е излетял час и половина след отмяната на въздушната тревога, диспечерите са били уверени в пълната безопасност на самолета по маршрута,\" вярва Алексей Леонков.    Междувременно цялата тази ситуация може да се превърне в повишаване на цената на полетите, които по-рано са летели над Иран. Както каза пред вестник „Взгляд“ президентът на Фонда за гражданско въздухоплаване Олег Смирнов, поради ограниченията на полетите над Иран, продължителността на полетите може да се увеличи до един час и половина и да доведе до ненужни разходи за авиокомпаниите. „Но държавите трябва да предприемат мерки за компенсиране на допълнителните разходи за авиокомпаниите заради заобикалянето на въздушното пространство на Иран. Ако държавата не помогне, тогава авиокомпаниите ще трябва да повишат цените на билетите “, предупреди Смирнов.    Според него продължителността на забраната за полети над Иран ще зависи от геополитическите фактори. „В региона е ужасна каша. В Ирак, съседен на Иран, са базирани американски войски. Ирак изисква оттеглянето им, САЩ не се подчиняват, а Иран открива огън по американците. Всичко това са военни действия. Какви полети могат да се извършват в такава ситуация? Трябва да ги спрем! Когато всички страни седнат на масата за преговори, само тогава можем да се върнем към летенето “, обясни експертът.    Смирнов припомни, че „Росавиация“ с бързи темпове е препоръчала на гражданските самолети да избягват полети над Иран, както и Ирак и околните райони, където продължават военните операции. От данните на Flightradar обаче следва, че „Аерофлот“ все още лети към Иран, а S7, Ural Airlines и Royal Flight продължават да летят над територията на страната до Дубай.    На Запад забраната е по-строга. Федералната авиационна администрация на САЩ забрани на американски граждански самолети да летят над територията на Ирак, Иран, водите на Персийския и Оманския залив на следващия ден след падането на украинския „Боинг“.", "date": "2020.01.12", "title": "„Взгляд“: Признанието на Иран за сваления самолет е направено под натиска на Запада "}
{"url": "http://epicenter.bg/article/BABH-prizova-lovtsite-da-ne-kriyat-informatsiya-za-martvi-divi-svine-/203685/4/0", "text": "Спряно е транспортирането на животни около свинекомплекса в село Брестак, община Вълчи дол, където утре ще започне умъртвяването на 40-те хиляди животни заради африканската чума. Всеки ден се вземат проби от животните в другите три свинекомплекса във Варненска област, проверяват се и частните стопанства, обяви във Варна директорът на Агенцията по храните Паскал Желязков, предаде БНР.    Той призова ловците да не крият информация за мъртви диви свине.    \"Всеки ден се увеличават все повече и повече случаите на положителни проби от диви свине. Ловците и други хора, които намират умрели свине, те не ги докладват, за да не им се спре ловът. Но тъй като се дават 150 лева на намерена умряла свиня или част от нея, сега ще завалят вероятно проби от намерени в природата диви свине\", предупреди Желязков.  ", "date": "2020.01.12", "title": "БАБХ призова ловците да не крият информация за мъртви диви свине "}
{"url": "http://epicenter.bg/article/NAP--Vse-poveche-rentieri-deklarirat-dohodite-si-ot-naem--VIDEO--/203694/4/0", "text": "Все повече българи декларират доходите си от отдаване на жилище под наем. Данните на Националната агенция за приходите показват, че се увеличават събраните приходи от данък върху наемите. Репортажът на Канал 3 показва колко от наемодателите са декларирали това перо от годишния си бюджет.    Според говорителя на НАП Росен Бъчваров все повече хазяи не желаят да рискуват глоба от 500 лева и 10% лихва върху недекларирани наем, ако покрият доходите си, затова ги декларират.    Пред Канал 3 Людмила обясни, че плаща всяка година данъци върху доходите си от наем за две жилища. 2020 година за нея започва с търсене на нови наематели, тя има строги правила за подбор.    В търсенето на жилище с добра локация, транспортни връзки, големи търговски центрове, детски градини и училища, наемателите често се спират на южни или източни квартали на София, като през есента на 2019 година беше отчетен нов ръст при наемите на жилища, като на годишна база те са скочили с около 10%.    Обозримите срокове за намиране на имот под наем, отговарящ на нуждите на наемателя, е 2-3 седмици, и то за кварталите, към които има най-засилен интерес – Младост, Изток, Лозенец, Иван Вазов, Дианабад, Бъкстон и Драгалевци.     ", "date": "2020.01.12", "title": "НАП: Все повече рентиери декларират доходите си от наем (ВИДЕО) "}
{"url": "http://epicenter.bg/article/Rekordno-poskapvane-na-svinskoto-meso--Rastat-ot-50--e-saizmerim-samo-s-hiperinflatsiyata-ot-1997-a/203698/4/0", "text": "Рекордно е поскъпването на свинското месо у нас. Процентът отстъпва единствено на хиперинфлацията от 1996-1997 г., констатира Асоциацията на месопреработвателите в България за 2019 г., когато страната ни беше ударена от чума по свинете и поголовно избиване на животни - болни и здрави.   При 3% средногодишна инфлация през ноември 2019 г. свинското е поскъпнало с 50%, показват данните ѝ - от 6,50-7,20 лв./кг. за различните видове меса в началото на годината през октомври цената е стигнала 9 лв./кг., а през декември - 10 лева.   \"Това е рекорд по поскъпване на хранителна стока у нас и отстъпва единствено на хиперинфлацията\", пишат от АМБ.   Най-бързо и най-рязко поскъпва свинското в Русенско през лятото на 2019 г. Там са първите сигнали за чума. Заради болестта, в Северна България са затворени три големи свинекомплекса. Около 20% от българското свиневъдство са унищожени, пишат от асоциацията. В големите търговски вериги свинското е предимно внос, но и там цената му е много висока, констатират оттам.   Едва към края на ноември според твърдение на председателя на Комисията по стоковите борси и тържищата Владимир Иванов се наблюдава лек спад на борсовите цени на свинското на европейските пазари и задържане на ръста у нас. Чумата по свинете обаче не е отшумяла, дори през зимата - когато ветеринарите не очакват разпространение - у нас има нови случаи.   При пилешкото няма подобно шоково поскъпване - цената на месото се е повишила с около 7%, при яйцата тя остава без промяна. Националният статистически институт изчислява общия индекс на поскъпване на месото и затова процентът на поскъпване е различен - с 12,7% към ноември.", "date": "2020.01.12", "title": "Рекордно поскъпване на свинското месо. Ръстът от 50% е съизмерим само с хиперинфлацията от 1997-а"}
{"url": "http://epicenter.bg/article/Mladezh-e-otkrit-martav-sled-katastrofa-v-Lovech-/203687/3/0", "text": "Младеж на 19 години е открит мъртъв между кварталите \"Червен бряг\" и \"Гозница\" в Ловеч, предаде БНР.    Младежът е бил обявен от полицията за издирване, след като майка му вчера сутринта е съобщила, че не се е прибрал предната вечер.    Оказало се е, че той е катастрофирал, като автомобилът му е паднал от моста на околовръстния път, минаващ между двата квартала.    Пътувал е сам, а аутопсия ще установи кога точно е настъпила смъртта му и от какво.    По случая е образувано досъдебно производство.  ", "date": "2020.01.12", "title": "Младеж е открит мъртъв след катастрофа в Ловеч "}
{"url": "http://epicenter.bg/article/Tyaloto-na-zhena-e-namereno-na-Vitosha-v-rayona-na-hizha--Aleko--/203695/3/0", "text": "Тялото на жена е намерено в планината Витоша в района на хижа „Алеко“. Това съобщиха за Агенция „Фокус“ от пресцентъра на МВР.    Тялото е намерено около обяд днес. Самоличността е установена.    Жената е обявена за издирване на 31 декември.    По първоначални данни става дума за самоубийство. На място се извършва оглед.  ", "date": "2020.01.12", "title": "Тялото на жена е намерено на Витоша в района на хижа „Алеко“ "}
{"url": "http://epicenter.bg/article/Izvanredno--Ohranitelni-kameri-zapechatali-poslednite-chasove-na-ubitata-v-Galiche--VIDEO--/203711/3/0", "text": "Кадри от охранителни камери, които са запечатали последните часове на убитото 18-годишно момиче от Галиче, излъчи NOVA. Часът е 21,36. Тя се прибира, след което се случва фаталното.    17-годишен младеж от селото е направил пълни самопризнания при разпита, продължил часове. Той вече е бил регистриран за тежък побой над възрастен мъж, а хората от Галиче искат цялото семейство да бъде изселено.    „И аз имам деца и си оставям децата, ходя по чужбини. Как може”, пита се съседът Гълъбин Савков.    Така хората в Галиче обясняват страховете си след трагедията с 18-годишната Андреа. Пред камерата на NOVA проговори и братовчедът, открил мъртвото момиче. Липсвали ключовете от къщата и портфейла на Андреа, в който имало 300 лева.    „Трябваше да си платим водата в къщата обаче не можехме и така. Червеното портмоне беше в нея. През цялото време. Тя без него не ходеше никъде”, каза братовчедът Асен Руменов.    Криминалистите цяла нощ търсили портфейла, ножа, с който е било убито момичето, и ключовете от къщата. Обиколили и огледали първо пустите къщи наоколо.    Задържаният по това време 17-годишен младеж пък признал с пълни подробности как влязъл в къщата през прозорец на приземния етаж, как пребил Андреа и как я умъртвил.   Съселяни, приятели и съученици веднага поискаха законът да бъде максимално строг и с него, и с евентуални съучастници, ако има такива. Той веднъж се отървал леко от закона след побой, който нанесъл на възрастен мъж.   ", "date": "2020.01.12", "title": "Извънредно! Охранителни камери запечатали последните часове на убитата в Галиче (ВИДЕО) "}
{"url": "http://epicenter.bg/article/Tragediya--Samoubi-se-bratat-na-Nona-Yotova/203663/2/0", "text": "Късно вечерта в петък във Враца се е самоубил Огнян Кръстев, който е брат на актрисата Нона Йотова, твърди BulNews.   70-годишният мъж е страдал от тежко заболяване, заради което напоследък болките били непоносими.   По неофициална информация той се е гръмнал с незаконна пушка в апартамента си в един от блоковете „Химик“ срещу пожарната.   Съседи обаче твърдят, че се е застрелял с пистолет, който е бил даден преди много години като награда от министъра на МВР, без на този етап да е ясен поводът за това.   Възрастният мъж е известен сред врачани като Софиянеца. Преди много години пристигнал да живее в града под Околчица заради работата си в „Химко“.   Там той е бил технолог на производството в цех „Реформинг“. Отличавал се е с едрия си ръст. Бил е един от първите във Враца, които започнали да се занимават сериозно с културизъм.   Починалият живеел разделен със съпругата си и двете си деца-момче и момиче, които се били изнесли в Поморие.   По бащина линия е брат на популярната актриса Нона Йотова, но имат различни майки. На този етап погребението е отложено, за да може да пристигне в града опечаленото семейство. ", "date": "2020.01.12", "title": "Трагедия! Самоуби се братът на Нона Йотова"}
{"url": "http://epicenter.bg/article/Vremeto-s-prevalyavaniya---dazhd-i-snyag-v-planinite/203668/2/0", "text": "Днec прeди oбяд нa мнoгo мecтa в Южнa Бългaрия щe прoдължи дa прeвaлявa дъжд, в плaнинитe – cняг, a пo-къcнo вaлeжитe щe cпирaт и oт ceвeр oблaчнocттa щe ce рaзкъcвa.   Ceвeрoзaпaдният вятър щe утихнe, a в Изтoчнa Бългaрия щe ce oриeнтирa oт ceвeр-ceвeрoизтoк и щe бъдe дo умeрeн.   Мaкcимaлнитe тeмпeрaтури щe ca мeжду 3° и 8°, в Coфия – oкoлo 3°. Aтмocфeрнoтo нaлягaнe e пo-виcoкo oт cрeднoтo зa мeceцa и щe прoдължи дa ce пoвишaвa. Тoвa cъoбщи дeжурният cинoптик Виктoрия Клeщaнoвa oт Нaциoнaлния инcтитут пo мeтeoрoлoгия и хидрoлoгия (НИМХ) зa Aгeнция „Фoкуc”.    Пo Чeрнoмoриeтo oблaчнocттa щe e знaчитeлнa, прeди oбяд c прeвaлявaния oт дъжд, глaвнo пo южнoтo крaйбрeжиe. Щe духa дo умeрeн вятър oт ceвeрoзaпaд. Мaкcимaлнитe тeмпeрaтури щe ca мeжду 5° и 8°. Тeмпeрaтурaтa нa мoрcкaтa вoдa щe e oкoлo 8°. Вълнeниeтo нa мoрeтo щe e 2-3 бaлa.    Нaд плaнинитe oблaчнocттa щe e знaчитeлнa c вaлeжи oт cняг. Щe духa cлaб дo умeрeн вятър oт изтoк-югoизтoк. Мaкcимaлнaтa тeмпeрaтурa нa виcoчинa 1200 мeтрa щe e oкoлo минуc 1°, нa 2000 мeтрa - oкoлo минуc 3°.", "date": "2020.01.12", "title": "Времето с превалявания - дъжд и сняг в планините"}
{"url": "http://epicenter.bg/article/Kiril-Dobrev--Vatreshnopartiynata-kampaniya-e-vazmozhnost-BSP-da-stane-po-edinna-i-silna-/203701/2/48", "text": "„Основната цел на вътрешнопартийната кампания не е просто да изберем един човек, а във всички разговори, които ни предстоят, да постигнем обединение на партията, мотивация на членовете и увереност, че БСП е силна и може да управлява страната разумно и предвидимо. Трябва да бъдем единни, но не в името на лични прищявки и амбиции, а в името на една голяма цел – победа на национални избори и реализиране на така необходимата лява политика”. Това каза на среща с общинските съветници на БСП в Хасково заместник-председателят на партията Кирил Добрев, съобщиха от пресцентъра на БСП.    Според него само общите действия между националното ръководство и структурите по места и екипната работа, могат да направят победата на БСП възможна и в национални, и в местни избори.    “Вие сте лицето на партията по места и в този смисъл вече сте заложници на собствените си действия. Нито Националното ръководство на БСП може да спечели изборите в Тополовград, нито Кера може да спечели национален избор. Но общите действия, екипната ни работа, могат да ни помогнат да спечелим и национални, и местни избори”, категоричен бе Добрев.    Той продължи, че това е не е цел, а средство към нещо много по-съществено, а именно ляво управление.    “От години все констатираме, че изчезваме като народ, че се увеличава бедността и неравенствата - както между хората, така и между регионите. Решението на тези проблеми е само в лявата политика, дясната дори не “засича” тези проблеми”, завърши Добрев.  ", "date": "2020.01.12", "title": "Кирил Добрев: Вътрешнопартийната кампания е възможност БСП да стане по-единна и силна "}
{"url": "http://epicenter.bg/article/Tsvetlin-Yovchev--Naprezhenieto-v-Blizkiya-iztok-mozhe-da-dovede-do-nova-migrantska-valna--VIDEO--/203705/2/0", "text": "„Действията на американската страна с убийството на генерал Сулеймани се разглеждат в два контекста – до каква степен може да се извърши такава атака от държавата, която настоява за върховенство на закона. Това е нарушение на международното право. Реакцията на много държави беше красноречива. Имаше много дипломатически совалки, които доведоха до потушаване на напрежението и не се стигна до ескалация. Вторият контекст е – какво постигна тази атака? Дали сигурността е по-голяма? Въпросът сега е как ще вървят процесите в Близкия изток\". Това заяви в ефира на „Неделята на NOVA“ бившият вътрешен министър и председател на ДАНС Цветлин Йовчев по повод убийството на иранския генерал Сюлеймани и последвалата атака на американската база от страна на Иран.    „Иран очевидно разполага с оръжие, което е заплаха. Ударите по американските бази бяха демонстрация на сила. Всичко беше изпълнено панически. Свалиха самолет. Започнаха да стрелят по всичко, което видят\", каза още Цветлин Йовчев.    Той допълни, че напрежението в Близкия изток е предпоставка за нова мигрантска вълна към Европа.   \"Твърде е възможно и Сирия да бъде зесегната. Влиянието на Иран в шиитските общности е много голямо. Възможно е и други държави в региона да се дестибилизират. Сигурността на България зависи от НАТО“, поясни Йовчев.     ", "date": "2020.01.12", "title": "Цветлин Йовчев: Напрежението в Близкия изток може да доведе до нова мигрантска вълна (ВИДЕО) "}
{"url": "http://epicenter.bg/article/Rosen-Plevneliev--Neno-Dimov-ne-e-edinstveniyat-otgovoren--VIDEO--/203706/2/0", "text": "„Нено Димов не е единственият отговорен. Естествено министърът носи своята вина, дотолкова доколкото не е защитил обществения интерес. Трагедията е ясна, хората са без вода, един огромен град и това ще продължи месеци наред. Винаги съм бил против министрите да са удобно извинение за несвършената работа от много други”, заяви президентът в периода от 2012 до 2017 година Росен Плевнелиев в предаването „Неделята на NOVA”.    „Политическите партии назначават хора на различни нива в държавната администрация. Тук държавната и общинската администрация не са си свършили работа. Тръгваме по цялата верига. Има местно ВиК дружество, което е собственост на ВиК асоциация. Това дружество е предизвикало този сериозен проблем, там вина има със сигурност. Кой определя политиката, кой е получавал всичката тази информация и не е реагирал навреме, за да може да се спре извънредното подаване на вода? От една страна има ВиК, от друга то е собственост на Асоциация. От друга гледна точка пък има поне две министерства, които са там на място. Министерство на икономиката пое някакви функции по ремонтите”, смята още той.    „Всичко сега трябва да се подреди по пътя на проблема. Да се види кой какво не е свършил и да се поеме отговорност, но не само от министъра”, каза още Плевнелиев.    „Изказването на Каракачанов е груба политическа грешка, тогава хората ще останат с впечатлението, че нещата се случват само и единствено по време на избори. А извън избори държавната администрация не работи. Моето обяснение е по-елементарно и по-различно от това, което вицепремиерът е казал. Не само в този случай, но и в много други, виждаме как администрацията, но и много други системи, не могат да действат превантивно, че да предотвратят проблема”, смята той.    Според президента системата е сложна и предстои да видим дали това ще доведе до размиване на отговорността.    „Мисля, че прокуратурата действа правилно. Проверява навсякъде, влиза в домовете на министрите и на експертите. Проверява всички по веригата. Иска ми се прокуратурата да не действа толкова показно, но да действа ефективно и да има раздадена справедливост”, смята Росен Плевнелиев.    Той заяви, че още през 2009 година е апелирал за административна реформа, която да доведе до това, че и експертите да носят отговорност.    „Мисля, че няма предпоставки за парламентарна криза в България. Надявам се това да бъде така, най-малкото защото 2020 година е изключително стратегически важна за България. Ако влезем в трайно политическа криза, ще изгубим милиарди. Чисто политически не считам, че Патриотичният фронт ще спечели нещо, ако бутне правителството. В една демократична държава един министър, както и всеки гражданин, е невинен до доказване на противното”, каза още Плевнелиев.    Той сподели, че подкрепя действащия президент Румен Радев относно промяната в конституцията.  ", "date": "2020.01.12", "title": "Росен Плевнелиев: Нено Димов не е единственият отговорен (ВИДЕО) "}
{"url": "http://epicenter.bg/article/-Lozenets--ostava-Pravitelstvena-bolnitsa/203707/2/0", "text": "УБ „Лозенец“ ще продължи да лекува властта, макар вече да няма статут на Правителствена болница и да е преобразувана в търговско дружество, твърди Скенер.нюз. Кабинетът внесе в НС измененията в Закона за лечебните заведения, които предвиждат Министерски съвет да определя коя болница да оказва медицинска помощ на по-малка от досегашната група от представители на властта.    Предложението гласи МС да определя държавна болница, която да оказва медицинска помощ и медицинско осигуряване при пътувания в страната и в чужбина на президента, вицепрезидента, председателя на Народното събрание, министър-председателя и главния прокурор.   Избраното лечебно заведение ще отговаря и за медицинско осигуряване на чуждестранни делегации при посещения в страната, както и медицинското осигуряване на пленарните заседания на Народното събрание.   „Предлага се тези дейности да се извършват от държавно лечебно заведение, определено от Министерския съвет, тъй като посочените лица са обект на охрана от Националната служба за охрана, което е елемент от дейността по защитата на националната сигурност, насочена към осигуряване безопасността на тези лица“, гласят мотивите на вносителите.   Към настоящия момент тези дейности се осъществяваха от УБ „Лозенец“, за което тя получаваше от МС годишна субсидия между 15 и 50 млн. лева.   Сега в проекта е записано, че всяко ведомство ще плаща от бюджета си средствата за медицинска помощ, а здравното министерство ще финансира лечението само на „правоимащите“.   Но по всичко изглежда, че и занапред ще продължи да съществува прословутото „Първо вътрешно отделение“, което обгрижваше властта. Първоначалната идея беше ВМА да поеме функциите на бившата Правителствена, но източници на Скенер.нюз твърдят, че засега Военномедицинска академия остава резервен вариант, въпреки личните симпатии на премиера Борисов към голяма част от лекарите там.   В същото време обаче има изненадващо затопляне на отношенията между Борисов и директора на „Лозенец“ проф. Любомир Спасов, както и внезапна промяна на отношението към него на зам.-здравната министърка Жени Начева, която досега беше прътът в комуникацията на проф. Спасов с управляващите, издават близки до премиера.   Това се дължало както на направената от директора на „Лозенец“ първа успешна белодробна трансплантация, така и на жокерите, които проф. Спасов всеки път вади от ръкава си, за да остави болницата и себе си близо до „сърцето“ на управляващите.    Така след година на несигурност, идеи за преобразуване в детска болница, отнет статут, превръщане в търговско дружество, УБ „Лозенец“ пак ще има привилегията да е Правителствена болница.    В проекта за изменения на ЗЛЗ има още една интересна поправка, но на приватизационния закон. Според нея, държавните и общинските болници ще могат да продават обособени части не само за реинвестиция в сградите и дейността си, но и за да се издължават към кредиторите си. В момента дълговете на тези лечебни заведения са за близо половин милиард лева. А това поражда спекулации дали с доброто намарение да се покрият задълженията в дворовете на някои болници няма да изникнат жилищни сгради, молове или други търговски обекти.    Законовите поправки, регламентиращи разходите за заплати на медиците и сетрите в болниците, както исъотношението на възнаглажденията, също са сред внесените от МС в парламента текстове. Припомняме, в края на миналата година, при подписването на НРД 2020, здравният министър Кирил Ананиев обеща, че ще предложи промени, чрез които да бъдат заложени изисквания относно структурата на разходите за персонал.   И така през ЗЛЗ се правят измененията и в Закона за здравното осигуряване, в който е разписано съдържанието на Националните рамкови договори. Което пък означава, че вече поне 50 % от приходите по каса на болниците ще отиват за заплати на персонала в съотношение 1,6 за лекарати към 1 за сестрите.    В проектозакона е въведена и възможността медицинските сестри, акушерките, санитарите и рехабилитаторите да се обединяват в практики и да оказват платени грижи по домовете на пациенти или в обособени структури. Все пак обаче те ще могат да правят рехабилитация, инжекции, превръзки на рани, проследяване на бременност, профилактика и промоция на здраве, само след лекарско назначение.    Болниците, които проследевят ефекта от терапията със скъпи медикаменти пък ще трябва всеки ден да предоставят информация на Националния съвет за цени и реимбурсиране на лекарствени продукти. Ако не го правят – ще има глоби. Освен това през оценка от необходимостта им ще минават и желаещите да откриват нови комплексни онкологични центрове, както това се прави за нови болници, предвиждат още измененията в Закона за лечебните заведения. Сред другите промени е възможността за субсидиране от държавата на общинско заведение за извънболнична помощ, когато то е единствено на територията на населеното място.    В ЗЛЗ са предвидени и промени в Закона за трансплантация на органи, тъкани и клетки, чиято цел е увеличаване на броя на донорите, чрез разрешаване на кръстосаното донорство и възможност на по-широк кръг от роднини да вземат решение дали да дарят органите на починалия си близък. Предвидено е още въвеждане на иновативен метод за преодоляване на репродуктивни проблеми чрез трансплантация на матка.", "date": "2020.01.12", "title": "„Лозенец“ остава Правителствена болница"}
