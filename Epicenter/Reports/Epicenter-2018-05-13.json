{"url": "http://epicenter.bg/article/-Glavchev--Ninova-se-izyavyava-kato-neposlushna-uchenichka--no-tova-ne-vinagi-nosi-pozitivi/154217/2/0", "text": "Факт е, че Борисов е най- дълго управлявалият демократично избран министър-председател. Не чух нищо срещу този факт. Това коментира в ефира на Канал 3 експредседателят на Народното събрание Димитър Главчев.   \"Корнелия Нинова очевидно иска да се изявява като непослушна ученичка, но това не винаги носи позитиви. Казва, че не трябва да сме послушни пред Европа за мобилния пакет на превозвачите, когато правителството каза, че няма да го подкрепи и превозвачите обявиха, че са доволни\", каза още той   \"Председателството минава перфектно и това очевидно дразни.  Предстои плантата - срещата за Западните Балкани в София\", коментира още Главчев.", "date": "2018.05.13", "title": " Главчев: Нинова се изявява като непослушна ученичка, но това не винаги носи позитиви"}
{"url": "http://epicenter.bg/article/Neshka-Robeva--Prost-narod-se-manipulira-po-lesno/154188/2/0", "text": "„Наистина се изолирах от България. Бях само с 3 български деца и единствения контакт, които поддържах беше с приятели по телефона. Те не са оптимистично настроени, аз виждайки работата си с децата, също не съм. Имам чувството, че нещо умишлено се прави, за да се потиска интелекта им. Прост народ се манипулира по-лесно. Нито един държавник никога не е искал народът му да мисли“, каза легендарната треньорка по художествена гимнастика Нешка Робева пред Канал 3.   „Това, което в момента наблюдавам е просто страшно.  Има нещо много сбъркано в тази система в училище. Препуска се в материали написани отблъскващо. Аз като възрастен човек искам да прочета какво учи внучката ми. Ако съм дете, никой няма да ме завърже да прочета това, защото то не ме привлича и задържа. Колкото повече изпростява един народ, има много голяма опасност света да се разбуни. Народите са се превърнали в състояние, в което алчността и парите управляват, категорична беше тя.   Проблемът не е при семействата и учителите. Това се нарича политика. В какво да обвиняваме учителите? Задължението на държавата е да управлява своят електорат и да го превърне в народ.  Тя налага политиката в образованието. За разлика от общото мнение за мен, аз нямам самочувствието да бъда министър. Аз обаче знам какво трябва внучка ми да изучава. Много е рано да искаме онова време, в което сме живели да бъде представено обективно. Трябва да мине време, за да не бъде прехвърлено като носталгия, сподели още Робева.", "date": "2018.05.13", "title": "Нешка Робева: Прост народ се манипулира по-лесно (видео)"}
{"url": "http://epicenter.bg/article/-quot-Obedineni-patrioti-quot--pitat-GERB--Zashto-podkrepihte-Zakona-za-veroizpovedaniyata-na-DPS--a-ne-nashiya-/154189/2/0", "text": "\"Подготвяме от около 6 месеца проекта си за промени в Закона за вероизповеданията. Дори на последния КСНС заявихме, че сме готови с него и започваме консултациите.  Наложи се обаче да го внесем в НС, преди да сме получили становищата на вероизповеданията, защото парламентарната процедура е такава, че законопроектът се разпределя на комисии и, ако не го бяхме внесли, двата законопроекта (внесеният от ГЕРБ, БСП и ДПС и този от ОП) щяха да вървят на отделни писти. Идеята е, когато се променя толкова сериозен закон, да се променя възможно най-рядко\". Това каза  пред БНР  депутатът от Обединените патриоти и заместник-председател на парламентарната им група Искрен Веселинов. Той изтъкна и основните разлики между двата законопроекта.   „В проекта на ДПС, аз съм запознат с него от края на миналата година, основната цел е да реши финансирането на вероизповеданията, тоест държавата да гарантира, че ще финансира вероизповеданията. Особено вопиюща нужда от това има мюсюлманското вероизповедание. Нещо повече, там има текстов,е които конкретно решават целевите проблеми на мюсюлманското вероизповедание и най-вече по регистрацията на ръководството му. Като цяло обаче този законопроект задава привилегиите, но не задава задълженията на вероизповеданията по ред теми, свързани оснвно с националната сигурност. Нашият законопроект е комплексен и обхваща както правата, така и задълженията – вероизповеданията са длъжни да следят за процеса на радикализация, да прекратят правомощия на свои духовници или проповедници, които да бъдат уличени в такива действия, не трябва да разпространяват радикална религиозна литература. Има и санкции при неизпълнение – нещо, което досега го нямаше, включително спиране на издателската дейност, затваряне на храмове… Задължаваме вероизповеданията да предоставят списък на своите храмове и места, където се извършват обреди и проповеди и се излъчват по-добре или съответно проповеди забраняваме това се извършва в места, които не са предназначени за това“, каза той.   Законът би упражнявал контрол и върху дейността на християнските секти, коментира Веселинов. Предвижда се и нов ред за регистрацията на вероизповеданията. Те ще трябва да поискат становище от Дирекцията по вероизповеданията относно догматиката си.  Според Веселинов, предложеният от ДПС, ГЕРБ и БСП вариант би легитимирал възможността Ислямския институт в София да дава дипломи за образователна степен „Магистър“ и „Бакалавър“. Депутатът алармира, че Ердоган е използвал ислямските ВУЗ-ове, за да напълни администрацията, армията и полицията с „верни на него радикални елементи“.   Според Веселинов, изказването на Каракачанов, че в парламента „скърца нещо“ се отнася точно към този случай: „Правим консултации всяка седмица с колегите от парламентарната група на ГЕРБ, а те са решили да не споделят тези свои намерения, примерно, да внесат този законопроект. В това отношение очевидно има сбъркана комуникация.   За първи път, това е по толкова драстичен начин.    Посещението на Волен Сидеров и Явор Нотев в Крим не е било в официално качество, категоричен е Веселинов.   Всеки законопроект на „Обединените патриоти“ се обсъжда в парламентарна група. Невинаги всички са съгласни със законопроекта,  но за да бъде внесен той в Народно събрание, винаги трябва да се събере определено мнозинство в парламентарната група, категоричен е Веселинов. Той е противник на предложението за либерализиране на режима на тютюнопушене,  но  проектът е събрал необходимите гласове в групата. ВМРО си запазва правото да гласува против.   Депутатът определи „Обединени патриоти“ като „единствената идейна коалиция, която е влизала в Народното събрание“ и изтъкна, че партиите в нея нямат никакво различие  по темите свързани със защитата на националния интерес, националната сигурност, образователната система и др. Всяка от партиите има обаче и свои акценти в работата си:   „Това е един нормален партньорски процес. Понякога си повишаваме тон, понякога не се разбираме за някои неща, но това е рискът на живата коалиция. Ако беше въпрос само да поделим постовете и всички да сме доволни,  мисля че нямаше да има никакъв шум в системата и нямаше да има истински дебат в коалицията“.   Сидеров е бил подведен, че срещите на вицепремиерите с лидера на БСП са били в качеството на председатели на партии, а не в качеството им на представители на изпълнителната власт, които търсят подкрепа за определени решение, категоричен е Веселинов. Обединените патриоти още не са обсъдили как ше гласуват по предложението проектът за АЕЦ „Белене“ да бъде размразен.", "date": "2018.05.13", "title": "\"Обединени патриоти\" питат ГЕРБ: Защо подкрепихте Закона за вероизповеданията на ДПС, а не нашия?"}
{"url": "http://epicenter.bg/article/Borisov-razgovarya-s-Makron-za-promenite-v-evropeyskiya-paket-za-mobilnost/154190/2/0", "text": "Премиерът Бойко Борисов ще разговаря с френския президент Еманюел Макрон за готвените промени в европейския пакет за мобилност, който ще засегне българските транспортни превозвачи, предаде БНР.   Според него страната ни ще губи около 16 млрд. лв. годишно, ако бъдат приети предложенията за нови регулации.   Вчера Бойко Борисов обяви за фалшива новината, че френският президент го е критикувал в Аахен. Премиерът твърди, че е говорил с Еманюел Макрон за готвените промени в европейския пакет за мобилност. ​   „Разбрахме се, утре  ( днес, б.р.  ) ще се чуем по телефона да ми каже какво предлага, за да може в сряда, като дойде, да търсим решения. Нещо повече: още в петък се разпоредих, еврокомисарката по транспорта ще бъде в понеделник в 2 часа при мене, за да направим среща с транспортния бранш. И някой написал, че той се обърнал към мене - да бързаме с реформите. Една дума не е казал по въпроса - точно обратното. За толкова неща с канцлера са ме помолили да им помогна и да свършим работа“, заяви министър-председателят.", "date": "2018.05.13", "title": "Борисов разговаря с Макрон за промените в европейския пакет за мобилност"}
{"url": "http://epicenter.bg/article/Kak-Vezhdi-Rashidov-i-Snezha-Baharova-se-okazaha-nezheneni-sled-svatbata-si--video-/154192/2/0", "text": "Тяхната любов и общ живот са в хорските очи и усти от самото начало. Но любовта им не само издържа изпитанието на общественото любопитство, но и става все по-силна с годините. Наскоро преминаха през голямо премеждие, но днес са спокойни и щастливи.   Вежди Рашидов и Снежа Бахарова са семейство над 20 години. Срещнали са се на рожден ден на свой приятел. Тя си спомня, че той е бил много галантен, а той казва, че е минала като газела покрай него и му казали, че не е лъжица за неговата уста.   Ден след сватбата им разбрали, че всъщност не са женени. „Подписахме, повеселихме се и на другия ден тръгнахме за Анталия с кумовете и приятели. Телефонът ми звънва и се обажда секретарката на кмета на район Витоша да ми каже, че в суматохата всички са се подписали, но ние – не.”   Така младото семейство са се върнали обратно, а кметът донесъл документите у тях и се подписали. Двамата споделят, че се карат много – за битовизми и дребни неща, за политика. У нея властва лекарската прагматична черта, а у него – артистичната.   Изпитание и за двамата е била болестта на Рашидов. „Думата рак е смърт, диагнозата е силен шок. Тя ми даде много енергия, накрая мислех, че умирам, свалих 30 кг, нямах сили. Като се прибрах се разплакахме и двамата”, каза той пред БТВ.   Снежа добавя, че той е бил стриктен и изпълнителен пациент. За нея не бива да се показва състрадание пред болен – това вреди. „При тази силиконова долина е трудно да намериш устойчива жена”, категоричен е Вежди, споделяйки каква жена е половинката му.", "date": "2018.05.13", "title": "Как Вежди Рашидов и Снежа Бахарова се оказаха неженени след сватбата си (видео)"}
{"url": "http://epicenter.bg/article/Radoslava-Nenova--Reshih-da-ne-se-izkachva-varhat-dnes/154193/2/0", "text": "Жената до алпиниста Боян Петров – Радослава Ненова, написа във „Фейсбук”, че е взела решение връх Шиша Пангма да не бъде изкачван днес. „Вчера в много труден за мен разговор взех решение да не се изкачва върхът днес. От лагер 3 нагоре няма да го намерим жив. Колкото и да ми се иска да не губя надежда – за мен животът и оцеляването на всички участници в спасителната акция е много важен и макар да ми е много трудно, не виждам смисъл да бъдат застрашени и други животи”, пише тя.   „Затова, предпочитам на слизане спасителните екипи да претърсят районите, където има шанс да открият Боян жив”, обяснява Радослава. „Ако за Боян битката е приключила, нека си остане в планината. Каквото и да се случи до края на деня, благодарна съм за всички усилия и ще ги възнаградя. Това е животът на шерпите, знам, че като слязат, ще поемат друг риск, на друг склон, за друго изкачване..., но лично аз не желая да рискуват към върха. Всички решения по издирването от тук насетне са техни”, допълни тя. „Поради големия поток от информация и коментари, която витае, съм решила да опиша много подробно хронологията, фактите имената, кореспонденцията и цените. Още не съм решила дали да го направя в пост или в книга. Едно е сигурно - написахме история и тя заслужава да бъде запомнена. Заради Боян”, пише още Радослава. По-рано днес Деян Петков от щаба на Петров обяви, че две групи спасители продължават издирването на Боян Петров днес. Едната група ще се опита да стигне лагер 3 до връх Шиша Пангма, а другата ще мине по маршрута на българския алпинист от лагер 2 до лагер 3, заяви Петков.   Българският алпинист е забелязан последно да поема към Шиша Пангма на 3 май, откогато е в неизвестност. Операцията по издирването му започна на 6-ти май.", "date": "2018.05.13", "title": "Жената до Боян Петров: Ако за него битката е приключила, нека си остане в планината"}
{"url": "http://epicenter.bg/article/Kaloyan-Pargov--Protestat-na-grazhdanite-ot--Orlandovtsi--e-spravedliv/154195/2/0", "text": "”Протестът на гражданите от квартал „Орландовци“ е съвсем справедлив. Те се нуждаят от нормални условия на живот, това каза Калоян Паргов, председателят на групата на БСП в Столичния общински съвет Калоян Паргов пред протестиращите в квартала.   Лидерът на столичните социалисти, заедно с народния представител от БСП Димитър Данчев и общинския съветник Николай Николов, се включи в шествието на хората по улиците на \"Орландовци\" в късния следобед в събота, което премина под мотото \"Да върнем \"Орландовци\", \"Малашевци\" и \"Бенковски\" на картата на София\". „Призовавам кмета Йорданка Фандъкова час по-скоро да започне да решава проблемите им, защото те никак не са малко. С част от тях Столична община може да се справи веднага, а за други ще трябва повече време. Но е крайно наложително да започнат да действат!“, категоричен бе Паргов. На протеста хората поставиха съвсем конкретни искания. Първото е свързано с подобряване на пътната инфраструктура - ремонт и поддръжка на уличната мрежа и на тротоарите. Също така удължаване на трамвайното трасе до края на квартал \"Орландовци\". Настояват за връзка със Северната тангента при бул. \"Илиянци\", пробив под Централна гара и довършване на ул. \"Нешо Бончев\" до бул. \"История Славянобългарска\" покрай ТЕЦ \"София\", както и ремонт на читалище \"Райна Княгиня\" и на сградата на поликлиниката в \"Орландовци\". \"Въпросът е управляващите от Столична община най-напред да проявят заинтересованост към проблемите на хората в крайните квартали, коментира Калоян Паргов, който е и заместник-председател на Комисията по транспорт и туризъм - Нашата роля като опозиция е да ги накараме да си свършат работата. Затова поканих представители на протестиращите на заседанието на Комисията в сряда, 16-и май, от 12,30 часа, за да представят проблемите си и пред колегите. А след това всички заедно да започнем да търсим начин да ги решим\".", "date": "2018.05.13", "title": "Калоян Паргов: Протестът на гражданите от „Орландовци“ е справедлив"}
{"url": "http://epicenter.bg/article/Pochina-dyadoto-na-Kiril-Dobrev/154201/2/0", "text": "Само 2 месеца не достигнаха на дядо Киро Добрев, бащата на Николай Добрев, за да навърши 100 години.   Снощи той е починал в къщата си в Гоце Делчев под грижите на своята единствено жива сестра Бена.   Интересен и дълголетен е животът на Кирил Добрев. Роден е в село Ковачевица на 21 юли 1918 година, като второ от седемте деца в семейството на Стоянка и Босилко Добреви. До 8 клас учи в местното училище „Йордже Димитров“, после продължава образованието си в Първа мъжка гимназия – София. Учи малко и в Семинарията, но се отказва и се връща в родната Ковачевица.   Той е първия кмет на селото след 9 септември 1944 г. Работил е в горското, бил е директор на МТС „Гоце Делчев“. Неговото име трайно е свързано с опитната станция по тютюните в град Гоце Делчев и селектирането на сортовете тютюн „Неврокоп“ и „Неврокопска басма“. Вече като пенсионер работи на доброволни начала в Държавен и народен контрол като инспектор – бил е страшилище за лафкаджии, редовно е проверявал пазара в града. През 1945 година Кирил Добрев се жени за Велика Стоилова. Раждат им се двама сина – Николай и Тома.", "date": "2018.05.13", "title": "Почина дядото на Кирил Добрев"}
{"url": "http://epicenter.bg/article/Rashidov-v-Moskva--Gord-sam--che-balgarskiyat-talant-otvarya-dushata-na-ruskata-publika/154206/2/0", "text": "„Горд съм, че българският талант отваря душата на руската публика“, заяви председателят на парламентарната Комисия по културата и медиите Вежди Рашидов в Болшой театър в Москва, където късно в събота вечерта започна големият гастрол на Софийската опера. С операта „Янините девет братя“ българските изпълнители завладяха прочутата нова сцена на световния театър.   Вежди Рашидов е официален гост на откриването на забележителното турне на Националната ни опера в Болшой театър. Той е в Москва по покана на Михаил Швидкой, специален съветник на президента на Русия по международното културно сътрудничество. Именно благодарение на съвместните усилия на Вежди Рашидов и на Михаил Швидкой през 2016 година беше договорен големият гастрол на Софийската опера и балет в Болшой театър, който се реализира сега. В продължение на десет дни на историческата и на новата сцена на театъра ще бъдат показани шест наши оперни и балетни спектакъла. Това се случва за първи път от близо четири десетилетия насам.   Като специален гост Вежди Рашидов бе настанен в централната ложа на Болшой театър. Медии отбелязаха, че с грандиозния гастрол на Софийската опера Рашидов е сбъднал една мечта на България.   „Без големия талант на маестро Пламен Карталов великолепното представяне на българските дарования нямаше да бъде възможно, той винаги избира печелившия път към върха в изкуството“, каза още Вежди Рашидов и припомни Седмицата на българската култура в Москва през 2012 година, когато истинска заря от най-знаменитите ни оперни гласове завладя руската публика. „Вярвам дълбоко в българския талант и винаги съм полагал и полагам усилия да се съизмерваме с най-големите постижения в Европа и в света, там е мястото на България“, допълни г-н Рашидов.   По време на еднодневното си посещение в Москва Вежди Рашидов имаше работна среща с Михаил Швидкой. Двамата обсъдиха перспективите за разширяването на културното сътрудничество между двете страни и възможностите за нови творчески инициативи. Стана ясно, че Московският театър на мюзикъла и няколко драматични театъра, както и големи галерии са готови за съвместни проекти с българските си колеги.  ", "date": "2018.05.13", "title": "Рашидов в Москва: Горд съм, че българският талант отваря душата на руската публика"}
{"url": "http://epicenter.bg/article/Mazh-ot-Shumen-ubi-rom-sled-sprechkvane-v-tsiganskata-mahala--video-/154199/3/0", "text": "М ъж на 36 години е намушкал смъртоносно с нож в Шумен ром, баща на три деца и брат му. Жертвата и нападателят не са се познавали, а първите данни и активността на предполагаемия убиец сочат, че може би има психични проблеми. Представял си, че е прероден войвода, дошъл \"да прочисти Светите места\". Подписвал се като  ,  пише „Монитор“.   Инцидентът станал още по светло в събота на границата с циганската махала в кв. Гривица и първоначално бил възприет от околните очевидци като битова свада на местни. На тел. 112 свидетели на случката се обадили в 16:36 и обяснили, че в уличката до градинката пред читалище \"Стилиян Чилингиров\" има спречкване между няколко мъже. Докато полиция пътува натам постъпило и второ обаждане за мъж, ранен с нож в гърдите. Раненият бил откаран в болница, но починал малко след пристигането му в лечебното заведение. Според медици в инцидента имало още един ранен, но това е самият нападател. В изявление до медиите от полицията обясниха, че по първоначални данни е възникнало спречкване между двама братя - на 28 и 32 години и 36-годишен мъж, както се оказва впоследствие въпросният \"Монах Велико\". \"Монахът\" намушкал с нож по-малкия от братята. В полицията за 24 часа били задържани по-големият брат и нападателят, а до късно през нощта полицаи извършваха оглед на местопрестъплението.    В неделя сутринта малко се знаеше за причините за конфликта, но стана известна самоличността на нападателя, който в последните дни и часове бил особено активен в една от шуменските групи във фейсбук. С псевдонима \"Монах Велико\" пуснал няколко часа преди атаката обява, че се издирва някой си Илхан Бейхан, който преди време бил осквернил свещен манастир и откраднал свещени за това място икони. \"Монахът\" дал срок до 23 май иконите да бъдат върнати. \"Ако до тази дата не го направи, Господ Бог да му е на помощ на него и на цялата му рода\". Мъжът се обърнал към \"преродените войводи, хайдути, монаси и тракийци\", като им казва, че се е върнал от далечни места за да прочисти светите места и да върне старото знание на всеки, който го последва. Допълнително обяснява, че ако открадналият иконите не ги върне ще приложи: \"сабя, сопа, юмруци, магии доброзорно\". \"Вярвайте в твореца ... Бог Доброто\", завършва призива си.", "date": "2018.05.13", "title": "Мъж от Шумен уби ром след спречкване в циганската махала (видео)"}
{"url": "http://epicenter.bg/article/Ot-dnes-rabotim-za-sebe-si/154186/4/0", "text": "На 13 май настъпва денят, в който гражданите ще спрат да работят за държавата и ще започнат да работят за себе си. Това означава, че тази година работим малко над 132 дена само за да си платим всички данъци към държавата.   Датата на Деня на данъчна свобода, известна по света като Tax Freedom Day, е символична и показва кога държавната хазна ще се попълни, ако всичко изработено бъде незабавно изземвано. Всеки сам може да изчисли своите данъци и своя Ден на лична данъчна свобода на специализираната страница \"Моите данъци\".   През 2018 г. българите ще изработват средно по около 289 млн. лв. за един календарен ден. Консолидираните приходи в бюджета пък са официално заложени в рамките на 38,2 млрд. лева. Това означава, че през текущата година са необходими малко над 132 дни, за да се попълни хазната и да се подсигурят публичните харчове. През последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да са все повече, което означава, че реално данъчната тежест в страната нараства. За работещите българи данъчната тежест е близо 50%, тоест за тях Денят на данъчна свобода идва чак в края на юни.   От Института за пазарна икономика отбелязват няколко интересни момента в тези 132 дни, които не бива да се пропускат: Живеещите в Българите ще получат помощ от европейските данъкоплатци, които ще ги „отменят” за малко над 8 дни работа към държавата. Последните отразяват заложените в бюджета близо 2,4 млрд. лв. помощи от ЕС. Местните данъкоплатци ще работим до 4-ти май за държавата, а в дните до 13-ти май ще бъдем отменени от европейските данъкоплатци.   Въпреки това деление ние се спираме на 13-ти май за официалната дата на данъчна свобода, тъй като тя с най-голяма точност отчита преразпределението през приходната част на бюджета. Освен изчислените 132 дни, следва да имаме наум и планираните 4 дни за отработване, които отразяват заложения дефицит от 1,1 млрд. лв. по консолидираната фискална програма. Традиционно през последните години в бюджета се залага дефицит, което означава, че държавата планира да харчи повече, отколкото събира като приходи. През последните две години обаче (2016 и 2017 г.) този дефицит не се реализира и бюджетите излизаха на излишък.   През 2018 г., ако се повтори този сценарий, може и да няма дни за отработване. Най-много дни през 2018 г. ще отделим, за да попълним приходите от ДДС – 34 дни. За приходите от акцизи ще са ни нужни близо 18 дни. За осигуровките ще ни е нужен малко над месец – 23 дни за социално осигуряване и 9 дни за здравно.   Приходите от подоходните данъци ще попълним за близо 12 дни, а тези от корпоративни данъци – за малко над 8 дни. Други почти 8 дни ще работим, само за да платим държавните и общински такси. Данъчната свобода идва по-късно спрямо предходната година, като объркване може да се получи поради сериозно разминаване в планирането и изпълнението на бюджета за 2017 г. По-висок номинален размер на БВП и много по-ниско усвояване на европейските средства изместиха данъчната свобода по-рано спрямо обявеното за 2017 г.   БГНЕС", "date": "2018.05.13", "title": "От днес работим за себе си"}
{"url": "http://epicenter.bg/article/Vasil-Mihaylov--Balgarskata-duhovnost-byaga-v-chuzhbina/154191/11/34", "text": "Българската духовност бяга в чужбина. Много ме е страх за това кои напускат и кои остават и дали се връщат. Това каза в интервю за bTV легендата на българското кино и театър Васил Михайлов.   \"Чувам, че учителите, за да доведат учениците на театър, една част от тях искат комисиона. Побърквам се от това бе, ей хора! Мен учителите ми по литература са ме направили актьор и всички, които познавам. Те правеха драматизации на произведенията, които учим, за да ги научим. Те и музикантите са ни направили хора на изкуството. Не ги водете само на „Железният светилник”, защото го учат. Научете ги да ходят на театър. Иначе никакъв дух няма да има\", призова той.    Духът започва от семейството, от учителя, от театъра, от песните, които баба ти ти пее, категоричен беше Васил Михайлов.   – Само няколко пъти съм усещал това, за което става на въпрос – сливането с персонажа и отзвукът от публиката е такъв, че аз съм стоял зад кулисите, рева и не мога да изляза на сцената. За една камерна пиеса, която играехме с Йоана Попова 27 години, хайде да не бием рекорда, по-малко е – 23-24 години, и за Георги Димитров, когато играх тук в спектакъла \"Дяволския кръг\". Искам да кажа, че само няколко пъти съм усещал, че се докосвам до…. Във всички други ситуации е професия, рутина, темперамент, нагласа. Аз обичам да съм весел, както виждате, говорихме си глупости преди това, за да се насъскам. Така правя и за всеки спектакъл. По този начин е празник, то си е празник. Артистът трябва да бъде изкъпан заради партньорките. – Достатъчно по-рано, даже вече не си ходя в гримьорната, защото имам проблем с изкачването на стълбите. Няма да издавам такива кухненски истории, но казах – обичам да съм весел, независимо на каква цена. Аз съм разказвал виц на сцената дори в момента, когато петте момичета в \"Утрините тук са тихи\"… Жалко, не сте гледала това представление, аз като си видя плаката, и ме избива на рев. Излизаме с един асансьор и когато спрем, най-старшата от тях казва: \"16, другарю старшина\", тоест немците, срещу които съм ги повел, не са двама, а 16, откъдето почва трагедията. Но докато излизаме с асансьора, аз им казвам някой много тъп или глупав виц, за да ги насъскам, и те понеже се хилят, докато излизаме, а там горе трябва да бъдат трагично, всички са с много изкривени физиономии. Понеже ще говорим за \"Аскеер\"-а, сега на Милен Миланов, нашия шеф, едно време аз бях шеф, но му отстъпих, защото започнах много да играя  и не можех да смогвам, как ние 4-5 души играхме жени. Защо играхме жени, не мога да си го представя и да си го обясня, извинявайте. И талантливи хубави актьори, които ги обичам, но дебели, играят дебели жени. Еми не е хубаво това. Но и аз съм играл жени много по-рано и не помня въобще защо играхме. Само виждах, че голямата ми капела ей така правеше – на запис после, от смях. Играл съм и Снежанка веднъж. –Не, не ми е чужда. Неслучайно се кефя на това, че жена ми не ме е познала в „Сизве Банзи е мъртъв”, да не ви го играя сега, че ще се разроша. От един много пълен мой колега костюма му три пъти го свиваха, за да ми стане така, че да не мога да дишам – каре, бяло и черно. И се носи една мека шапка в една много шарена торба. И човек, който не е виждал нито кръчма, нищо не знае, като тревата е, и отива да си прави снимка, Стефан Данаилов му прави снимка. И ще се напишка жената от смях и се страхува да не ѝ се смеят другите, че се смее на мъжа си. Ето разказвам смешни истории. Давайте за \"Аскеер\"-а. – Не знам коя ми е най-ценна, но артистът обича да получава награди, колкото и да са много. За цялостна дейност съм почнал отпреди 20 г. да получавам и тогава ми беше много смешно. Казвам: Тия хора какво ще ми дадат, като стана на 80 г., смеейки се на себе си, че няма да доживея. Ето, доживях и сега ако ви кажа, че са 5-6-7 за цялостна дейност, ще ви излъжа, не знам точно даже. С това не се оплаквам, напротив, приятно ми е. И те ми се сърдят защо не взех наградата на Съюза на артистите. – Христо първо ми се обади по телефона и аз му казах всичко на него. След това не съм говорил, но той ме принуди да говоря, когато е излязъл и е казал: Той батьо Васьо говори за преди нас. Не, преди него, със Стефан Илиев, със Стефан Данаилов и аз направихме 2-3 закона, които не се провеждат, Христо, не се провеждат, затова казвам, че няма театър. Има в провинцията 4-5 театъра, да не ми се сърдят колегите. Не е театър този, в който играят трима-четирима като мен на половин бройка, едно-две деца, които са от този град и затова са  отишли, защото ако отидат в другия, няма къде да живеят. Защото аз когато станах директор в Хасково, станах с условие – да дадат 9 апартамента и 5 тавански стаи в новия блок. Дадоха ми ги! Сега разбрах, че са продадени. Но ето – и синът ми беше режисьор, няма къде да живее, няма какво да яде. Закони има, само че не е участвал Христо, а Стефан Илиев е участвал, разбира се, той беше против закона за театъра във Великото народно събрание, това е истина и ние не го приехме. – Не, по принцип никога не съжалявам. Тогава имаше цяло движение. Аз ги записах – 131 души. Останахме само аз, Нешка, Панкратий и Светлин Русев. Аз преди 1-2 години отидох по друг повод да взимам стажа си. Оказа се, че и това не са ми зачели, и са прави, защото аз бях на щат във Военния театър и ме беше срам да вземам от две места заплати, пък и снимах през това време, заснех 4 филма. И въобще на втората седмица разбрах, че съм сбъркал мястото, където съм отишъл. Още там започнаха идиотщините. Сега разбирам, че не заслужават тези пари да ги остави човек. – Аз дойдох тука в „Старата дама” и репетирах с Кондов, с Наум Шопов, с Любомир Димитров, с Емилия Радева. Разбирате ли, втори курс бях и настъпих Кондов, щях да му счупя крака от притеснение. Аз бях много слаб и Леон ме сложи по тиролски къси гащи, с две щеки отдолу, с шкембе и с руса перука. Можете ли да си представите – на 22 години, бях като пълен идиот. – Разбира се, това исках да Ви кажа, че Митко Миланов, когато напусках театъра, да ида в провинцията, задължително – деца, държавата ни праща да се учим и след това ни праща да станем артисти...Артист ставаш след петдесетата роля. Аз се върнах тук с около 30 роли и още не бях артист. Но когато направих 50 роли, 10 години вече бях актьор, и станах заслужил артист. Исках първо да кажа, че с Наум Шопов много дълго партнирахме, воювахме с него. – Много! Наум обичаше да играе сам, но аз го докарах дотам, да ми каже един ден: „Прав си! Добре де! Прав си!”, и псуваше на старозагорски с отворено „а”. Не може двама души на сцената и той да играе сам. Има един монолог примерно, който някой път той не го казваше. Казва: „Ти си”.. Казвам: „Не съм, имаш цял монолог” – това си говорим на сцената, пред публиката. И на този монолог примерно той играеше и накрая винаги му ръкопляскаха. Но на мен не ми обръща внимание, а той го играе на мен, за мен. И аз му казвах, като не му ръкопляскат: „Тоя път няма, кофти стана, миналия път беше добре, когато ме включваше и мен”. И накрая, последните години ми каза: „Прав си, партньорството е голяма работа!”. На последното ни представление той не дойде. На петстотното. Не му се сърдя. Не дойде, защото се беше разсърдил, че не го покани тук Стефан да играе Паница. То не стига, че аз бях стар за Стамболов, ами Паница е бил на 25 години, а Наум вече беше на 60 и няколко и беше се разсърдил. Не дойде на петстотното представление тоя старозагорец. Но аз помня, че бях в телевизията, когато почина. Аз имам от малък такива събития вкъщи и не ходя на поклонения, но го поздравих с една част от монолога ми, който сега казвам в \"Дон Жуан, завещанието на един целомъдрен женкар\": „Господи, там горе не се задават въпроси, знам, но толкова искам да те питам: Там горе има ли любов, Господи? Ако няма, не е страшно, не бой се, там ще има любов, Господи, аз идвам!\".   – Вие знаете коя е, затова ли ме питате? – Не знаете ли, че аз много исках да изиграя Зобра гъркът. И сега вече театърът ми предложи, но Зорба е на 56 години, а аз съм на 80. Толкова я обичам, че не мога да си позволя, както и бай Ганьо не можах да изиграя. В един филм на Христо Христов има 3-4 сцени, и за него остарях, както остаря и Калата, когато го игра. Тогава трябваше Гришата да го играе, след това аз. Не може, това са два образа, които искат много енергия, много енергия. А тя… – Вече много отдавна не ми се запява. Казах скоро, че наистина, като слушам прогнозата за времето, и аз се разревавам, защото утре времето може да бъде хубаво, а аз може да не съм жив. Интуитивно сега, лигавя се в момента, но така е. Моля се само за Асен Шопов да се оправи, защото ето той е човек. Сега се измъквам малко. В момента на 85 години му се играят 5 пиеси в 4 театъра. Айде някой режисьор да ми се похвали и да не го обявяват за демоде, а да дойдат да му видят спектаклите.   – Ами да. Не се замислям. Да, разбира се, всеки е длъжник. И жена ми ми е длъжница, че съм я траел и аз съм ѝ длъжник, че ме е траела. Просто се замислих, защото вкъщи много-много не усещат актьорските ми проблеми, защото има артисти, които пред премиера са в „цикъл”. Няма такова нещо, но аз поначало съм си труден характер. Овенът е достатъчно да бъде Овен, а пък и актьор като бъде…жестоко. Другите ги държа встрани, даже сега малките си внуци не ги водя много-много на театър. И малкия ми син за първи път, като го заведох, се разплака.   Семейството е много важно, аз не съм се развеждал, ако знаете. Мъчим се само с една жена вече 53-4 години, но съм ѝ благодарен на нея, защото пък тя е много интелигентна. Тя ми е така...малката брадвичка, дето кастри нещата. Нея не мога да я излъжа. Хората не бива да остаряват, особено жените. Цяло есе написах едно време в списанието на жена ми: Господи, ако те има, моля те поне жените да не остаряват! – Е, как да не помня. Аз помня Ричард III, която ми беше втората роля...\"В разкошно лято слънцето на Йорк превърна зимата на нашето недоволство\", но това е малко старческа памет.. Дайте да си говорим за \"Аскеер\"-а! – Бяга в чужбина. Много ме е страх за това кои напускат и кои остават и дали се връщат. И духа, за който ме питате, защото аз съм играл и в чужбина много. Ходех в Америка и в Канада. И няма да ида вече в Канада, те и там са разделени на три. Извинявайте, пак се връщам към черното. Но питам: \"Защо една трета от салона?\", \"Защото сме разделени, вика, на три – имигранти преди 9 септември, след 9 септември и след 10 ноември.\" И там, специално за Канада, се делят.   Чакам, чакам нещо да стане, за да се върне този дух и да го видим какъв ще бъде. Много ме е страх, ето, все антинещата. Ще кажа пак за духа, какво ме е заболяло в последно време. Чувам, че учителите, за да доведат учениците на театър, една част от тях искат комисиона. Побърквам се от това бе, ей хора! Мен учителите ми по литература са ме направили актьор и всички, които познавам. Те правеха драматизации на произведенията, които учим, за да ги научим. Те и музикантите са ни направили хора на изкуството. Не ги водете само на „Железният светилник”, защото го учат. Научете ги да ходят на театър. Иначе никакъв дух няма да има. Българският дух не се създава само на 3 март, като пускаме възрожденски песни и т.н. Духът започва от семейството, от учителя, от театъра, от песните, които баба ти ти пее. Не се връщам назад, защото съм вече възрастен, но това е пътят, нашето си, нашето да се вкопчим тук. Иначе дано светът е мирен, защото е много тревожно в последните месеци.", "date": "2018.05.13", "title": "Васил Михайлов: Българската духовност бяга в чужбина"}
{"url": "http://epicenter.bg/article/Kipar-e-golemiyat-pobeditel-v-Evroviziya--Balgariya-se-klasira-na-myasto/154171/6/0", "text": "\r\n Песента на Израел \"Toy\" спечели \"Евровизия\" 2018, на второ и трето място са Кипър и Австрия. България е на 14 място. Публиката даде 66 точки на \"Еquinox\". \r\n   \r\n \r\n Преди началото на финала на конкурса Евровизия бяха раздадени допълнителни награди и България спечели получи отличието в категорията за най-добра композиция заради оригиналното звучене и елементите на национална идентичност в музиката и текста., съобщава сайтът на конкурса Eurovision.tv.", "date": "2018.05.13", "title": "Израел е големият победител в Евровизия, България получи награда за най-добра композиция"}
{"url": "http://epicenter.bg/article/Hilyadi-na-protest-sreshtu-premiera-Danchila-v-Rumaniya/154178/7/0", "text": "Хиляди хора със знамената на Румъния, Европейския съюз и САЩ поискаха оставката на премиера Виорика Дънчила, председателя на долната камара на парламента Ливиу Драгня и председателя на Сената Калин Попеску-Търичану в Букурещ и други градове. Демонстрантите скандираха: „Искаме Европа, а не диктатура!“, „Правосъдие, а не корупция!“, „Оставка!“. Протестиращите остро критикуваха икономическите мерки на правителството, а също така промените, внесени в съдебното законодателство. Имаше малки сблъсъци между тях и жандармерията. Протестът е организиран от редица обществени организации, предаде БНТ. В обръщението на организаторите, качено в социалната мрежа Фейсбук, се твърди, че „управляващата коалиция не изпълнява обещанията си, направени по време на избирателната кампания, а Румъния се отдалечава от европейските и демократически стандарти, попадайки сред автократичните режими, където преобладават интересите и произвола на политическата власт“. Подобни протестни акции се проведоха в редица румънски градове – Тимишоара, Сибиу, Брашов, Яш и др.", "date": "2018.05.13", "title": "Хиляди на протест срещу премиера Дънчила в Румъния"}
{"url": "http://epicenter.bg/article/Atanas-Skatov-izkachi-vrah-Cho-Oyo-v-Himalaite/154194/8/0", "text": "Българският алпинист Атанас Скатов изкачи връх Чо Ойо в Хималаите, който е висок  8201 метра.   Ураганен вятър задържа Скатов три дни в лагер 2 на 7150 метра височина, а част от групата се върна надолу. Във „Фейсбук” профила на алпиниста неговият екип съобщи, че състоянието му е добро въпреки студа, липсата на сън и лошите метеорологични условия. Скатов отново поздравява всички и благодари за подкрепата.", "date": "2018.05.13", "title": "Атанас Скатов изкачи връх Чо Ойо в Хималаите"}
{"url": "http://epicenter.bg/article/Nadupchiha-zadnika-na-Misis-Balgariya--snimka-/154196/10/0", "text": "Носителката на титлата \"Мисис България\" Мариана Маринова се подложи на изключително болезнена интервенция, за да изглади неравностите от бразилското си дупе, пише \"Телеграф\". За тази цел лекари инжектирали хиалурон в задника на миската, за да му придадат приемлив вид за лятото. Преди процедурата силиконовото дупе на Мариана било изключително неприятна гледка. За тази глезотия Маринова е платила висока сума, имайки предвид, че една ампула е около 400-500 лева, а на нея са й били нужни поне 5.", "date": "2018.05.13", "title": "Надупчиха задника на Мисис България (снимка)"}
{"url": "http://epicenter.bg/article/Geri-Doncheva--Zheni-Kalkandzhieva-i-Tacho-parvi-opitaha-prestizhna-aziatska-rakiya/154219/9/0", "text": "Маутай е символ на качество и престиж в Китай и се разпространява в над 100 страни по света, а от скоро вече и в България. Жени, Тачо и чаровната телевизионна водеща Гери Дончева бяха сред първите, които се потопиха в колоритния свят на високоградусовия еликсир.   Специално за тях Александър Петров и Александър Симеонов забъркаха неустоими Маутай коктейли. За ВИП вкусовете те подготвиха два вида напитки. Едната с нотки от ананас, печен бадем и захарен сироп, а за съпруга на шестата по красота в света, Стефан Манов – Тачо, миксът съдържаше уасаби и прясно изцеден лимонов сок.   Звездите предизвикаха интереса на гостите на провеждащия се за втора поредна година азиатски фестивал „Цветовете на традициите”, които се тълпяха за да опитат ексклузивната азиатска ракия. Чаровни хостеси предлагаха, напълно безплатно, шотове от екзотичното питие.   Атрактивните Маутай-коктейли предизвикаха истински фурор сред присъстващите. Представянето уважи и Негово Превъзходителство китайския посланик в България, Джан Хайджоу, част от делегацията, предвождана от Президента на Република България – Румен Радев – патрон на фестивала.   Маутай Принс и Маутай Йингбин, което означава добре дошли на китайски, се радваха на най-много внимание, а Жени, Тачо и Гери получиха специални Маутай бутилки, в комплект с традиционните чаши от 10 мл, в които китайската традиция повелява да се консумира напитката. Тримата бяха посрещнати лично от представителя на Маутай за България, Влад Гицоайка, който подробно им разказа историята на китайската ракия.   Името на азиатската ракия произлиза от наименованието на единствения град, в който може да се произвежда. В Китай град Маутай, намиращ се в провинция Гуеджо, е еквивалент на  областта Коняк във Франция. Наричана „напитката на дипломацията”, в Китай няма правителствено, фирмено или лично събитие, на което да отсъства Маутай.   Елегантната бутилка е предпочитан корпоративен и дипломатически подарък. Поднасянето на напитката по по време на официални вечери се смята за огромен жест на уважение към гостите.     Високградусовият алкохол се произвежда от сорго – вид житна култура, която издържа на засушавания и горещини, може да се отглежда в бедни почви и не съдържа глутен. Маутай - продукт превърнал се в национален символ за Китай и е най- известната марка байджо - най-популярната китайска напитка, произведена от сорго.   Куейчоу Маутай е резултат от традиционно производство с вековни традиции, който преминава през 8 ферментации и 7 дестилации в продължение на една година. Бленд от дестилати с над 1 година отлежаване в ръчно произведени глинени съдове, придават на напитката плътен аромат с остатъчен послевкус на какаови зърна.     Специалистите откриват над 1200 аромата в напитката. Най-добрата комбинация за съчетаване на Маутай е с китайска и азиатска кухня. Разнообразието от хиляди марки и видове байджо в Китай не успява да засенчи абсолютния лидер на пазара – Маутай.", "date": "2018.05.13", "title": "Гери Дончева, Жени Калканджиева и Тачо първи опитаха престижна азиатска ракия"}
{"url": "http://epicenter.bg/article/Do-1000-ta-ezera-v-Kitay-s-aktrisata-Neli-Topalova--S-detsa-na-Maldivite-i-na-Sredizemnomorski-kruiz-/154168/10/0", "text": "Меденият глас на актрисата Нели Топалова е познат на всички, та представяте ли си какво удоволствие е тя да ви разказва за пътешествия. При това  , където се намира удивително живописно и едновременно с това едно от най-тайнствените езера в Китай – езерото на хилядата острова.   Всъщност, езеро едва ли е най-точната дума, тъй като става въпрос за изкуствен водоем, възникнал в резултат на строителството на първата в страната водно-електрическа централа. Различното в случая е, че изкуственото езеро се превръща в една от природните забележителности на Китай, привличаща всяка година хиляди туристи.   За да бъде създаден изкуственият водоем, през 1959 година били изселени хората от над 1300 села. Под водата се озовали над 20 000 хектара земеделска земя, като в резултат възникнало езеро с обща площ 537 кв. км.  и … 1078 острова. Днес това е най-големият природен резерват в Китай, обитаван от 80 вида животни и над 90 вида птици.   През  2002 г. изследователи откриват на дъното на езерото развалини от тайнствен град, чиято възраст по оценка на учените е поне 1800 години. Древният град от периода Хан е разположен в подножието на планината Ву Ши Планината на петте лъва и е отлично запазен на дълбочина 26-40 метра.    Аз пък искам да ви разкажа за пътуващите букви, които утре ще спрат в „Галерията на открито” пред Народния театър в Градската градина на София. Защо пътуващи? Ами понеже са тръгнали от Пловдив и вече са били в Двореца на нациите в Женева. Но да не ви мъча с догадки и предположения. Идеята на бившата първа дама Антонина Стоянова и нейната фондация Ценности е да съчетае празника на българската азбука с поредното доказателство за високото ниво на съвременната българска живопис. Така се стига до атрактивната изложба на творби от трийсет пловдивски художници, сред които изпъкват имената на Станимир Видев, Кольо Карамфилов, Николай Кучков, Недко Итинов, Вълчан Петров, Васко Стоев.  Всеки творец е представен с по едно платно, изобразяващо буква от българската азбука. Живописните средства са различни и отразяват особеностите и почерка на своя автор. Буквите са разпределени на авторите чрез жребий.   И само на един от тях първата буква от името съвпада с тази, която му се е паднала да претвори -  късметлийката е Емилия Арабаджиева. Обединяваща нишка на експозицията е еднаквият размер на платната: 90/90 см.     Така творческият прочит на всяка буква е представен на зрителя като кадър от своеобразна фотолента, запечатала, иначе, невидими особености на авторския стил. Въздействаща, неочаквана и много лична интерпретация на буквите – това е посланието на пловдивската група художници в    Благодарение на експозицията в ООН научиха, че с нашата азбука пишат над 250 милиона души в Европа и Азия.      „Днес в Европейския съюз има три основни официални азбуки - латинска, гръцка и българската кирилица. Ние, като българи, трябва да се гордеем, че нашата страна като член на ЕС, добави своя цивилизационен принос”, казва Антонина Стоянова.   Ако утре имате път през Градската градина към 18 часа ще можете не само да видите картините, ами и да чуете на живо изпълнители от Българска национална гайдарска асоциация. А ако нямате – изложбата ще бъде там до 28 май.      Когато планирате лятото си, запазете си два дни за  , когато сръбско-българската граница се отваря за среща на приятелството и добросъседството не само за жителите на българското село Салаш и комшийското Ново корито, ами за всички, които обичат народната веселба.    от самолет изглеждат като разпилян наниз перли в Индийския океан. И всеки от тях е истински бисер във всеки смисъл на думата. 1900 атола с тюркоазени лагуни, копринени плажове и искрящо зелена растителност плюс всички достойнства на пълната почивка – тишина, спокойствие, девствена природа, невероятен подводен свят.   Хотели на втора линия няма! Доста често е един атол – един хотел. Специална романтика предлагат и наколните бунгала със стъклен под, през който можете да наблюдавате океанските обитатели или вилите със собствен плаж под къдрокоси палми.   Казват, че на Малдивите се ходи или с любовница, или с половинка, която още не ти е омръзнала. Затова сигурно ще се учудите, че Радост Иванова и съпругът й Радо вече няколко години разиграват в това райско кътче сцени от филма „С деца на море” и ако до този момент са пътували само с Жаклин, най-голямото от трите си отрочета, вече планират да почиват в пълен състав. Един Бог знае що за почивка ще е това…   Радост Иванова разкрива личното си ноу-хау за дълга и екзотична почивка с цялото семейство.   За десерт искам да изненадам почитателите на  . Тръгвайки на Средиземноморски круиз изобщо не подозирах, че 17-етажният кораб е избран от екипа на филма за снимачна площадка на поредния му епизод. Те се превърнаха в допълнителна атракция за пасажерите.   Стотици бяха желаещи за статисти-доброволци. Кинаджиите избраха само 30-ина, останалите обаче успяха да видят на живо част от творческия процес и да установят, че \"главната немска овчарка\" се казва Хенри, но той също има дубльор на име Ник-Рекс, ако се умори и отегчи. Броят на тичащите по горната палуба рязко се увеличи, откакто се разбра, че там разхождат „за проветряване на главите” двамата Рексовци.   Уникалното при дресурата на специалистката Тереза Ан Милър е, че косматите артисти реагират не само на думи и жестове, ами и на предмети с определено значение. Защото записът на епизодите е синхронен и командите й не биват да влизат във звука. Дресьорката показва червена топка и комисарят Рекс лае, при зелен дунапрен на дълга пръчка се затичва стремглаво и т.н. Послушанието му е безпрекословно и на моменти Хенри напомня космат робот. Но той е професионалист - все пак играе Рекс близо 10 години.   Първите двама изпълнители на ролята са Реджиналд фон Равенхорст и Рет Бътлър. Снимачният екип почти не наруши спокойствието на пасажерите, а присъствието на любими звезди от екрана дори подсили забавлението, най-вече със стремежа да бъдат издебнати за снимка.   Припомням ви, че страницата на Покана за Пътуване във Фейсбук подклажда любовта към пътешествията с всекидневни публикации   и я стимулира със солидни награди от  Голямата лятна игра.     ", "date": "2018.05.13", "title": "До 1000-та езера в Китай с актрисата Нели Топалова. С деца на Малдивите и на Средиземноморски круиз "}
{"url": "http://epicenter.bg/article/Kralitsata-dade-saglasieto-si-za-braka-na-Hari-i-Megan/154198/10/0", "text": "Бъкингамският дворец публикува документа, с който кралицата дава съгласието си за сватбата на принц Хари и Меган Маркъл.   Според нов закон за унаследяване на короната, влязъл в сила през 2015 г., шестимата първи наследници за трона трябва да получат съгласието на монарха, за да могат да се оженят. Хари е шестият след баща си принц Чарлз, брат си принц Уилям и племенниците си принц Джордж, принцеса Шарлот и принц Луи.    Неочаквано изпитание за бъдещата кралска булка Меган Маркъл. За да стане британска гражданка, след сватбата си с принц Хари, американката ще трябва да положи изпит.   Оказва се, че той е доста сложен, а британски журналисти направиха експеримент дали хората родени на острова, могат да го решат.", "date": "2018.05.13", "title": "Кралицата даде съгласието си за брака на Хари и Меган"}
{"url": "http://epicenter.bg/article/Rezhisyorat-i-astrolog-Stiliyan-Ivanov-shte-govori-za-Slantseto-v-horoskopa-na-uchastnitsite/154197/10/0", "text": "Астрология и Вяра! 20 май, неделя, 10:00 ч., “Къщата на София”.   В поредния уъркшоп по себепознание режисьорът и астролог Стилиян Иванов ще говори за Слънцето в хороскопа на участниците - за същността на всеки един, за Духа им... и за Бялото братство и богомилите... и за още много неща...   Ще бъдат представени филмите на Стилиян за Петър Димков - Лечителя и за дъщеря му - художничката Лили Димкова.   Във филмите си и по време на водените от него уъркшопи Стилиян Иванов представя личните си срещи с “необикновените” прояви на невидимия свят от ашрамите на Индия до шаманите на Канада и от пирамидите на Египет до Нотр Дам във Франция.   Срещите с аудиторията Стилиян започва с някой от тези емблематични филми. И независимо дали провежда уъркшоп по себепознание в България или в Канада, в Турция или в Русия, лентите за Орфей, Мевляна, Бялото братство, Ванга, впечатляват аудиторията с основната идея, която авторът защитава в творчеството си: Душата ни е безсмъртна и се преражда от живот в живот, за да се усъвършенства.   Самите уъркшопи режисьорът нарича практическите уроци по себепознание, защото чрез тях участниците се доближават максимално до собствената си същност, осъзнават скритите си потенциали, задвижващи сили и конфликти, за да изживеят осъзнато и пълноценно това, което са те.   Нещо повече. Чрез използване на методите на астродрамата всеки на практика отработва “повтарящите” се трудни ситуации, провали и неуспехи от живота си и в резултат на това несъзнаваните и подтиснати страхове се превръщат от “врагове” в помощници!   Но какво е А С Т Р О Д Р А М А? Методът беше разработен успешно у нас още преди години в съвместна работа на психолога Оксана Хорват-Станчева и режисьора Стилиян Иванов, които са членове на Съюза на българските астролози “Иван Станчев”.   Целта на астродрамата е разкриването на седалището на инстинктите ни, връзката с нуждите ни, с нашето подсъзнание и нашите корени. Защото ако не познаваме нуждите си, не можем да ги задоволим, а ако не задоволяваме нуждите си – се разболяваме. Боледува и тялото, и душата ни. Чрез преживяване на катарзис астродрамата ни помага да се свържем с най-дълбоките си емоционални потребности и да научим от какво имаме нужда, за да сме спокойни, сигурни и удовлетворени.   Уъркшопът е мястото, където се срещат астрологията, психологията, митологията, драматургията и играта. За всеки участник, според хороскопа му, се подготвя индивидуална задача, която му помага да открие своя индивидуален и уникален начин за преодоляване на пречките, да разгърне неподозираните си ресурси, които ще му помагат и занапред.   Целта е човекът да се доближи максимално до собствената си същност, да осъзнае скритите си потенциали, задвижващи сили и конфликти, да изживява осъзнато и пълноценно това, което е той. Голямо предимство на този метод е това, че познанието се придобива в група (между 5 и 15 човека) – така всеки може да се учи не само от собствените си преживявания, но и от тези на другите.   Доказано е, че груповата подкрепа е безценен ресурс при преодоляване на трудности, и в астродраматичните семинари това се подтвърждава напълно. А резултатът се постига по един забавен и увлекателен начин - чрез изиграване на определени задачи, етюди, диалози, монолози. Включена е и изключително лесна и забавна медитация за разтоварване на напрежението и концентрация.   От февруари тази година Къщата на София е ежемесечен домакин на уъркшопите на Стилиян Иванов. Първият се състоя на 18-ти февруари и разгледа връзките между орфизма и идеята за безсмъртието на Душата в индивидуалните хороскопи на участниците.   Този своеобразен вид ОРФИЧЕСКА АСТРОЛОГИЯ разкри уроците, на които ни учат Северния възел, Луната и Плутона (по знак, дом и в аспекти) в светлината на най-древните представи за бездмъртието. На 18-ти март, Стилиян проведе уъркшоп на тема СУФИЗЪМ И АСТРОЛОГИЯ, в който бяха разчетени посланията на Хирон, Лилит и Сатурн в индивидуалните хороскопи на участниците.   Срещата започна с представяне на документалния филм “Дервишите - мистиците на Изтока” и дискусия за религиозната философия на Руми (Мевляна). Беше проведен краткък практически увод в сема - медитация за Ученика и Учителя, която много хора неправилно наричат “танц-въртене”.   На 20 април Стилиян Иванов представи част от документалните си филми за Ванга и Вера Кочовска. Разказа за личните си срещи с тях. Разгледа позициите на Нептун и Уран в личните хороскопи на всеки един от участниците. Участниците научиха в какво и как могат да бъдат оригинални и в какво - разрушителни; къде са склонни да изпадат в заблуди, да бъдет мамени, използвани и да строят илюзорни светове... Как да разкривт скритите дарби, които притежаваме? Бяха очертани границите на мистиката, магиите, необикновеното, новото и различното, в които попада всеки един от нас.", "date": "2018.05.13", "title": "Режисьорът и астролог Стилиян Иванов ще говори за Слънцето в хороскопа на участниците"}
{"url": "http://epicenter.bg/article/Vtornik-i-chetvartak-sa-kritichni-za-pat--bolesti--intrigi-i-krizi-v-rabotata-i-lyubovta/154218/10/101", "text": "Предстои да преживеем седмица, богата на събития и промени. Два от дните ще бъдат критични за път, болести, интриги и кризи в работата и любовта. Всички останали дни са с позитивни дневни геометрии и ще ни предоставят възможност да преживеем добри изяви, международни дейности, културни изяви, смисъл от случващото се, важни покупки за дома и офиса, трайни капиталовложения, оказване на помощ за друг човек, работа, поставяне на цели и прецизност в изпълнението им. Мото на седмицата: Събудих се и осъзнах, че тази седмица ще бъде най-добрата в живота ми! Понеделник, 14.05.2018 г. - Новата седмица започва с дневна нумерологична карта при път на живота 3 и предназначение за постигане на стабилност в дома, успех на място, приятен път и споделени мигове на маса. Денят ще ви предостави добри възможности и шансове, постигане на хармония с приятелите и семейството. Началото започва активно с движение и пътувания. Спазвайте правилата и не нарушавайтезакона. Следобедните часове ще ви донесат гости, случване и подреждане на нещата чрез друг човек, а вечерта приключва приятно, хармонично и в компания. Мото:  …и след като се отървах от всички съмнения, реших да превърна този ден в най-успешния, който да ми носи радост, удовлетворение и хармония… Вторник, 15.05.2018 г. -  Това е първият критичен ден за седмицата. Дневната нумерологична карта е с негативна геометрия кармичен кръст при път на живота 4, която може да предизвика критична ситуация на път, проява и разбиране за болест, кризи при хронично болни хора и нуждаещите се в обществото. Бъдете предпазливи, възможни са изневери, интриги и проява на недоверие. Най-добре използвайте деня, за да гладувате, помогнете и проявете съчувствие към някого като благотворителност. Денят започва с код за предприемчивост. Сутринта може да се реализирате, но не предприемайте нищо ново и важно. През деня ще ви е нужна мотивация, настроенията рязко ще се сменят, а вечерта може да почувствате умора и отпадналост. Отдайте се на релакс. Повече за критичните дни вижте тук: http://www.eanumerology.com/bg/curious/view/69/kritichni-dni-2018 Мото : …това ме накара да изпитам благодарност за това колко невероятен е животът ми независимо от трудностите, през които преминавам, защото те ме направиха по-силен. Днес ще направя нещо добро и необичайно за непознат човек и ще зарадвам някого, който е тъжен по една или друга причина… Сряда, 16.05.2018 г. - Предстои да преживеем най-активния ден в социалната сфера, предназначен за тържества, международни изяви, конкурси, политика, събори, културни изяви, церемонии, сватби и концерти. Дневната нумерологична карта е с път на живота 5. Денят започва с големи надежди за бъдещето и светъл лъч. Сутринта активността ще бъде наложителна, ще трябва да се справяте пред друг, да проявите морал, ред и дисциплина, а вечерта завършва с много срещи, активно и показно. Мото: ...ще вдигна главата си и ще крача с щастливо сърце и ще бъда благодарен за всички малки неща в живота си… Четвъртък, 17.05.2018 г. -  Днешният ден е вторият критичен и последен за седмицата, през който е добре да бъдете внимателни на път и в работата. Дневната нумерологична карта е с геометрия кармичен кръст, затова възможностите да възникне проблем на място, в дома или офиса са реални. Денят ще бъде специален, с възможност да преживеете любов в семейството, насочено внимание към детайлите и показване на майсторски умения. Не започвайте нищо ново и важно, не подписвайте важни документи, не правете нови покупки на кола или недвижима собственост. При хронично болните е възможно да се активират сърдечносъдови проблеми, високо кръвно налягане и проблеми с кръвта. Затова е добре да използвате деня повече за релакс, лечение, изкуство, гладуване и въздържание. Повече за критичните дни вижте тук: http://www.eanumerology.com/bg/curious/view/69/kritichni-dni-2018 Мото : ...и ще бъда най-добрият и внимателен човек в света, ще споделям радостта си с хората, без да нагрубявам никого, и ще дарявам с усмивка всички... Петък, 18.05.2018 г. - Предстои ни да преживеем международен ден, подходящ за духовни дейности, постижения в науката, образованието, онлайн успех, възможност за проява на добро качество, принципи и вяра. Дневната нумерологична карта е с път на живота 7 и започва с обмисляне на работата и поставяне на цели в началото на деня. Следобед всичко ще се случва според друг човек, на който ще се наложи да повярвате, а вечерта приключва в усамотение и мисли за нещо повече. Мото: …а вярата в собствената ми сила и поведение ще ме накара да стигна по-бързо до целта...  Събота, 19.05.2018 г. - Този ден е изключително подходящ за сватби, трайни капиталовложения и богатство. Дневната нумерологична карта е с геометрия на богатството при път на живота 8 и подсигурява добри покупки, трайност при сключване на брак, проява на професионализъм и развитие. Активни ще бъдат семейното щастие, официалностите, гостувания и оставане на спомени за цял живот. Денят ще започне обещаващо, с обновление и ново начало, преминаващо в отговорност „аз трябва“ да съм добър, точен и да играя по правилата. В следобедните часове предстоят запомнящи се мигове, а вечерта успехът ще бъде документиран с възможност за материална облага. Мото : …ще изляза и ще погледна нагоре към безкрайното небе и с благоговение и възхищение на красотата му ще благодаря на Вселената за цялата тази магия около себе си... Неделя, 20.05.2018 г. - Седмицата приключва с възможност да свършим много работа, добър край на дълго отлагани задачи, за да започнем новата с добър старт при път на живота 1 и ново начало за друг. Днес активни ще бъдат успешни пътувания в страната и чужбина, дейности, свързани с коли, онлайн успех, постигане на цел и добри възможности в образованието. Дневната нумерологична карта е с път на живота 9 и започва с отказ и очертаване на граници. Сутринта е предназначена за публичност, институции и дирижиране от друг човек. През деня действайте според уговорката и се настройте психически, че работата ви ще продължи до късно вечерта. Мото: .и ще приключа седмицата като един щастлив човек, който е сътворил толкова любов около себе си през изминалите дни.  ", "date": "2018.05.13", "title": "Вторник  и четвъртък са критични за път, болести, интриги и кризи в работата и любовта"}
{"url": "http://epicenter.bg/article/Edin-ubit-i-chetirima-raneni-pri-poredna-teroristichna-ataka-v-Parizh/154180/7/0", "text": "Един човек е бил убит снощи, а четирима са ранени при нападение с нож в центъра на Париж - в района на Операта. Нападателят е крещял \"Аллах Акбар\", а впоследствие Ислямска държава пое отговорност за атентата чрез сайта си \"Амак\", като обяви, че атаката е извършена от неин войник в отмъщение на бомбардировките над Сирия и Ирак. Нападателят е бил застрелян от полицаи, които са били наблизо. Двама от ранените са тежко ранени, другите двама - по-леко. Френската полиция е започнала разследване за тероризъм. Родителите на нападателя в Париж са задържани, заяви френски съдебен източник, цитиран от AFP и „Фокус”. Според същия източник терористът е роден през 1997 година в Чечня. Все още обаче няма официално потвърждение от полицията за неговата самоличност и произход. По случая тече разследване от френската прокуратура за борба с тероризма.  Президентът Еманюел Макрон също нарече извършителя терорист и заяви: \"Франция отново плаща с цената на кръвта, но няма да се огъне пред враговете на свободата\". Вътрешният министър Жерар Колон благодари на полицаите за хладнокръвието и бързата реакция - нападателят е бил неутрализиран в рамките на девет минути след подаването на първия сигнал. Районът на инцидента обикновено е пълен с туристи и парижани, особено в събота вечер. В социалните мрежи свидетели разказват за настъпилата суматоха и как минувачи са се крили в близките заведения и ресторанти. ", "date": "2018.05.13", "title": "Един убит и четирима ранени при поредна терористична атака в Париж"}
{"url": "http://epicenter.bg/article/Ucheni--Tsigarite-i-alkoholat-sa-po-po-opasni-ot-narkotitsite/154181/7/0", "text": "Алкохолът и тютюнът са най-опасните субстанции за здравето на цялото население на Земята – те отнемат повече животи, отколкото всички останали вещества, предизвикващи зависимост. Това се казва в научна статия, публикувана в списание Addiction, предава РИА Новости, цитирана от „Фокус“. “Всеки пети възрастен жител на Земята поне веднъж се напива сериозно всеки месец, а всеки седми пуши всеки ден. И едното, и другото значително увеличават шансовете от рак или смърт в ранна възраст. Останалите наркотици се употребяват в пъти по-рядко“, заяви Ейми Пикок от Университета на Нов Южен Уелс в Сидни. През последните години учените намериха множество намеци за това, че алкохолът не само разрушава черния дроб и развива тежка психологическа и физиологическа зависимост, но и съдействат за развитието на рак, диабет и множество други тежки заболявания. Аналогични негативни черти са открити и при тютюна. Според статистиката на СЗО алкохолизмът и пушенето отнемат живота на между 3,5 и 5 милиона души, което е съпоставимо с жертвите автомобилни катастрофи и някои форми на рак.   Днес много учени активно призовават правителствата на всички страни да приравнят цигарите и алкохола към твърдите наркотици и да забранят тяхната употреба и оборот, защото те отнемат живота на също толкова много хора, както хероинът и другите видове дрога. Пикок и нейните колеги са проверили тези твърдения, анализирайки статистиката, която са събрали експертите на СЗО и други научни групи през последните няколко десетилетия. В тях са участвали няколко десетки милиони души, живеещи в цял свят.  Сравняването на данните показва, че най-смъртоносно е тютюнопушенето. Средно 110 на 100 000 души са умирали от пушенето и свързаните с това проблеми. Алкохолът отнема живота на три пъти по-малко хора, а всички наркотици взети заедно – на десет пъти по-малко. От алкохола най-много страдат жителите на Европа, а от тютюна – жителите на Океания и държавите в Югоизточна Азия. Учените са направили заключението, че тютюнът и алкохолът заплашват здравето на цялата планета не по-малко, а дори повече, отколкото наркотиците.", "date": "2018.05.13", "title": "Учени: Цигарите и алкохолът са по по-опасни от наркотиците"}
{"url": "http://epicenter.bg/article/Atentatorat-ot-Parizh-e-21-godishen-chechenets/154183/7/0", "text": "Мъжът, който снощи нападна в Париж с нож минувачи и уби един човек, преди да бъде застрелян, е идентифициран, съобщи Франс прес.   Той е роден през 1997 г. в Чечения, родителите му са задържани и са под стража, съобщава съдебен източник.   Според очевидци на снощното нападение мъжът е извикал \"Аллах е велик!\", преди да бъде ликвидиран от полицията. Мъж на 29 години беше убит, а четирима бяха ранени. Двама от тях са в болница в тежко състояние.   Отговорност за нападението пое групировката \"Ислямска държава\". Той е бил идентифициран по пръстови отпечатъци, защото не е носел лични документи.   Атаката бе извършена вчера вечерта около 21:30 местно време на ул. „Монсини”, Втори район, недалеч от Парижката опера и престижните квартали около пл. „Вандом”.", "date": "2018.05.13", "title": "Атентаторът от Париж е 21-годишен чеченец"}
{"url": "http://epicenter.bg/article/Semeystvo-stoi-zad-atentatite-v-Indoneziya/154200/7/0", "text": "Членовете на едно семейство стоят зад вълната от взривове срещу църкви в Индонезия, обяви полицията, цитирана от агенция „Фрас прес“.   Рано тази сутрин вторият по големина град в страната с най-многобройното мюсюлманско население - Сурабая - бе разтърсен от три експлозии. 11 души бяха убити, близо 40 - ранени. Майка се взривила с две от децата си в една от църквите, а бащата и другите им трима сина задействали бомбите при останалите две църкви, обяви полицейският началник Тито Карнавиян.   Президентът на Индонезия Джоко Уидодо определи атентатите като \"варварски\" и разпореди на полицията да намери извършителите, съобщава „Ройтерс“. Атаката е най-смъртоносната в Индонезия от 2005 г. Насам.   Ислямска държава пое отговорност за нея.", "date": "2018.05.13", "title": "Семейство стои зад атентатите в Индонезия"}
{"url": "http://epicenter.bg/article/Erdogan-zamina-na-poseshtenie-vav-Velikobritaniya/154204/7/0", "text": "Турският президент Реджеп Тайип Ердоган замина днес на тридневна визита във Великобритания, съобщава БГНЕС. Според турските медии в рамките на посещението си Ердоган планира срещи с премиера Тереза Мей и с кралица Елизабет II. Посланикът на Великобритания в Анкара изрази надежда, че визитата ще даде стимул на двустранните отношения и ще укрепи сътрудничеството по въпроси като борбата с тероризма, с организираната престъпност и нелегалната миграция. Ердоган имал планове да обсъди с Тереза Мей сътрудничеството в търговията, културата, сигурността и отбранителната промишленост. Естествено, сред темите на разговорите на турския президент в Лондон ще е кризата в Близкия изток, както и отношенията между Анкара и Европейския съюз, макар че догодина Великобритания напуска общността.", "date": "2018.05.13", "title": "Ердоган замина на посещение във Великобритания"}
{"url": "http://epicenter.bg/article/Vizhte-atentatora-ot-Parizh/154210/7/0", "text": "Френските медии разпространиха първа снимка на атентатора чеченец с френски паспорт, който уби човек и рани четирима снощи в Париж - 29-годишния Камзат Азимов.   Оказва се, че Азимов е придобил френски паспорт през 2010 г., заедно с майка си. Двамата са живели в Страсбург, където били популярни сред чеченската общност. По-късно, след като Азимов завършва училище, заминават за Париж, където живеят в ХVIІІ район.   Свидетели разказват, че виждайки полицаите, терористът крещял \"Стреляй, ще те намушкам!\" Първоначално полицай го парирал с електрошок, а втори го застрелял с два куршума.   34-годишен гражданин на Люксембург е сред пострадалите, но вече състоянието му е вън от опасност. Той е настанен в болницата \"Жорж Помпиду\". 54-годишна жена също е била ранено сериозно. 26-годишен мъж и 31-годишна жена са ранени леко.", "date": "2018.05.13", "title": "Вижте атентатора от Париж"}
{"url": "http://epicenter.bg/article/France-Presse--Sreshtata-na-varha-na-ES-v-Sofiya-shte-bade-zasenchena-ot-razriva-s-Tramp-zaradi-Iran/154214/7/0", "text": "В опит да засилят връзките си с Балканите, лидерите на Европейския съюз (ЕС) ще участват в среща на върха следващата седмица, но изглежда, че тя ще бъде засенчена от разрива с американския президент Доналд Тръмп за ядрената сделка с Иран, пише в свой коментар агенция \"Франс прес\".   Срещата на европейските лидери с шест техни балкански колеги в четвъртък в България идва, тъй като Брюксел се опитва да противодейства на нарастващото руско влияние в региона с обещания за евентуално членство в ЕС.   В същото време оттеглянето на Тръмп от споразумението с Иран, заедно със застрашаващите търговията нови мита, които също обтегнаха трансатлантическите връзки, ще доминират на вечерята в сряда на лидерите на ЕС в навечерието на срещата.   От канцелария на председателя на Европейския съвет Доналд Туск съобщиха, че той бе на обиколка в Западните Балкани между 24 и 27 април.   Въпреки цялата неотложност на опитите на Европа да спаси иранската сделка, може би така наречената среща на върха на Западните Балкани в София е толкова важна за собственото бъдеще на изпадналия в смут блок.   Шестте балкански държави - Албания, Босна, Косово, Македония, Черна гора и Сърбия - стават нетърпеливи да се присъединят, след като ЕС постави преди четири години разширяването в изчакване.   Пресечна точка на интереси Европейската комисия наскоро представи своята нова стратегия за региона, която има за цел да даде членство на някои държави до 2025 г. - водещи в надпреварата за присъединяване са Черна гора и Сърбия - в замяна на реформи. Това ще бъде първото разширяване на ЕС, след като Brexit ще сведе ЕС до 27 държави членки през следващата година.", "date": "2018.05.13", "title": "\"Франс прес\": Срещата на върха на ЕС в София ще бъде засенчена от разрива с Тръмп заради Иран"}
{"url": "http://epicenter.bg/article/Shte-progoni-li-Balgariya-v-obuvkite-na--Mistar-Evropa--Rusiya-ot-Zapadnite-Balkani-/154205/11/33", "text": "  Преди да започне Българското европредседателство мислех, че България трябва да постави своя цел и свой план, които да съобрази с една кръгла историческа дата в това шестмесечие, която да бъде преплетена така, че България да изпъкне като инициатор и фактор пред Европа и пред света. Но изведнъж изникна забравената от 2003/4 г. тема за Западните Балкани.   Така България влезе в новите-стари неудобни обувки на „Мистър Европа“ и се заговори за „инициатива на България за присъединяване на Западните Балкани към ЕС и НАТО“, когато политиката към този регион след разпадането на Югославия на НАТО, САЩ и ЕС беше твърде агресивна и главно насочена срещу ограничаване влиянието на Русия в региона. Всъщност, стратегията е внимателно обмислена и планирана на най-високо равнище в НАТО, САЩ и ЕС, тъй като тя има своя богата предистория и ще бъде и сред основните линии на поведение по време на следващите две европредседателства в региона, това на Австрия и на Румъния. И тук въпросът, както казах, се свежда до ограничаване на влиянието и изтласкване на Русия от този регион.   Налаганите крути санкции от САЩ, ЕС и други страни главно към руските енергийни и военни предприятия, засилената концентрация на военни сили на НАТО около границите й, включително и постоянни учения и демонстрации на сила над Русия целят изолирането й на международната сцена и пазари като водеща в света държава.   Известно е, че след Втората световна война към СССР в „сферите на влияние“ бяха Балканите, поради близки езици, общи религия и минало. След 1989г. и след разпадането на СССР Русия загуби голяма част от влиянието си сред бившите съветски републики и сред бившите нейни съюзни държави в Европа, които /се лашнаха в другия край и/ влязоха в структурите на ЕС и НАТО. Разпадането на Югославия на малки държави и разпалването на стари конфликти превърна този регион в постоянно димящ „барутен погреб“ за Европа. Кръвопролитните войни позволиха на Запада да се възползва и да се установи трайно, както политически, така и военно в така наречените Западни Балкани, но така и не проумя какво са Балканите, за разлика от Русия.   В търсенето на отговор за събудилия се „интерес“ към Западните Балкани попаднах на доклада ‘Bosnia on the Russian Chopping Block: The Potential for Violence and Steps to Prevent It’ на американския Институт за външнополитически изследвания (Foreign Policy Research Institute), който е в основата на този мой дипломатически анализ.     Председателят на Европейския съвет Доналд Туск направи неотдавна „блиц“ обиколка в столиците на Западните Балкани и заключението му е, че Европейският съюз трябва да използва Срещата на високо равнище в София на 17 май, за да бъде препотвърдена европейската перспектива пред Западните Балкани, че “балканската сигурност е европейска сигурност”.    Въпросът, който си задават, обаче, балканските лидери е дали Европейският съюз ще съдейства държавите от Западните Балкани да бъдат напълно интегрирани в ЕС и НАТО или ще бъдат оставени сами да търсят своя път, каквато е практиката през последното десетилетие. Затова срещата на високо равнище в София е много важна - тя ще потвърди европейската перспектива на Западните Балкани, в стремежа да се подобрят човешките взаимоотношения и толерантност, дигиталните и инфраструктурните връзки във и между партньорите от Западните Балкани, да се развива сътрудничеството в други сфери от взаимен интерес, включително миграция и сигурността, каза Туск.   Председателят на Европейската комисия Жан-Клод Юнкер смята, че “на Западните Балкани спешно е необходима европейска перспектива“, предупреждавайки, че би могло да се стигне до повторение на проблемите и трагедиите от миналото.   Бившият външен министър Ивайло Калфин също се произнесе, че “кампанията на Българското европредседателство за присъединяването на Западните Балкани към ЕС е успешна. Важно е процесът по присъединяването на страните от Балканите към Общността да не замре. Има такава тенденция, ако не се поставя постоянно на фокус… Ако на самата среща не стане скандал, което е малко вероятно, ще бъде приета политическа декларация, която да потвърди инициативата за членство в ЕС на страните от Западните Балкани евентуално и реално през 2025г. Русия има своето влияние в региона, но желанието на държавите за присъединяване е по-силно\", заключи Калфин.   Президентът Александър Вучич на Сърбия обещава да не влиза в НАТО, но не дава за сега дипломатически статут на руските специалисти в базата в Ниш. Цял свят знае, че тя е в отговор на американската военна база „Бондстийл“ в Косово. Дори и да се казва „Хуманитарен център“. И тук възниква въпросът изоставят ли руснаците Балканите под натиска на Запада при Българското европредседателство? Предстои да видим, защото ние също сме Балканите...     България прие ли тази мисия със съзнанието, че работи срещу Русия, за да напусне Русия региона и на нейно място да се настанят ТРАЙНО военното присъствие на НАТО, това на САЩ и ЕС? На този въпрос някои отговори дава именно този доклад, но не и на въпроса дали Русия ще се поддаде на масивния натиск на Запада чрез България и ще отстъпи?   В доклада на Foreign Policy Research Institute прозира силното безпокойство на НАТО, САЩ и ЕС от Русия. Според изследователите, които са работили по доклада като експерти “Русия дестабилизира зоната в нова и опасна офанзва“. Те са на мнение, че „Русия се е прицелила отново към Балканите и че контролът в този регион, който е с тъмна история, е част от стратегията на Владимир Путин за изграждане на световен ред по свой вкус.“     „ Раздвоеният политически и институционален пейзаж на Босна и Херцеговина оставя поле за руска интервенция. Бруталната война 1992-1995, завършила с интервенцията на САЩ и с трудните преговори по подписване на Дейтънското споразумение, подписано в Париж на 14 декември 1995г. разделя Република Босна и Херцеговина още тогава на политически единици: Федерация Босна и Херцеговина, групираща общностите от босненски и хърватски произход и Република Сръбска - общността от сръбски произход.“    Целта е да бъде разрушен съюза между Република Босна и Херцеговина от една страна и от друга - да бъде отслабено влиянието на НАТО. Дестабилизацията на тази зона би усложнило влизането на тази страна и на нейния съсед Сърбия в Атлантическия Алианс, организация, която отказва присъединяване на страни, които нямат ясно дефинирани граници.    Експертите на института напомнят, че „ . През последните години правителството на тази република, ръководена от Милорад Додик е получило голямо количество въоръжение, което е ясно нарушение на Дейтънския мирен договор.    И заключението в доклада е:    Експертите се аргументират:   В отговор на засилващото се присъствие на Западна Европа и САЩ в региона Русия предоставя техническа помощ и подкрепа, за да се възпре интеграцията на балканските страни към Запада. С тази цел действията на Русия в зоната си на влияние варират от военната до интриги след опита за държавен преврат през 2016г. в Черна гора.    Мирът на Балканите зависи от политическите гаранции и сигурността, предоставени след гражданската война на САЩ и ЕС, когато установиха един вид протекторат в региона.    „ Постепенната експанзия и укрепване на руските интереси в Босна и в нейно обкръжение съвпадат с момент, в който САЩ са по-малко обвързани и с по-малко присъствие в региона. През 2004г. САЩ изтегли своя миротворчески контингент и от тогава поддържа ограничено военно присъствие главно за залавяне на предполагаеми военни престъпници.    През последните десет години САЩ делегира на Европейския съюз решаването на проблемите в региона. Службата на Върховния европейски представител (OAR) е институцията натоварена да наблюдава гражданското изпълнение на Дейтънските споразумения. За съжаление, остана пренебрегнат региона поради липса на интерес на някои държави-членки на ЕС. Липсата на Вашингтон и Брюксел в Балканския регион го напълни с вътрешни и външни сили, които претендират дори да възстановят Босненската държава, останала без функции и банкрутирала.“      Според американския външнополитически институт една от главните заплахи е  . Генерализиран е сръбският национализъм, които цели формиране на Велика Сърбия и предоставя на руските агенти един благоприятен терен за набиране на привърженици за политически и паравоенни дейности.“     „ Русия не създаде просръбски милиции в Босна. Тя прибегна към вече създадените групи в тази зона. Това са т.н. “четници” от Втората световна война и „Тигрите на Аркан“ през десетилетието на 1990г. Навремето те бяха въоръжени милиции, които се опитаха да възстановят Сръбската държава като етнически хомогенна.  Снабдени с широки връзки с основните кланове на местно ниво, те могат да приложат своята сила срещу политическите противници и да корумпират държавни и обществени чиновници и съдии. Когато е необходимо, нараства активността на тези групировки за разпръскване на законни манифестации, да подготвят атентати или да се организират показни бунтове срещу държавата, както стана в Черна гора през 2016г.      Първо това отслабва НАТО - подновяването на вътрешно етническия конфликт в Босна ще бъде отчетено като провал на усилията през двете последни десетилетия за стабилизиране на региона.  Кредитът на доверие към Алианса като инструмент за гарантиране на сигурността в Европа ще спадне. На второ място - възобновяването на войната ще сложи край на перспективите за влизане на Босна и Сърбия в Европейския съюз.      В анализа се набляга, че едни нестабилни и несигурни Балкани ще имат драстично отражение върху европейската сигурност, а ислямските екстремистки групировки (босняците са една общност предимно мюсюлманска) биха могли да се одързостят. Перспективата за една разделена и сегрегирана Босна не е благоприятна за усилията на САЩ и Европа в противопоставяне на ислямския радикален тероризъм.   Босна има най-високо ниво на безработица на младите в света, между 15 и 24 г., процентът е 62,3%. Един нов военен конфликт и последвалата хроническа нестабилност ще накърнят икономиката, която и сега е слаба. Хиляди млади хора – предимно босненски мюсюлмани ще останат без работа и разочаровани от Запада и могат да се влеят като наемници в екстремистки групи и радикален ислям в самото сърце на Европа, се изтъква в доклада.     Според американския доклад:   През последните години бюджетът, предопределен за покупка на оръжие, бе прахосан.    „ Доставят се също така и друг тип оръжия. Най-обезпокоителните новини са, че правителството на Додик се сдобива с противовъздушните ракети Igla 1-V руско производство, предназначени за монтиране на хеликоптери“.   Анализаторите изтъкват, че   Това алармира Европейския парламент, дълбоко обезпокоен от плановете на правителството Додик, което увеличава своето сътрудничество с Русия , изпращайки дори някои полицейски специални части да се обучават и тренират в Русия, както и закупуването на руско военно оборудване и екипировки. Република Сръбска също удвои сътрудничеството си със своята съседка Сърбия в материята на сигурността и подобрява своята военна инфраструктура.“   Опасенията на Foreign Policy Research Institute са, че съществува възможност да има инциденти с насилие по време на изборите през месец октомври, което е обезпокоително, защото с „тези леки или тежки оръжия са достатъчни за разпалване на война в една държава, в която насилието и размириците се разпростират с бързина.“      „ Русия подкрепя групировки, които осъществяват паравоенени действия в Република Сръбска, както и в Сърбия. Тези групировки имат три общи черти:  - създадени през последните шест години, - подкрепят и пропагандират екстремен сръбски национализъм   -открито се обявяват за проруски.   Тяхната идеология е подобна на тази на Сръбската православна църква, „специална съюзничка“ на тези организации, на които им осигурява политическа и логистична подкрепа, а вероятно и канализира финансирането на тези групировки от чужбина.  От 78 националистически организации, разкрити в Република Сръбска, три от тях са основните инструменти за руските амбиции. „Чест Сръбска“ е асоциация от млади етнически сърби. Едно проучване по снимки и статии на групата в социалните мрежи показва техния вкус към оръжията, камуфлажно облекло, ултра-национализъм и идолатрия /почитане като идоли/ към военни престъпници. „Бившите военни бойци от Република Сръбска“ е друга организация: тя се посвещава да защитава и насърчава интересите на бившите бойци. И третата организация е на “Нощни вълци”, която е подобна на руския рокерски клуб, който произвежда ефект при намеса. Оперира като подривна екстремистка организация.    използвайки националистически чувства, лошото икономическо състояние, консервативните тенденции и скептицизъм пред намеренията, било то на Брюксел или на Вашингтон.“      Също така босненските сили за сигурност да бъдат тренирани в окръг Бръчко, която е администрирана от многонационални мироопазващи сили. Това място е стратегически важно, защото разделя на две части Република Сръбска. Да бъдат тренирани силите за сигурност в този район е много съществено, за да да гарантираме сигурността на следващите избори през октомври.    Тези мерки могат да се вземат в сътрудничество с Обединеното Кралство, чиито сили под командването на EUFOR Althea на ЕС присъстват в зоната от 2004 г. Те ще съдействат за бързо разпростиране в региона на босненските сили за сигурност.   Международните действащи лица би следвало да изпълняват мисията си с убеденост срещу корупцията и да предотвратят всяка военна и технологична помощ, каквато страните членки на НАТО предоставят на Република Сръбска, ако тя заплашва интегритета на страната. Също така е препоръчително да се използва мандата на EUFOR Althea, за да попречи на милитаризацията на Република Сръбска и експанзия на нейните паравоенни групировки. Тези мерки биха имали значителен ефект като енергично послание към лидерите на Босна, Русия и Сърбия, че Западът не е забравил Република Босна и Херцеговина. Освен това тези превантивни мерки ще бъдат от полза за стабилитета на Атлантическия алианс и за сигурността на босненския народ.“   След като се запознах с този доклад на Foreign Policy Research Institute, в заключение забелязвам същите интереси и цели на Западния свят от XIX-XX век. “Демократичният Запад” вместо да благоприятства за решаване сложните и преплетени проблеми на Балканите, ги задълбочава, усложнява и те се превръщат в постоянно тлеещ конфликт, застрашаващ пряко европейската архитектура за сигурност, интеграция и разбирателство между отделните народи.   С голямо огорчение държавите, които решиха да бъдат водени “на каишка” получават само звучно ръкопляскане и кулоарно внимание и похвали.", "date": "2018.05.13", "title": "Ще прогони ли България в обувките на „Мистър Европа“ Русия от Западните Балкани?"}
{"url": "http://epicenter.bg/article/-Antirekord--Nito-edin-kruizen-korab-nyama-da-poseti-Varna-i-Burgas-tova-lyato/154203/4/0", "text": "Нито един пасажерски кораб няма да посети Варна и Бургас през това лято. Това е антирекорд за круизния сезон у нас, разказва Би Ти Ви. Основната причина за отсъствието на пасажерските кораби е геополитическата обстановка в басейна на Черно море през последните години. Круизните компании планират посещенията си поне 2-3 години напред. Това означава, че плановете за настоящата 2018 г. са правени в горещия период на конфликта в Украйна, както и опитът за военен преврат в Турция. През 2014 г. във Варна акостират 36 круизни кораба, които водят в града близо 30 000 туристи. Това обаче сега изглежда като в далечно минало. Настоящата година, без нито един круизен кораб, е най-лошата за XXI век.", "date": "2018.05.13", "title": " Антирекорд! Нито един круизен кораб няма да посети Варна и Бургас това лято"}
{"url": "http://epicenter.bg/article/Tantsyorkata--koyato-piyana-i-nadrusana-potroshi-10-koli--razbi-nosa-na-studentka/154202/3/0", "text": "Съжалявам, виновна съм. Искам да бъда при родителите си. Да продължа образованието си. Това е един урок за мен! С тези думи преди по-малко от месец 21-годишната Габриела Медарова, която пияна и дрогирана потроши 10 коли в комплекс Оазис, омилостиви Апелативния съд в Пловдив. Тя се разплака, обеща да ходи на психиатър да се поправи и да промени живота си. И съдиите й повярваха. Оказва се обаче, че изобщо не си е научила урока, сълзите й са били крокодилски, а поведението й - напълно лицемерно. Защото миналата нощ тя е разбила носа на студентка в пловдивски нощен клуб, съобщава TrafficNews.bg На 9 май вечерта Катя Андреева празнувала 21-вия си рожден ден с приятели, като компанията се забавлявала чудесно. Вдигали наздравици с шампанско, правили си снимки с балони, танцували. Малко преди 3 часа рожденичката и нейна приятелка отишли до тоалетна. Другото момиче влязло в една кабинките, а Катя останала отвън да я изчака. Вратата на съседна кабинка се отворила, от нея излезли момче и момиче, които очевидно били заедно вътре и последното нещо, което Катя видяла, е една ръка с татуровки, която се насочва към лицето й. Падайки, чула, че момчето казва \"Ти полудя ли? Защо го направи?\". \"Свестих се след секунди - лежах на пода, от носа ми шуртеше кръв. Опитах се да се изправя, момче и момиче се опитваха да ми помогнат. Момчето ме накара да си държа главата назад, за да спре кръвта\". След минута пристигнали служители на охраната, които й помогнали и я сложили да легне. Междувременно охранителите открили нападателката, която се оказала скандалната танцьорка Габриела. Те я задържали, докато дойде полиция. На място пристигнали линейка и патрул на Второ районно. \"Качиха ме в линейката, бях цялата в кръв, не можех да дишам. Откараха ме в Хирургиите на \"Пещерско шосе\", където лекарите ме прегледаха и направиха дезинфекция. След това отидохме във Второ РПУ\", спомня си Катя. Там вече били отведени Габриела, гаджето й Пачо и още двама младежи, които били на тяхното сепаре. \"Габриела се опита да излъже, че ме е ударила, без да иска с вратата. Започна да плаче и да се извинява пред полицаите. Но момчето и момичето от тоалетните разказаха какво се случило. Аз не познавам Габриела. Никога преди не съм я виждала, нито съм разговаряла с нея. Единствено съм чела за нея в медиите при предишния инцидент. Няма абсолютно никаква причина да ме удря\", разказа Андреева. \"Не знам какъв е проблемът на това момиче, но тази агресия, която проявява, е опасна както за околните, така и за нея. Когато са полицаите са я извеждали от клуба, тя е заплашила приятелката ми, че ще разбие и нейния нос\", разказва момичето. Докато чакали за разпит в районното, гаджето на Габриела - Пачо, се държал агресивно и прекарал пръст през гърлото си, разказва приятелят на Катя - Веселин. Освен това той и приятелите му ги причакали пред Второ РПУ, но полицаите ги извикали вътре, а в това време Катя и гаджето й си хванали такси. \"В началото се страхувах и не знаях какво да правя, но като премислих нещата, реших, че това момиче трябва да бъде спряно, защото някой може да пострада много по-сериозно. Пуснала съм жалба, извадила съм медицинско, в понеделник ми предстои среща с адвокат. Ще се боря докрай\" категорична е Андреева. Два дни след екшъна тя все още е в шок от случилото се, а заради травмата на носа, диша трудно, заради отоците. \"Следващите дни лицето ми ще посинеее и сигурно няма да мога да ходя на работа, защото работя с хора. Благодарна съм на момчетата от охраната на клуба, които веднага ми сложиха лед, защото иначе пораженията щяха да са много по-жестоки\" казва момичето. Катя е студентка, втори курс, специалност \"Предучилищна педагогика\". Учи и работи едновременно, за да не бъде в тежест на семейството си. \"Не излизам много и не съм попадала в подобна ситуация. Със сигурност ще запомня 21-я си рожден ден\" казва тя. Срещу Габриела има повдигнати три обвинения, като за едно от тях тя може да получи до 3 години лишаване от свобода. На 15 април около 6 часа сутринта, тя била зад волана на  джип „БМB Х-5“, по улица „Македония“. Установено е, че преди да се качи на моторното превозно средство обвиняемата употребила алкохол и наркотични вещества – марихуана. При движение по ул. „Македония“ , тя загубила управление върху автомобила и причинила щети на други паркирани 10 коли пред комплекс \"Оазис\". След това изоставила управлявания от нея автомобил на улицата и се прибрала в дома си. След извършена проверка с техническо средство „Алкотест Дрегер“ било установено наличие на 1,38 промила алкохол в кръвта й, както и наличие на употребени наркотични вещества – марихуана. Към този момент Габриела не е арестувана, макар че очевидно е нарушила гаранцията си. Как ще процедират властите, ще разберем в понеделник.", "date": "2018.05.13", "title": "Танцьорката, която пияна и надрусана потроши 10 коли, разби носа на студентка"}
{"url": "http://epicenter.bg/article/Erbas-A321-katsna-avariyno-v-Sofiya/154215/3/0", "text": "Самолет \"Eрбъс А321\", летящ от остров Крит за Полша е трябвало да кацне аварийно на летището в София, съобщи в неделя следобед полската радиостанция RMF FM.   На борда на самолета са се намирали 180 пътници. Машината с регистрация SP-HAW излетяла в 8:37 часа българско време от Ираклио.   Час по-късно променила маршрута си и се насочила за кацане в София. В 10:01 минути колесарът докоснал пистата на аерогарата. Според информацията, с която разполага радиостанцията, в предобедните часове екипажът е предприел аварийно кацане заради технически проблем.   На пътниците било обяснено, че става въпрос за пукнато стъкло в пилотската кабина. \"Май проблем в кокпита\" - отбеляза се от София в профила си във фейсбук Войтек Цембжински, пише \"Монитор\".   В момента всички пътуващи със злополучния полет чакат на летището в българската столица да им изпратят друг самолет, с който да се приберат в Полша. Към 4 следобед от компанията организирали за пътниците храна, но можело да се наложи нощувка в София. Самолетът, който е кацнал аварийно у нас е трябвало веднага след като остави пътниците във Варшава около 12 часа българско време да натовари следващ курс с туристи за Гърция.", "date": "2018.05.13", "title": "Ербъс А321 кацна аварийно в София"}
{"url": "http://epicenter.bg/article/Dashteryata-na-alpinista-Boyan-Petrov--Toy-e-tam--kadeto-vinagi-e-iskal-da-bade/154207/2/0", "text": "\"През тази изминала седмица останах без думи. И все още не знам какво да кажа. Още от малка все чувах странни за мен думи като ‘‘Аконкагуа‘‘ или ‘‘Боуд Пик‘‘, и не бях особено сигурна това какво значи. По-късно ми стана напълно ясно, че това са планини и върхове. От години това за мен беше станало автоматично – той отиваше всяко лято и се връщаше\".   Това написа дъщерята на алпинистът Боян Петров - Тея във фейсбук.    Знаейки колко е упорит и колко силна воля има, не бях много обмисляла факта, че изведнъж ще има сериозен проблем там горе. Искам тук да благодаря безкрайно на всички за подкрепата и вдъхването на надежда, както и на хората, които участваха в издирването на баща ми. Той e там където винаги е искал да бъде – в планината, написа още тя.", "date": "2018.05.13", "title": "Дъщерята на алпиниста Боян Петров: Той e там, където винаги е искал да бъде"}
{"url": "http://epicenter.bg/article/Batak-pochete-zhertvite-na-Aprilskoto-vastanie/154208/2/0", "text": "Поклонение пред жертвите на Априлското въстание се проведе в Батак, предава БНР. Градът дава най-много жертви по време на кървавите събития, наречени \"Баташкото клане\".  По време на кървавата пролет през 1876-та загиват около 5000 батачани от близо 7000-ното население: \"Ето тук старата река, защо и казват така - защото е текла в кърви. Ето там са ги клали - където е дървото\". Всички роднини - наши и на всички батачани са внуци на светците. Това, че те са дали живота си за не само за Батак, за България най-вече - като българи, да се чувстваме истински българи, ние трябва да го оценяваме това нещо. Сега в момента даже настръхвам, защото е така\". \"Толкова светци на името на Батак\", споделиха пред микрофона на БНР жители на града, които почетоха жертвите на днешната церемония. Тази година църквата отбелязва седем години от канонизирането на батачани за светци, загинали за православната вяра.", "date": "2018.05.13", "title": "Батак почете жертвите на Априлското въстание"}
{"url": "http://epicenter.bg/article/Ekoministarat-izvadi--Bolata--ot-rezervat--Kaliakra-/154209/2/0", "text": "Министърът на околната среда и водите Нено Димов е подписал в петък заповедта за изваждане на плаж \"Болата\" от територията на резерват \"Калиакра\". Новата съобщи самият Димов пред журналисти в Каварна. Вероятно следващата седмица заповедта ще бъде публикувана в Държавен вестник. На практика с това завършва моя ангажимент като министър. Процедурата обаче не завършва с това. Трябва да се премине през промяна в Закона за биологичното разнообразие, в който народните представители ще имат думата, обясни министърът. Той припомни, че точно преди една година народният представител от „Обединени патриоти” Йордан Йорданов, е представил пред него този въпрос на една от първите му срещи, които е имал с парламентарната група. Месец по-късно и г-жа Ставрева постави същия въпрос, като беше много ясно искането на местната общност плажът „Болата” да бъде изваден от резервата и да бъде върнат на местната общност, посочи Димов. Той уточни, че с тази заповед реално плажът Болата вече не е под защитата на нормите на резервата Калиакра и местните граждани могат да го ползват като плаж. На въпрос ще се разреши ли преместваеми обекти за търговия в района, министърът уточни, че решението дали да се отдават под наем обекти ще бъде на общината, спазвайки нормативната уредба на Министерството на туризма. Един от най-красивите плажове по Северното ни Черноморие от години е превърнат в паркинг, като се е случвало колите да паркират директно на плажната ивица.", "date": "2018.05.13", "title": "Екоминистърът извади „Болата“ от резерват „Калиакра“"}
{"url": "http://epicenter.bg/article/Spasiteli-otrkiha-insulina-na-Boyan-Petrov-okolo-lager-3-pod-vrah-Shisha-Pangma/154211/2/0", "text": "Десет дни, след като изчезна, спасители продължават да издирват българския алпинист Боян Петров.   Днес двама китайски алпинисти и двама шерпи са претърсили района около Лагер 3 под връх Шиша Пангма, където са открили инсулина на българина, съобщи БНТ.   Групата опитни шерпи, които търсят изчезналия български алпинист Боян Петров под връх Шиша Пангма в Хималаите, все пак ще се качи до най-високата точка утре. Това е последната официална информация от спасителната операция.   Шерпите ще останат в последния Лагер 3 тази нощ и утре рано тръгват към върха. Очаква се това да им отнеме между 8 и 10 часа, ако времето позволява.   По-рано днес жената на Петров – Радослава Ненова, съобщи в социалните мрежи, че е взела решение спасителите да не атакуват днес върха, тъй като има риск за живота им.   „От Лагер 3 нагоре няма да го намерим жив. Колкото и да ми се иска да не губя надежда – за мен животът и оцеляването на всички участници в спасителната акция е много важен и макар да ми е много трудно, не виждам смисъл да бъдат застрашени и други животи”, написа тя.   До момента няма никаква следа от Боян Петров, който беше видян за последно на 3 май. В търсенето участват шерпи, китайски планински спасители и специално модифицирани непалски хеликоптери.", "date": "2018.05.13", "title": "Спасители откриха инсулина на Боян Петров около лагер 3 под връх Шиша Пангма"}
{"url": "http://epicenter.bg/article/Zhurnalistat-Rayko-Baychev--Alpinizmat-vav-versiyata-na-Boyan-e-poeziya-/154212/2/0", "text": "Алпинизмът е поезия и за това има хора, които трудно разбират Боян Петров. Такова мнение изрази пред \"Дарик\" журналистът Райко Байчев.   \"Хората трудно разбират, че алпинизмът във версията на Боян, тоест екстремен алпинизъм, е нещо като поезия. Има един хубав текст на Иво Иванов, който казва, че алпинизмът е джаз. Много хора обвиняват Боян, че хранел само собственото си его и заради това се катерел. Най-добрите алпинисти казват тъкмо обратното, че катеренето на подобни височини е начин да се оттласнеш от егото, да изключиш от егото, то въобще да спре да има значение в тази битка в природата, да го угасиш. Нещо като процеса на медитация. Не съм сигурен дали хората въобще разбират този екстремен алпинизъм и защо Боян е такъв, какъвто е\", коментира журналистът.   Попитан дали само хора като Боян имат дух и мощ, Байчев отговори: \"Не, разбира се. Духът и мощта могат да бъдат проявени и в ежедневния живот. Но просто се очерта контраст около този човек. На мен ми се струва, че той е човек, който обича върхове в народ, който обича низините и наистина сякаш има някакъв контраст между него и нас. Но това не е контраст, който трябва да създава хейт, а да ни кара да ни е грижа за него, както вярвам, че много хора се чувстват\".   На въпроса ще получи ли Боян нов шанс от съдбата след рака и катастрофата Райко Байчев отговори така: \"Неговият подвиг е игра на зарове с Боговете. Ние не можем да си представим тези безмълвни, безкрайни, ледени полета на тези височини. Аз се надявам той да е издържал и да се е справил още веднъж.   Сякаш има нещо, което го закриля през толкова години. От друга страна има коварна статистика въобще за подобна работа като неговата. Около 30% от хората, изкачващи осемхилядниците, свършват зле. Мен ме е страх от чисто математическата закономерност да се случват подобни неща\".", "date": "2018.05.13", "title": "Журналистът Райко Байчев: Алпинизмът във версията на Боян е поезия!"}
{"url": "http://epicenter.bg/article/Nikolay-Berievski-e-noviyat-predsedatel-na-mladezhkata-organizatsiya-na-BSP/154213/2/0", "text": "Николай Бериевски бе избран за председател на Младежкото обединение в БСП по време на Четвъртата национална отчетно-изборна конференция на организацията.   Бериевски получи 241 от общо 332 гласа на делегатите. В надпреварата участваха 23-ма младежи от цяла България, но голямата част си направиха отвод. Младежкото обединение възниква през 2009 г., а първият му председател е Явор Гечев.   След него поста заема за два поредни мандата Вероника Делибалтова. Официални гости на форума бяха лидерът на левицата Корнелия Нинова, заместник-председателят на НС на БСП Кирил Добрев, народни представители, членове на Националния съвет и Изпълнително бюро на БСП, представители от фондация \"Фридрих Еберт\", Национален политически институт „Димитър Благоев” и Институт по социология „Иван Хаджийски”, Национален младежки форум, Национално представителство на студентските съвети и др.", "date": "2018.05.13", "title": "Николай Бериевски е новият председател на младежката организация на БСП"}
{"url": "http://epicenter.bg/article/Emil-Koshlukov-za--quot-Evroviziya-quot--Pesenta-na-Izrael-e-palna-svinshtina-/154216/2/0", "text": "Конкурсът Евровизия за поредна година разбуни духовете, както у нас така и по света. Мястото където десетки държави изсипват купища пари, а едни музиканти се надяват на \"спечелят\" се оказва отново не само нагласен, но и много политически обвързан.   Социалните мрежи врят и кипят от коментари. Такъв пусна и програмния директор на БНТ 1  Емил Кошлуков.     Че Евровизия изкудкудяка, това е ясно още от онази с брадата. Че тези песни никой, никога и по никакъв повод няма да ги слуша, също. Че вече не се иска нито да можеш да пееш, нито дори да звучиш мелодично - разбрахме. Че текстът на тази песен е тъп няма спор, то и други са така.   Обаче да ми каже тази певица, че песента имала послание, затова в рефрена повтаря „Аз не съм ти играчка\" - е това ме довърши. Как играчка бе? За коя игра? Тази песен е пълна свинщина и това не е игра на думи.                                                                                                                ", "date": "2018.05.13", "title": "Емил Кошлуков за \"Евровизия\": Песента на Израел е пълна свинщина!"}
