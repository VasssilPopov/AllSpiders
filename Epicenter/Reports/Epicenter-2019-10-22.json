{"url": "http://epicenter.bg/article/Borisov-slusha-Dr--Project-Point-Blank-i-chaka-doklada-na-EK-za-monitoringa--VIDEO--/196602/2/0", "text": "Благодаря на българските работници, инженери и програмисти за това, че със своята добра работа и квалификация довеждат такива големи инвеститори и днес бе открит поредният голям завод. Индустриалните зони в България се запълват изключително бързо. Това написа във Фейсбук премиерът Бойко Борисов    \"В момента пътуваме към София, слушаме Dr. Project Point Blank и очакваме Европейската комисия да представи своя доклад по Механизма за сътрудничество и проверка. Много работихме, за да изпълним всички препоръки на ЕК!   България спази ангажимента си и очаквам добра оценка!\", завършва премиерът.  ", "date": "2019.10.22", "title": "Борисов слуша Dr. Project Point Blank и чака доклада на ЕК за мониторинга (ВИДЕО) "}
{"url": "http://epicenter.bg/article/EK--Napredakat-na-Balgariya-e-dostatachen--za-da-se-obmisli-prekratyavane-na-monitoringa-/196624/2/0", "text": "Европейската комисия смята, че България е изпълнила условията по механизма за сътрудничество и проверка по всичките 17 препоръки от миналата година.   Това съобщиха от пресслужбата на ЕК, която прие днес най-новия си доклад за предприетите от България действия за изпълнение на ангажиментите ѝ във връзка със съдебната реформа и борбата с корупцията и организираната престъпност в контекста на механизма за сътрудничество и проверка (МСП), съобщи БНР.    Необходимо е България да продължи да работи последователно за превръщането на отразените в доклада ангажименти в конкретно законодателство и за трайното му изпълнение, се казва още в съобщението.    „Въпреки че все още са налице предизвикателства, свързани с изпълнението на нужните реформи и поддържането на набраната скорост, отбелязаният от България напредък понастоящем е достатъчен, за да се обмислят прекратяването на действието на МСП и използването на нови механизми за мониторинг на национално равнище и на равнището на ЕС. Ще чуем внимателно становищата на Парламента и на Съвета, преди да вземем решение“, заяви председателят на Еврокомисията Жан-Клод Юнкер.    „Още в началото на мандата си заявих, че бих искал механизмът за сътрудничество и проверка да приключи при тази Комисия. Разбира се, осъществяването на тази амбиция винаги е зависело от изпълнението на всички изисквания в областта на съдебната реформа и борбата с корупцията и организираната престъпност“, подчерта още той.    Механизмът беше създаден при присъединяването на България и Румъния към ЕС през 2007 г. като преходна мярка за улесняване на продължаващите усилия на България да реформира съдебната си система и да засили борбата с корупцията и организираната престъпност.    „ЕК дава оценка, че България е изпълнила всички препоръки на Комисията, а този механизъм е на Комисията. Така че това си е решение на Европейската комисия и тя е независим надпартиен орган“, коментира евродепутатът от Европейската народна партия Андрей Ковачев .    „Смятам, че го махат заради обещанията на Юнкер, защото той пое такъв политически ангажимент. Отпадането на този механизъм от една страна е добре за България, защото това е едно срамно петно, което тежи в целия интеграционен процес на България. Но от друга страна този механизъм трябваше да доведе до повече справедливост в България, повече ред. Като че ли той не успя да изпълни тази своя роля. И поради това и прекратен“, коментира Елена Йончева, евродепутат от Партията на европейските социалисти.    В днешния доклад се разглеждат предприетите от България действия след ноември 2018 г. В него се съдържа оценката на Комисията на това как българските органи са подходили към 17-те препоръки. Докладът се придружава от работен документ на службите, който съдържа подробен анализ на Комисията въз основа на постоянния диалог между българските органи и службите на Комисията.    Преди да вземе окончателно решение за прекратяване на действието на МСП за България, Комисията надлежно ще вземе предвид становищата на Съвета и на Европейския парламент.", "date": "2019.10.22", "title": "ЕК: Напредъкът на България е достатъчен, за да се обмисли прекратяване на мониторинга "}
{"url": "http://epicenter.bg/article/-Vasko-Vasilev--Pri-Yordanka-Fandakova-ima-rezultati--Sofiya-stava-vse-po-hubava/196625/2/0", "text": "  „Всеки път, когато дойда в мой любим роден град, го намирам все по-хубав, по-подреден и по-чист. Възхитен съм. Главният „виновник“ за това е г-жа Фандъкова“, каза световноизвестният цигулар Васко Василев, който подкрепи Йорданка Фандъкова за кмет на София. Това съобщиха от пресцентъра на ПП ГЕРБ. „Друг няма кого да подкрепям, защото аз виждам факти, не разговори“, каза още Васко Василев. По думите му „Политиците толкова често обещават и нищо не се случва. Знам, че като кажат „ще видим“, нищо не се случва, а при г-жа Фандъкова има резултати.“ В специално видео той я поздрави за направеното и посочи, че културният живот за София е най-важният, не само за столичани, а и за Европа и целия свят, защото хората идват в София и забелязват, че това е истински европейски град. „Продължаваме подкрепата за творческия сектор с още по-смели планове и амбиции. Нашата цел след като създадохме пространства за култура и да отворим център за съвременно изкуство и нова концертна зала в София“, каза Фандъкова.", "date": "2019.10.22", "title": " Васко Василев: При Йорданка Фандъкова има резултати, София става все по-хубава"}
{"url": "http://epicenter.bg/article/Elen-Gerdzhikov--Sofiya-se-promenya-dinamichno--tova-tryabva-da-prodalzhi--Kaloyan-Pargov--Razvitie-v-zasto/196626/2/0", "text": "Лявата и дясната визия за развитие на София изложиха в предаването \"Плюс - минус\" по Нова телевизия Калоян Паргов, водач на листата на БСП за общински съвет и Елен Герджиков, кандидат за общински съветник от ГЕРБ, настоящ щеф на СОС.   „Според нас София се променя много динамично през последните години и това трябва да продължи. София няма време за губене. Има начертани конкретни приоритети. Има решени проблеми през годините, но има и нови предизвикателства. Именно те изискват нова енергия, хора, които познават проблемите на града и имат опит, за да ги решават”, каза Герджиков. И добави: „Смятаме, че сме натрупали доста опит в това отношение. В програмата на Фандъкова ясно са начертани новите предизвикателства и начините, по които те да бъдат решени през следващия мандат.”      изтъкна лидерът на БСП-София.   \"Видимо е, че досегашният модел на управление е изчерпан. Доказателство за това са и скандалите, и проблемите около ремонтите през последните години”, посочи Калоян Паргов. „Нужна е промяна за нова перспектива на София. Тя може да се осъществи само с нов кмет и едно ново мнозинство, което да даде старт на това ново начало на развитието на София и то в една по-различна посока от всичко, постигнато досега, без да отричаме и постигнатото, разбира се”, категоричен бе той.   Елен Герджиков пък посочи, че кметът би трябвало да разчита на конкретно мнозинство в Столичния общински съвет, а не всеки път да търси подкрепа.   ще гласува на 27-и.   По темата \"транспорт\" Герджиков каза, че градският транспорт е с обновени автобуси и тролейбуси.  Довеждащият транспорт до метрото трябваше да стане факт много отдавна, даде пример Калоян Паргов.   Ние започнахме с големите проблеми, сега ще навлезем и в малките улици, казва шефът на Столичния общински съвет от ГЕРБ.   Четири месеца продължи ремонта на една малка улица в центъра на София - \"Малко Търново\", на която снимах предизборния си клип. Избрах я, защото за четири месеца ремонт не са направени рампи за инвалиди. Трябва да се мисли повече, когато се ремонтира, посочи Паргов.      ", "date": "2019.10.22", "title": "Герджиков: София се променя динамично, трябва да продължи! Паргов: Това е развитие в застой!"}
{"url": "http://epicenter.bg/article/Mustafa-Karadaya--Chepelare-ima-nuzhda-ot-DPS--ot-politikata-na-tolerantnostta-i-zaednostta-/196628/2/0", "text": "  България не може без ДПС, а ДПС има само едно – в България. С тези думи се обърна към жителите на Чепеларе председателят на ДПС Мустафа Карадайъ на предизборната среща в общинския център. На нея бяха представени кандидатите за общински съветници и кандидата за кмет на Община Чепеларе Анета Пашалиева. Това съобщиха от пресцентъра на ДПС. Има едни самонарекли се патриоти, чиято философия е омраза, противопоставяне и разделение сред хората. Патриотизмът обединява, а не разделя, каза лидерът на ДПС. Патриотизмът не поставя под риск стабилността и сигурността на държавата, защото всяка омраза ще получи своята реципрочна омраза. ДПС със своите ценности - заедността и толерантността казва, че различието не е проблем, а богатство, обяви още той. Карададайъ каза, че християни и мюсюлмани могат да бъдат рамо до рамо единствено в ДПС. Само в ДПС те могат с гордост да развяват своята идентичност, без да е проблем идентичността на другия, добави той.   Карадайъ даде пълна подкрепа на кандидата за кмет на Община Чепеларе Анета Пашалиева и каза, че тя се кандидатира от ДПС, защото е патриот, обича Родината, Общината и хората от Чепеларе. Чепеларе има нужда от ДПС, от политиката на толерантността и заедността, обяви той. Председателят заяви, че Чепеларе има нужда да бъдем единни и заедно, за да има бъдеще в общината. Защо през последните 10 години в Чепеларе, Смолян и Баните не се случват нещата така както в Рудозем, Мадан и Неделино. Общините на ГЕРБ не могат да се сравняват с тези на ДПС в Рудозем, Борино, Неделино и Мадан, обясни Карадайъ. Лидерът на ДПС каза, че големите партии са партиите на големите градове. Тяхната грижа не стига до малките общини и малките населени места. ДПС е партията, която е еталон за управление на малките общини и населени места, обяви той. Това се говори в Брюксел и го знаем всички в България. Въпросът е дали ние гражданите на Чепеларе искаме общината да се развива както тези общини, които се управляват от ДПС, запита лидерът. Ние трябва да си свършим нашата работа, за да дадем бъдеще на нашите деца в Чепеларе, Родопите и България, обясни още Карадайъ. Днес сме тук, за да кажем, че моделът на управление на млаките общини на ДПС, който го има в съседните общини, ще се случи и в Чепеларе след 28 октомври. На 27 октомври ще гласуваме за Анета Пашалиева и за нашите общински съветници, за да вземат правилните решения в подкрепа на развитието на нашата община Чепеларе, заключи председателят на ДПС Мустафа Карадайъ. Аз, етническият българин и православен християнин имам честта вече от 20 години да работя в ДПС и никога не бих заменил тези 20 години за други, каза зам.-председателят на ПГ на ДПС Йордан Цонев. Това казвам аз на патриотите и националистите от Родопите. Вие не сте патриоти и истински родолюбци. Ако бяхте такива, щяхте да съпоставяте само качествата и никога етническата принадлежност и религията. Това е бъдещето на България – да бъдем заедно, да творим заедно, да създаваме условия за нашите деца заедно, каза още той. Йордан Цонев заяви, че въпреки всичко Анета ще бъде кмет.   Въпреки предразсъдъците Чепеларе ще има своя достоен кмет и ДПС ще застане зад нея с целия си експертен потенциал, с цялата си сила и с цялото родолюбие и патриотизъм на всички българи, които работим за ДПС, заключи Цонев.   На предизборната среща присъстваха още народният представител Хайри Садъков и областният председател на ДПС Смолян Салих Аршински.", "date": "2019.10.22", "title": "Мустафа Карадайъ: Чепеларе има нужда от ДПС, от политиката на толерантността и заедността "}
{"url": "http://epicenter.bg/article/Yavor-Bozhankov--Oponentite-mi-preminaha-vsyaka-granitsa---shte-otvarna-s-usmivka-/196629/2/0", "text": "  Опонентите ми преминаха всички граници с омраза и компромати. Това не помага на никого. Предизборната ми кампания започна с дело срещу мен, заведено от г-н Цветан Цветанов. Заради мои думи загубил съня си. Последва фалшива новина в сайт от гр. Варна, който ме обвини, че съм участвал в ПТП, от което съм избягал. Нелепо е, че в същия момент бях на празник на читалището в с. Върбица с опонента ми от ГЕРБ – г-н Добромир Добрев, откъдето имам десетки празнични снимки. През януари публично предупредих, че осъждан престъпник влиза в училищата на Горна Оряховица под патронажа на кмета г-н Добромир Добрев. Явно опонентите не си взеха поука. Фалшивата новина за катастрофата се разпространява в социалните мрежи от същия Симон Милков. Натискът продължи с фалшив сигнал в полицията, че някой е принуден с шамари да гласува за мен. Доколкото разбрах, сигналът е изпратен по електронна поща. Подминавам всичко това с усмивка. Няма да се поддам на натиск и да променя начина, по който водя своята кампания. Чистотата и моралът в живота и политиката са принципи, с които не правя компромис.  ", "date": "2019.10.22", "title": "Явор Божанков: Опонентите ми преминаха всяка граница - ще отвърна с усмивка!"}
{"url": "http://epicenter.bg/article/Pozitsiya-na-natsionalniya-predizboren-shtab-na-BSP--Institutsii-zaemat-stranata-na-upravlyavashtite-/196631/2/0", "text": "        БСП винаги е подкрепяла мерките, които имат за цел да осигурят честното и демократично провеждане на изборите. За съжаление това е поредната кампания, в която институции заемат страната на управляващите в предизборния процес.      В същото време институциите мълчат оглушително по над 10 наши сигнала, свързани с нарушаване на българското законодателство.     Хора с влязла в сила присъда, доказани сводници и лихвари се вихрят необезпокоявано като кандидати на управляващите.    Управляващите са тези, които владеят властовия и финансов ресурс, но активно се проверяват представителите на опозицията, които бяха оставени без субсидия. Едните са поставени в комфорт да водят своята кампания по същество, а другите - в обяснителен режим.    Остават броени дни до изборния ден и призоваваме институциите да бъдат на висотата на отговорността си пред обществото, а не на ангажиментите си към тези, които ги назначават.  ", "date": "2019.10.22", "title": "Позиция на националния предизборен щаб на БСП: Институции заемат страната на управляващите!"}
{"url": "http://epicenter.bg/article/Ninova-v-Knezha--Za-men-e-chest-da-podkrepyam-instruktora-na-Radev---letets-iztrebitel-Slavey-Toshirov/196635/2/0", "text": "\"В Кнежа съм, за да подкрепя Славей Тоширов като наш кандидат за кмет, да му пожелая успех и да постигне поне същия резултат, какъвто направи президентът. Тоширов е достоен българин, отдал живота си в служба на Отечеството. Винаги съм се възхищавала на такива хора. Подкрепям и листата, която е съчетание от хора с опит, но и младост и енергия, и най-вече от хора, които обичат общината и са готови да работят за вашето добруване\". Това заяви председателят на БСП Корнелия Нинова в Кнежа.    \"По-важно е какво ще свършат те за вас. Тук съм, за да говорим за политика, за вашия живот и ежедневие - да бъда гарант, че това, което днес казваме, ще се сбъдне. Кнежа има огромен потенциал – неразвит, най-вече в областта на земеделието и селското стопанство. В миналото е бил известен земеделски център\", подчерта още Нинова. По думите й към момента общината е с неоползотворени възможности, но и с шанс да се развива. \"Неслучайно тук е „Институтът по царевица” и предприятието \"Сортови семена”, каза още тя.    \"Какво може да се направи, за да се помогне на общината? Кметът и общинските съветници не могат да свършат всичко, но ние можем на национално равнище да им помагаме\", подчерта председателят на левицата. Нейното мнение е, че за да има модерно земеделие в България, трябва да се възстановят „Напотиелни системи\"; трябва да изградим преработвателни предприятия за селскостопанска продукция – да има краен продукт с добавена стойност и работни места. \"Ще ви дам пример – в Румъния преди 1 месец държавата създаде държавно предприятие за изкупуване на селскостопанска продукция на собствените си производители. Българската земя е прекрасна – тя може да ни храни всички като народ, а не да внасяме храната си отвън. Има възможност да се отглеждат плодове и зеленчуци. Трябва правилна държавна политика\", изтъкна Нинова. Тя обърна внимание, че кметовете на левицата ще предоставят общински земи на местни земеделци, ще откриват общински борси и пазари за земеделска продукция. \"Кнежа може отново да стане развит земеделски район\", заключи Нинова.", "date": "2019.10.22", "title": "Нинова в Кнежа: За мен е чест да подкрепям инструктора на Радев - летец изтребител Славей Тоширов!"}
{"url": "http://epicenter.bg/article/Mazh-napadna-sluzhitel-na-Speshna-pomosht-v-Petrich/196550/3/0", "text": "Служителка на Спешна помощ – Петрич е била нападната от придружител на пациент, съобщи NOVA.    Сигналът за инцидента е подаден около 16:00 ч. на 21 октомври в РУ-Петрич, съобщиха от ОДМВР – Благоевград.    При оказване на медицинска помощ на пациент, придружителят е ударил служителката с ръка по рамото. Той е установен и задържан след незабавни действия на служители от РУ-Петрич. Задържаният е 32-годишен, от гр. Петрич.", "date": "2019.10.22", "title": "Мъж нападна служител на Спешна помощ в Петрич"}
{"url": "http://epicenter.bg/article/Neykov-prognozira--Spokoen-byudzhet-za-osiguritelnata-sistema-za-2020-godina/196537/4/0", "text": "Спокоен бюджет за осигурителната система за следващата година прогнозира пред БНР директорът на Балканския институт по социална политика и бивш ресорен министър Иван Нейков.    Според него това ще бъде може би последният спокоен бюджет преди задаващите се икономически трудности.    „2020-а изглежда по-добре в сравнение с 2019-а от гледна точка на финансовата стабилност на бюджета на НОИ и на НЗОК... За първи път за пенсии ще бъдат дадени над 10,5 млрд. лева, от които близо 40% ще дойдат от бюджета, а досега сме имали 50-60% от бюджета. Това е добър индикатор за финансова стабилност“.    В предаването „Преди всички“ на програма „Хоризонт“ Нейков подчерта, че очакваното увеличение на парите в бюджета с 6,6%, при условие че се очаква над 3% инфлация, е знак, че няма да има осезаема промяна в стандарта на хората, които разчитат само на пенсия:    „Затова ще има разминаване в гледните точки на създателите на бюджета и на потребителите на бюджета“.    По думите на Иван Нейков в бюджета за догодина не се дава отговор на два важни въпроса – за натрупалото се напрежение по повод отварянето на ножицата между старите и новите пенсии и за тавана на пенсиите:    „За хора, които имат еднакъв принос към системата, само заради това, че са се пенсионирали преди 10 години, а другите сега, има разлика в пенсиите много осезаема, говорим за разлика от над 200 лева. Този подход, който имаме - на еднакво увеличаване на всички пенсии, всъщност отваря повече ножицата… А близо 30 000 души ще си казват – защо внасяхме своите осигуровки, защо повярвахме на системата, след като сега системата не е коректна към нас, като ни реже от пенсията заради въведения таван“.    Нейков заяви, че „в социалната сфера, ако не направиш нещо навреме, в един момент ще си длъжен да го направиш, но ще ти струва много скъпо“.    „Пропуснахме годините на стабилен ръст за преодоляване на важните проблеми“, заяви Иван Нейков.", "date": "2019.10.22", "title": "Иван Нейков прогнозира: Спокоен бюджет за осигурителната система за 2020 година"}
{"url": "http://epicenter.bg/article/OON--Balgariya-e-zaplashena-ot-dramatichen-spad-na-naselenieto/196525/11/0", "text": "До 2050 година България ще загуби една четвърт от населението си. Това пише в доклад на ООН, цитиран от \"Ройтерс\".    Масовата емиграция на младите от Югоизточна Европа поставя държавите в региона в много тежка ситуация. От 10-те страни с най-бързо намаляващи популации в света, девет са в Югоизточна Европа. Причината е комбинация от по-голям брой емигриращи, отколкото идващи в тези страни, както и ниската раждаемост.    \"За разлика от Западна Европа страните в този регион не използват имиграцията, за да попълнят празнините. Населенията в Югоизточна Европа стават по-малобройни и по-възрастни\", казва Алана Армитаж, регионален директор за Източна Европа и Централна Азия на Фонда на ООН за населението.    Между 1995 и 2035 г. броят на населението над 65-годишна възраст ще се удвои в повечето от страните в региона, се посочва още в доклада. Като се има предвид намаляващия брой на хората в работоспособна възраст, съществува реален риск за бъдещето на основни социални услуги като изплащането на пенсии. Повечето страни в Югоизточна Европа вече изпитват значителен недостиг на работна ръка, което затруднява икономическия ръст и шанса да се намали изоставането от Западна Европа.    Проблемът се обуславя от ниското заплащане, лошото образование и професионално обучение, както и политическата несигурност в тези страни, където държавата продължава да доминира в икономическия сектор. Това кара младите да предпочетат по-добре платената и по-удовлетворяваща работа на Запад.   Армитаж посочва, че при сегашните условия ще е много трудно да се обърнат тенденциите на емиграция и ниска раждаемост. Правителствата в Югоизточна Европа трябва да разработят пълноценни политики за населението, базирани на спазването на човешките права, да осигурят по-добра грижа за децата, по-гъвкави работни часове, майчинство и за двамата родители, както и по-равно споделяне на тежестта в семейството между мъжа и жената. Страните от Югоизточна Европа се нуждаят от по-плавно преминаване на младите от обучението към трудовите места, както и осигуряването на достъп до желаната работа. Има нужда и от повишаване на заплащането, за да бъде спряна тенденцията младите професионалисти да емигрират, подчертава Алана Армитаж.  ", "date": "2019.10.22", "title": "ООН: България е заплашена от драматичен спад на населението"}
{"url": "http://epicenter.bg/article/Poetichen-listopad-na-ploshtada-po-sluchay-91-godishninata-na-Stolichna-biblioteka/196567/6/0", "text": "На 24 октомври 2019 г. Столична библиотека навършва 91 години от създаването си.   По този повод тя предлага на всички софиянци и гости на столицата на 23 октомври 2019 г. от 18:00 ч. на пл. „П. Р. Славейков“ 4 да станат част от Поетичния листопад на площада – музикално-поетична вечер с участието на известни български поети и музиканти, като: Калин Терзийски, Бойко Ламбовски, Мирела Иванова, Пламен Дойнов, Марин Бодаков, Иван Бороджиев – саксофон, Иван Христов – кавал и Петър Чухов – китара.", "date": "2019.10.22", "title": "Поетичен листопад на площада по случай 91-годишнината на Столична библиотека"}
{"url": "http://epicenter.bg/article/Krasen-Kralev--V-Sandanski-veche-ima-unikalna-multifunktsionalna-sportna-zala-/196551/8/0", "text": "Министърът на младежта и спорта Красен Кралев посети изградените в последните четири години нови спортни обекти в Сандански. По покана на Кирил Котев спортният министър разгледа новоизградената многофункционална спортна зала в Сандански, която вече е завършена и предстои да бъде открита. Това съобщиха от ММС.    Министерски съвет отпусна целево финансиране в размер на над 3,3 млн. лева за изграждането на спортния комплекс. Общината осигури допълнително 460 хил. лева. Трибуните са с 500 седящи места за зрители. Залата е изградена по всички съвременни стандарти за енергийна ефективност и безопасност.    “Благодарение на доброто сътрудничество между правителството и местното управление, Сандански ще разполага с една от малкото зали в България, които предлагат възможност за практикуване на всички колективни спортове на закрито”, заяви Красен Кралев. В новата зала той разговаря с представители на спортната общественост от региона.    В знак на благодарност спортният министър получи фланелка от местния волейболен клуб “Медиус Волей” с неговото име.    Кралев се срещна с местни спортисти и на лекоатлетическата писта в парка “Свети Врач”. Пистата отговаря на международните стандарти за провеждане на младежки състезания. В изграждането на пистата бяха инвестирани над 800 хил. лева. В момента тя се ползва за подготовка на атлети от цялата страна.    В непосредствена близост до пистата се намира футболният стадион и тренировъчното игрище. В ход е проект за подмяна на настилката на игрището. Инвестицията е на FIFA Forward, чрез БФС, за 420 хил. лева.    Пред медии министър Кралев заяви, че е доволен от това, което е направено от местната власт в Сандански по отношение на спортната инфраструктура. Красен Кралев изрази увереността си, че доброто сътрудничество между Министерство на младежта и спорта и Община Сандански ще продължи. По думите му, това ще бъде гаранция, че започнатото през този мандат ще бъде довършено.    Красен Кралев и Кирил Котев бяха придружавани от народния представител Георги Динев.   ", "date": "2019.10.22", "title": "Красен Кралев: В Сандански вече има уникална мултифункционална спортна зала "}
{"url": "http://epicenter.bg/article/Megan--Ne-misleh--che-kralskiyat-zhivot-shte-e-lesen--no-se-nadyavah-pone-da-e-spravedliv/196544/10/100", "text": "Меган Маркъл за първи път говори открито за натиска, на който е подложен животът ѝ под светлините на прожекторите, като нов член на британската кралска фамилия. \r\n \r\n 38-годишната херцогиня на Съсекс проведе откровен разговор по темата с водещия Том Брадби в новия документален филм на ITV \"Хари и Меган: Африканско пътешествие\", който тази неделя се излъчи в Обединеното кралство. На въпроса колко дълго може да се справи с постоянното внимание, липсата на уединение и непрекъснатите слухове, изпълващи таблоидите, Меган разкри, че просто приема всеки ден такъв, какъвто е.   \", добави тя.   Припомняйки си разговорите по темата, които е водила с принц Хари, Маркъл каза: \" \", споделя в интервюто бившата актриса.   Меган продължи, казвайки на Брадби, че ще би оправдала ситуацията, ако тя действително бе справедлива.   \" \", сподели херцогинята.   Пред камерата тя разкри, че в началото, когато е срещнала принца, приятелите ѝ в Америка искрено се радвали за нея, понеже тя самата била щастлива. Но неин познат - англичанин, я предупредил:   \" и\", казал ѝ той.   Но въпреки думите му, тя се вслушва в сърцето си и днес плаща цената за своя избор - името ѝ присъства в почти всеки нов брой на изданията в Обединеното кралство, като не всеки път написаното отговаря на истината. Поне така твърдят от Двореца.   По-рано в документалния филм Макръл говори прямо също и за майчинството, както и негативното отношение на пресата по време на бременността ѝ, продължило и през първите месеци, след раждането на сина ѝ - Арчи, в началото на май т.г.   \" \", откровено заявява Меган.   Тя разкри, че е преодоляла тежкия период благодарение на принц Хари и малкия Арчи.   \" \", казва херцогинята на Съсекс. \"Хари и Меган: Африканско пътешествие\" е заснет по време на визитата на кралската двойка на Африка, която се проведе в края на септември и началото на октомври т.г.   Източник: Дир.бг", "date": "2019.10.22", "title": "Меган: Не мислех, че кралският живот ще е лесен, но се надявах поне да е справедлив"}
{"url": "http://epicenter.bg/article/-Butilka-legenda-pristiga-za-Uiski-Fest-Sofiya-2019/196657/9/0", "text": "Колекционерите на уиски нямат търпение за най-голямото събитие в света на уиски-културата у нас, като бижуто на феста е строго пазена тайна, но със сигурност появата му няма еквивалент до този момент. Легендарната бутилка с уиски ще пристигне за осмия Уиски Фест София, който по традиция ще бъде открит от посланиците на САЩ, Великобритания и Ирландия в петък, 25 октомври в Sofia Event Center.   Тридневният празник, който се утвърди като най-голямото и престижно уиски събитие в Централна и Източна Европа, ще събере на едно място над 300 вариации на марки уиски от цял свят, сред тях и собствената марка „Уиски Фест София“.   Един от гостите на очаквания фестивал на уиски-насладите ще спечели пътуване до три дестилерии в Шотландия за двама, както и Golden Tour на култовата атракция The Scotch Whisky Experience в сърцето на Единбург.   Билетите за Уиски Фест са в продажба онлайн на  , а могат да се купят също така и в Sofia Event Center по време на самото събитие.   На касите на фестивала ще се продават допълнителни уиски кредити, както и „златни” кредити за много специални уискита. Всеки уиски кредит е равен на половин унция – 15 мл, което според експертите е достатъчно, за да може човек да разбере дали иска отново от същото или е готов за нови усещания.   Ценителите могат да избират между два вида билети: тридневният струва 45 лв. с включени 15 уиски кредита или Неделен – 30 лв. с 10 уиски кредита. И двата вида достъп предоставят още оригинална дегустационна чаша Glencairn, справочник с марките и дестилериите, бутилка вода.   Редовни посетители на феста споделят, че е най-добре да стартирате дегустациите с най-високия клас от избраните от вас напитки, за да се насладите на всяка глътка подобаващо и да усетите различните нюанси на различните питиета.   Организаторите на Уиски Фест София насърчават пиенето на много вода между дегустациите, както и хапването, и съветват гостите на фестивала да заменят шофирането с алтернатива.   Уиски Фест София не само представя качествени напитки, той е истински празник на вкусовете, ароматите и усещанията, който посреща стотици почитатели на уиски културата, които имат много общи теми.   От години Уиски Фест София е известен като възможност за бизнес контакти, за срещи със стари приятели и запознанства с нови.   Интересни уиски-факти ще изненадат не само новаците, но и познавачите – на щандовете ще ви посрещнат експерти, а лекторите ще ви запознаят с невероятни истории от уиски света.   По време на събитието гостите имат богат избор от преживявания. Ще има специална зала за коняк и ром, бариста кът за любителите на кафе напитки и фууд корнер, където ще има деликатеси със сосове от уиски.   В допълнение, талантливата джаз звезда Велека Цанкова и прекрасното soul duo Лина Никол & Алекс Васев ще радват посетителите с изпълненията си на живо, а феновете на интересните напитки ще могат да опитат най-новото в уиски-коктейлите, някои на основата на бира - според световните тенденции.   Любителите на пури ще се насладят на аромата им на специално отоплена тераса.   Един от дните на Уиски Фест София съвпада с Димитровден и това е страхотен шанс имениците да отпразнуват подобаващо!   В събота срещу неделя ще спим с един час повече заради смяната към зимно часово време и ще можем да сме отпочинали за последния ден на феста.   Пълната програма и допълнителна информация за Уиски Фест София 2019ще намерите на  и      За повече информация може да пишете на електронен адрес    Всички удоволствия, които предлага Уиски Фест, са достъпни само за пълнолетни лица. Организаторите и официалните представители на марките апелират: Консумирай отговорно!", "date": "2019.10.22", "title": " Бутилка-легенда пристига за Уиски Фест София 2019"}
{"url": "http://epicenter.bg/article/Alek-Bolduin-svali-gashtite-si-v-efir--Video-/196554/10/100", "text": "\r\n Алек Болдуин реши да направи показно на новата си визия пред телевизионните зрители. \r\n   \r\n 61-годишният актьор, който определено е отслабнал, изненада аудиторията по време на шоуто на Джими Фелън. \r\n   \r\n Докато си говореше с водещия за едно уникално посещение за рожден ден в тв предаването, когато манекен, който приличаше на Болдуин падна от тавана и Фелън показваше снимка на репликата, Болдуин реши да демонстрира пред аудиторията колко много е отслабнал. \r\n Най-неочаквано той стана и свали панталоните си. \r\n   \r\n  - каза той, като се изправи и показа стегнатите си крака. \r\n , допълни той. \r\n   \r\n През смях Фелън се опита да прикрие слабините на Болдуин със снимката, която държеше в ръка. \r\n   \r\n , каза Фелън, на което бащата на 5 деца отговори:  \r\n   \r\n Наскоро стана ясно, че Болдуин, който има една дъщеря от Ким Бейсингър и трима синове и още едно момиченце с Хилария, е в очакване на още една дъщеричка. \r\n   \r\n Източник: Дир.бг \r\n", "date": "2019.10.22", "title": "Алек Болдуин свали гащите си в ефир (Видео)"}
{"url": "http://epicenter.bg/article/Legendata-na-svetovnoto-kino-i-vechen-simvol-na-krasotata-Katrin-Denyov-navarshi-75/196616/10/100", "text": "75 години навършва днес една от легендите на световното кино и вечен символ на красотата Катрин Деньов. Над 100 са превъплъщенията й в киното, две от които печелят \"Сезар\" - ролите й в \"Последното метро\" и в \"Индокитай”, а за участието си в \"Площад Вандом\" получава приза за най-добра женска роля на фестивала във Венеция. В началото на тази година Катрин Деньов заедно с още 99 френски актриси и интелектуалки се обявиха против вълната от обвинения за сексуален тормоз, която, според тях, излиза извън контрол и взима невинни жертви. Катрин Деньов дебютира в киното още на 13 години, но истинска слава й донася филмът мюзикъл „Шербургските чадъри”, в който тя се снима, когато е на 21. Негов режисьор е Жак Деми, а музиката на Мишел Льогран е една от най-запомнящите се в киното.   В живота на Катрин Деньов следват множество роли в киното и бурни любовни преживявания. Майка е на две деца, чиито бащи са не по-малко известните Роже Вадим и Марчело Мастрояни. Муза на Ив Сен-Лоран, и на 75 тя остава символ на вечната женска красота и стил. В началото на тази година Катрин Деньов заедно с още 99 френски актриси и интелектуалки се обявиха против вълната от обвинения за сексуален тормоз, която, според тях, излиза извън контрол и взима невинни жертви.   Източник: Нова.тв", "date": "2019.10.22", "title": "Легендата на световното кино и вечен символ на красотата Катрин Деньов навърши 75"}
{"url": "http://epicenter.bg/article/Emblematichnata-zhiletka-na-Kart-Kobeyn-otiva-na-targ/196621/10/100", "text": "Акционна къща в Ню Йорк организира търг с вещи на рок легенди, който ще се проведе на 25 и 26 октомври в Манхатън. За жилетката от мохер и ликра на Кърт Кобейн е обявена първоначална цена от 300 000 долара. С нея вокалистът на „Нирвана” се появява на концерт на MTV през 1993 г.   \"Това е „Светият Граал” от дрехите на Кърт Кобейн, които бихте могли да закупите. Тя е важна част от историята на рок музиката”, каза организаторът на търга.   Кожени ръкавици с кристали на Майкъл Джексън, носени по време на обиколката му през 1981 г., се очаква да достигнат цена между 100 и 200 000 щатски долара.   В търга ще участват още жълтото велурено яке на Елвис Пресли от филма „Щастливо момиче”, чиято предварителна оценка е до 10 000 долара, както и ръкописи на Боб Дилън и Ерик Клептън.", "date": "2019.10.22", "title": "Емблематичната жилетка на Кърт Кобейн отива на търг"}
{"url": "http://epicenter.bg/article/Predstaviha-nay-barziya-avtomobil-v-sveta-sas-skorost-800-km-ch/196633/10/99", "text": "Най-бързият автомобил в света бе представен - той може да достигне поразителната скорости от над 500 мили (около 800 км/ч), съобщава Мирър, цитира Канал 3.   Автомобилът, разработен от екипа на „Bloodhound Land Record Record“ (BLSR), може да счупи световния рекорд за скорост през 2020 г. „Най-бързата кола по права линия в света“ бе представена днес в пустинен район в Южна Африка.   Тя се задвижва от реактивен двигател EJ200 Eurofighter Typhoon и разполага с прецизно обработени твърди алуминиеви джанти, които са проектирани да издържат на напрежение при пътуване със свръхзвукови скорости. Екипът на BLSR ще тества автомобила на писта в Южна Африка, преди да се опита да счупи световния рекорд за скорост на сушата през следващата година. Една от ключовите цели на тестовете ще бъде да се види как се държи автомобилът при забавяне и спиране, след като е достигнал такава огромна скорост.   Зад волана ще бъде Анди Грийн, който през 2017 г. е шофирал предишна версия на автомобила в Нюкуей.   Марк Чапман, инженерният директор на BLSR, каза: „Там разбрахме колко бързо можем да накараме да работи двигателя на пълна мощност и да го ускорим на макс.   „Анди успя да достигне 200 мили/ч за 32 секунди. „Тук, на 16-километрова писта, можем да го ускорим за много по-дълго, да постигнем по-висока скорост и да изследваме стабилността, ефективността и спирачния път на автомобила. Всичко това е от решаващо значение за постигане на нов световен рекорд за скорост на сушата.“   Един от ключовите елементи на тестовата писта е дистанционният сензор за отчитане на скоростта. Тази система използва станции на всеки 1 км по пистата, които записват скоростта и посоката на вятъра - ключови, когато колата лети с такава скорост.   Питър Карни, говорител на „Digital Catapult“, фирмата, стояща зад технологията, обясни: „Автомобилът има за цел да върви по-бързо от всяка друга наземна машина, построена досега“.   „При очакваните скорости неочакван насрещен вятър може значително да повлияе на стабилността и посоката на автомобила и следователно е ключов момент за решение кога да използвате автомобила. Ще измерим и запишем точни данни на 1-километрови точки по трасето и така тази информация може да бъде използвана от екипа за планиране на драйвинга“.", "date": "2019.10.22", "title": "Представиха най-бързия автомобил в света със скорост 800 км/ч"}
{"url": "http://epicenter.bg/article/Srina-se-saytat-na-BFS-/196560/8/0", "text": "Срив в сайта на Българския футболен съюз. Онлайн страницата не работи, а при опит да се влезе в нея, системата автоматично изтегля файл с неизвестно съдържание.    От пресцентъра на БФС казаха за NOVA, че техните IT специалисти работят по отстраняването на проблема, но дали става въпрос за хакерска атака не е ясно.    От Съюза припомнят още, че миналата седмица многократно са правени неуспешни опити за злонамерени онлайн атаки.  ", "date": "2019.10.22", "title": "Срина се сайтът на БФС "}
{"url": "http://epicenter.bg/article/BFS-naznachi-Dermendzhiev-za-natsionalen-selektsioner/196638/8/0", "text": "На свое заседание Бюрото към Изпълнителния комитет на Българския футболен съюз утвърди Георги Дерменджиев за селекционер на националния отбор на България, съобщи Gong.bg.    Новият треньор ще парафира договор за 6 месеца с опция за удължаване с още две години.    Изпълнителното бюро също така уважи молбата за напускане на мениджъра на съдиите Илонка Джалева и временно отстрани от длъжност председателя на Съдийската комисия Йордан Сталев.", "date": "2019.10.22", "title": "Официално! БФС назначи Дерменджиев за национален селекционер"}
{"url": "http://epicenter.bg/article/Uspehi-za-Balgariya-na-svetovnoto-parvenstvo-po-Shotokan-Karte--Do-/196652/8/0", "text": "На провелото се световно първенство по Шотокан Карате-До в Карлови Вари, Чехия, българските състезатели на треньора Виктор Свиленов от клуб „Ипон“ и спортни зали „Fenix Sport” грабнаха общо седем медала.   В дисциплината кумите на възраст 16-17 г. в категория - 73 кг, Светислав Тодоров стана световен шампион. Също така той завоюва и 3-то място на отборната дисциплина кумите на възраст 16-20 г. Ирен Христова стана вицесветовна шампионка в дисциплината кумите на възраст 14-15 г.в категория -53 кг. Тя завоюва и вицесветовна титла в дисциплината отборно момичета във възраст 12-15 г. и микс отборно кумите във възраст 12-15 г.   Стоян Кисьов завоюва 3-то място в категория -70 кг.на възраст 18-21 г. Йълдъз Ибрям от същия клуб 3-та отборно кумите на възраст 16-20 г. В дисциплината Мастърс, възраст жени над 18 г., категория – опен, вицешампиона стана Кристина Свиленова. В дисциплината кумите, възраст мъже над 18 г., категория опен, брозна грабна Сашко Патраклиев. В дисциплината кумите, възраст мъже над 21 г., категория до 80 кг., Йордан Георгиев също спечели бронзов медал.  ", "date": "2019.10.22", "title": "Успехи за България на световното първенство по Шотокан Карате-До "}
{"url": "http://epicenter.bg/article/Tramp--Srokat-za-spirane-na-turskata-ofanziva-v-Siriya-mozhe-da-bade-udalzhen/196542/7/0", "text": "Срокът за преустановяването на турската военна операция в Североизточна Сирия при необходимост може малко да бъде удължен. Това заяви президентът на САЩ Доналд Тръмп на заседание на кабинета си, състояло се в Белия дом, предаде ТАСС, цитира Новини.бг    Вицепрезидентът на САЩ Майк Пенс и държавният секретар Майк Помпейо по време на консултации в Анкара се договориха за петдневно прекратяване на огъня. Ако ни е необходимо още малко удължаване на този срок, той ще бъде удължен, каза снощи Тръмп.    На 9 октомври Турция започна офанзивата \"Извор на мира\" в Северна Сирия, която е насочена срещу бойците от Силите за защита на народа. На 17 октомври САЩ и Турция постигнаха споразумение за преустановяване на бойните действия в Северна Сирия. Турция се съгласи да прекрати огъня за 120 часа, за да може кюрдските отряди, влизащи в коалицията Сирийски демократични сили, да напуснат района на планираната \"зона за сигурност\".", "date": "2019.10.22", "title": "Тръмп: Срокът за спиране на турската офанзива в Сирия може да бъде удължен"}
{"url": "http://epicenter.bg/article/Premierat-Borisov-otkriva-zavod-za-farove-na--quot-Mertsedes-quot--v-Plovdiv-/196578/2/0", "text": "Пътят Пловдив-Асеновград стана много хубав. От Пловдив до Истанбул и от Пловдив до Белград имаме пътища. За това идват инвестиции. Научихме се от старите грешки. Всички парцели имат ток вода, даваш им парцел, а те идват да си строят. Сега, когато почнахме пътя Ботевград - Мездра и ремонта на АМ \"Хемус\", инвеститори от Кърджали отидоха във Враца и строят 5 завода. Това каза министър-председателят Бойко Борисов по време на откриването на нова фирмена база за производство на автомобилно осветление край Куклен.    \"Упрекван съм в добросъседството, което имам към съседните ни държави. От 1934 г. в Турция са започнали да работят с \"Мерцедес\". Вижте колко години са пред нас в производството на такива авточасти. Само преди седмица открихме над 200 работни места в нов завод на \"Бош\". Софтуерът на всички електрически автомобили ще се правят в България. Тук ще се измисля и дизайнът на няколко модела автомобили. 60 млн. евро продукция - това са 120 млн. лв. за износ\", похвали се Борисов. Той изтъкна, че това е най-сладкото за една държава.    \"Завод след завод строим. Започнаха да се връщат висококвалифицирани български кадри от чужбина\", посочи бе Борисов. Премиерът на страната допълни, че продължават да строят.   За мен е важно, че тук пасяха магарета, а сега какви магистрали и халета са. Не ви ли е драго?! На мен ми е драго. Идват хората и казват: Благодаря на държавата и общината, това са добросъседските отношения, подчерта още премиерът и призова да се стягаме и да работим здраво.    Преди 4-5 години БВП беше 50 милиарда, а тази година ще минем 120 милиарда лева. Добре е, когато има такива инвестиции, които оставят добавена стойност в България. Благодаря на българските работници, инженери и програмисти за това, че със своята добра работа и квалификация довеждат такива инвеститори“, каза още премиерът Борисов. Той акцентира върху изградените индустриални зони в България, които се запълват изключително бързо.    „Когато сте идвали насам, сте видели колко много заводи се строят“, отбеляза министър-председателят Борисов и добави: „За мен е важно, че общината и държавата са осигурили всички условия. Това са работни места, това е БВП“.   Според премиера е от значение, че висококвалифицирани български кадри започват да се завръщат от чужбина. Борисов отбеляза също изграждането на инфраструктурата у нас, като специално акцентира върху пътя Ботевград – Мездра и Пловдив – Асеновград, както и разширяването на околовръстното на град Пловдив.   „При този огромен растеж на града и видим икономически подем, не може пловдивското летище да остане в страни. Мисля, че Балканите имат нужда от голям хранителен хъб, в който да идват и да се изнасят стоки. Може в един момент да се окаже, че със самолет по-евтино ще се доставят стоки, отколкото с тировете, ако се направят групажи. Работим по тази тема“, каза още премиерът Бойко Борисов.    „Одело България“ ЕООД е компания, занимаваща се с производство на осветление за автомобилната индустрия и е част от турския холдинг „Байрактарлар“. Инвестицията за завода край Пловдив е на стойност 40 милиона евро, като се очаква до 2023 години да бъдат наети на работа близо 400 души. За инвестицията си в страната, фирмата получава Сертификат за Инвеститор Клас А от Министерство на икономиката.    „Одело България“ ЕООД наскоро откри Развоен център в София, където ще бъдат наети близо 40 инженери, работещи за дизайна на предни и задни светлини за автомобилната индустрия. Локациите в Пловдив и София обслужват две взаимно свързани дейности – дизайна и производството на автомобилни светлини.    Компанията има общо 6 завода по света на стойност 253 милиона евро - инвестиции, направени през последните 7 г. В тях работят 4000 служители, а оборотът за 2018 г. е 383 милиона евро.  \"Ако парите в хазната са такива отиваме на 2 млрд. излишък и ще говорим пак за летището в Пловдив. Това не е предизборно, аз съм го планирал и знаете, че каквото сме казали, сме го направили\", допълни премиерът.   Производствената база на турската компания \"Одело Фарба България\" ще заработи в индустриална зона „Капсида“ в Куклен. Борисов бе придружен от вицепремиера Томислав Дончев, министъра на икономиката Емил Караниколов и посланика на Турция в България д-р Хасан Улусой.  Първата копка беше направена през лятото на 2018 г. Инвестицията, която ще се влага поетапно в три завода до 2023 г., е в размер на 40,6 милиона евро, а общият брой на наетите ще е 400 души.    Oбщaтa плoщ нa пapцeлa e 92 000 квaдpaтни мeтpa, кaтo пъpвият зaвoд e въpxy 23 000 квaдpaтни мeтpa. Дo кpaя нa 2024 гoдинa тpябвa дa бъдaт гoтoви втopият зaвoд, кaктo и пpoизвoдcтвeнa бaзa зa eлeктpoникa плюc пapк зa пoддocтaвчици.    \"Одeлo Фapбa Бългapия\" e чacт oт Вауrаktаrlаr Grоuр. Оcвeн \"Мерцедес\" сpeд ocнoвнитe му клиeнти са \"Ауди\", \"Бентли\", \"Порше\", \"Волво\" и др.     ", "date": "2019.10.22", "title": "Премиерът Борисов откри завод за фарове на \"Мерцедес\": Завод след завод строим! (ВИДЕО)"}
{"url": "http://epicenter.bg/article/Yunker-potvardi--che-monitoringat-varhu-Balgariya-otpada-/196582/2/0", "text": "В 09.00 часа, малко преди началото на пленарното заседание на Европейския парламент в Страсбург, евродепутатът от партията на Социалистите и Демократите Елена Йончева разговаря с председателя на Европейската комисия (ЕК) Жан-Клод Юнкер. Това съобщиха от пресофиса на евродепутата.    На въпрос дали мониторингът върху България отпада, Юнкер отговори положително.    \"България трябва да полага повече усилия за установяване на правова държава\", отбеляза евродепутатът, с което председателят на ЕК се съгласи.   Очаква се решението да бъде обявено днес в 15.30 часа българско време", "date": "2019.10.22", "title": "Юнкер потвърди: Мониторингът върху България отпада! "}
{"url": "http://epicenter.bg/article/TsIK-e-dala-razreshenie-petima-da-badat-zadarzhani-i-obvineni-za-narushenie-na-izborni-prava/196594/2/0", "text": "За петима души, сред които е кметът на Несебър Николай Димитров ЦИК е дала разрешение да бъдат задържани и обвинени, съобщава БТА.  Това става ясно от пет отделни решения, публикувани на сайта на комисията.    Решенията са на базата на постъпили мотивирани искания на Главния прокурор от вчера.    Николай Димитров е независим кандидат за кмет на Несебър за пореден мандат.    ЦИК е дала подобни разрешения и за Петър Тодоров и Георги Георгиев - кандидати за общински съветници в Несебър, както и за Константин Лефтеров - кандидат за общински съветник в Свети Влас и за кандидата за кмет Атанас Япаджиев.   Те ще бъдат привличани и задържани като обвиняем по досъдебно производство за нарушение на изборните права.  ", "date": "2019.10.22", "title": "ЦИК разреши ареста на кмета на Несебър и още четирима"}
{"url": "http://epicenter.bg/article/Kampaniyata--Badi-voynik--idva-v-Targovishte-/196596/2/0", "text": "Възможностите за постъпване на работа в Българската армия ще бъдат представени в град Търговище утре, 23 октомври, когато градът ще е домакин на поредното събитие от кампанията на Министерството на отбраната „Бъди войник“.    В 16.00 ч. пред драматичния театър ще бъде разположена информационна борса за набиране на войници и матроси. В нея ще бъдат представени Сухопътните войски, Военновъздушните сили, Военноморските сили, Националната гвардейска част, служба „Военна полиция“, Централно военно окръжие и 68-ма бригада „Специални сили“. На място младите хора ще могат да се запознаят с вакантните места във Въоръжените сили, с условията и начините за кандидатстване.    По същото време в района ще бъдат изложени образци въоръжение, оборудване и техника от състава на Сухопътните войски, Военноморските сили и Служба „Военна полиция“. Музей на открито на оръжието на българската войска в миналото ще покаже Патриотичен клуб „Възраждане”. Ще има и изложба на детски творби под надслов „Бъди войник”.    На проявите в Търговище ще присъства флотилен адмирал Георги Пенев, заместник-командир на Военноморските сили. Той ще даде брифинг за присъстващите журналисти при старта на събитието.    От 18.30 ч. в читалище \"Напредък\" започва концерт на Представителния ансамбъл на Въоръжените сили, Представителния духов оркестър на Военноморските сили, Музикална школа „Нови гласове“ и състави при Младежки дом – Търговище - Мажоретен състав, ДФА „Шарено герданче” и Балетна формация „Търговище”.  ", "date": "2019.10.22", "title": "Кампанията „Бъди войник“ идва в Търговище "}
{"url": "http://epicenter.bg/article/Erdogan-i-Putin-se-sreshtat-v-Sochi-zaradi-situatsiyata-v-Siriya/196528/7/0", "text": "Турският президент Реджеп Ердоган и руският му колега Владимир Путин се срещат във вторник в Сочи, съобщава Нова телевизия. Основна тема на разговора ще бъде ситуацията в Сирия.    Москва смята, че стабилност на региона може да бъде постигната само чрез възстановяване на сирийското единство. Анкара обаче иска сирийските правителствени сили да напуснат районите близо до турската граница, за да може той да настани там до два милиона бежанци.    По-рано Турция заплаши, че ще поднови военната си офанзива в Северна Сирия, ако кюрдските бойци не се изтеглят напълно на 30 километра от турско-сирийската граница.  Под натиска на Съединените щати, Анкара склони да спре бойните действия в рамките на 120 часа от зоната за сигурност в района, които изтичат тази вечер в 22 часа българско време. ", "date": "2019.10.22", "title": "Ердоган и Путин се срещат в Сочи заради ситуацията в Сирия"}
{"url": "http://epicenter.bg/article/Liberalite-na-Dzhastin-Tryudo-ostavat-na-vlast-v-Kanada/196529/7/0", "text": "Управляващите в Канада ще останат на власт, като либералите на премиера Джъстин Трюдо ще формират правителство на малцинството. Това съобщи Нова телевизия.   По първоначални данни либералите водят в 146 от 304 избирателни окръга. За да формират правителство на мнозинството, те се нуждаят от 170 депутати.  Партията на Трюдо остава първа политическа сила, но ще е в отслабена позиция и ще разчита на подкрепа от левите формации в опозиция, за да прокарва ключови закони в 338-местния парламент.    Основната опозиция на либералите - консерваторите, засега водят в 118 избирателни окръга.    Избирателната система на Канада не дава места в парламента пропорционално на процента от гласоподавателите, подкрепили дадена партия. Процентно либералите водят пред консерваторите с едва 1,1% от гласувалите, но ще спечелят значително повече депутатски места.  ", "date": "2019.10.22", "title": "Либералите на Джъстин Трюдо остават на власт в Канада"}
{"url": "http://epicenter.bg/article/Yaponskiyat-imperator-Naruhito-obyavi-vazkachvaneto-si-na-trona-na-Hrizantemata/196532/7/0", "text": "Императорът на Япония Нарухито официално обяви днес възкачването си на престола в съответствие с японската конституция и закона за императорския дом. Той направи обръщение на церемонията по интронизацията си в Токио, съобщи ТАСС.    \"Възкачвам се на престола в съответствие с конституцията и закона за императорския дом. Провеждайки церемонията по възкачването на престола, обявяваме това на страната и на целия свят\", каза монархът.    Церемонията се състоя в \"Боровата зала\" на императорския дворец. На нея бяха поканени около 2000 гости, включително чуждестранни лидери, отбеляза Асошиейтед прес. Нарухито получи императорските пълномощия на 1 май, след като баща му, 85-годишния Акихито, се оттегли от престола. Той е 126-ият император на най-старата наследствена монархия в света, която според историци датира от 1500 години. ", "date": "2019.10.22", "title": "Японският император Нарухито обяви възкачването си на трона на Хризантемата"}
{"url": "http://epicenter.bg/article/Lavrov-pred-Vzglyad/196541/7/0", "text": "В интервю Сергей Лавров говори за периода, когато се е срамувал от случващото се в страната - по време на разпада на СССР. Тогава Министерството на външните работи на Съюза, а след това и руското Министерство на външните работи от времето на Елцин направи всичко, за да угоди на \"западните партньори\". Един от министрите от онези години смяташе, че Русия няма национални интереси. Страната обаче научи много полезен урок от дипломатическата отстъпчивост от онези години.    Ясно е, че преди разпадането на СССР Лавров не е бил сред хората, които определят външната политика на страната. Но той, като член на ръководството на Министерството на външните работи, отблизо е можел да наблюдава как СССР прави отстъпки по най-различни въпроси.  Въпреки че дипломатите винаги зависят от политиката, разработена от Кремъл от първо лице, именно в края на 80-те и началото на 90-те години произволът на Горбачов и Шеварнадзе, стана страховит.    Не само двустранните преговори, било то с американците или с германците (за обединението на Германия), но и цялата външна политика на СССР придобиха характер на капитулация. Не, думите все още бяха изговорени правилно, а и самото външно министерство се опита да направи всичко възможно, за да защити националните си интереси, само че разбирането за националните интереси на дипломатите и политическото ръководство се разминаваха все повече и повече. СССР предаде всичко - първо Източна Европа и Източна Германия, после Африка, след това (особено след началото на „Пустинната буря“) и Арабския свят.    Външната политика се оказа заложник на вътрешната, загуби все повече и повече контрол не само върху хода на реформите, но и над състоянието на нещата в съюзните републики и страната като цяло. Горбачов все по-често използва международните дела като инструмент за поддържане на властта в страната. Централният апарат на Министерството на външните работи наблюдава с отвращение и ужас случващото се, неспособен да промени нищо. Когато Лавров говори за срам заради поведението на \"цяла поредица от известни хора\", става ясно, че той има предвид не само Горбачов и Шеварнадзе, но и Вадим Бакатин, който става началник на КГБ след август 1991 г. и през декември предаде документи за подслушвателни устройства на американците в посолството на САЩ в Москва. Специалните служби и външното министерство винаги работят ръка за ръка и затова предателството в редиците на един от тях винаги удря \"съюзниците\".    Но „най-веселото“ започна през 1992 г.: Ако преди това най-вече бихте могли да се срамувате от непублични изявления и действия на висши служители (за това как те не заемат позиция в преговорите), с разпадането на СССР и публичните изявления понякога започват да предизвикват усещане за парещ срам.   През 1992 г. един от руските министри публично в Токио говори за възможността да бъдат прехвърлени и четирите Южни Курилски острова на Япония. В международните организации СССР загуби собствена позиция и инициатива, почти автоматично подкрепяйки западните предложения.    Бившият вече американският президент Никсън си спомня как тогавашният външен министър Андрей Козирев му е казал в Москва, че Русия няма национални интереси, а само общочовешки. Отделна тема е как Борис Елцин е действал на международната арена. След като премина от борбата за власт в страната в международната политика, а Примаков дойде в Министерството на външните работи, поведението му започна да се променя, Елцин стана по-малко отстъпчив. Но преди това той успя да каже много.    Както например в известната реч през юли 1992 г. в Конгреса на САЩ. Тази реч беше преизпълнена от радостта, че „комунистическият идол, който сееше социален раздор, враждебност и несравнима жестокост навсякъде по земята, който вдъхва страх в човешката общност, се срива“. Тогава Елцин говори за руската външна политика така:    „Русия приведе практическата си политика към редица страни в съответствие с тържествените декларации от последните години. Спряхме доставките на оръжие за Афганистан, където хиляди руски граждани и афганистанци загинаха в безсмислено военно приключение. Лишен от външни опори, марионетният режим в Афганистан се срина ...    И Русия веднъж завинаги отхвърли практиката на двойни стандарти във външната политика. Нямаме намерение да лъжем повече нашите партньори за преговори, нито руския, нито американския, нито който и друг народ. Тази практика приключи завинаги. Това се отнася за експерименти с бактериологични оръжия и вече известни факти за американските военнопленници, корейския Боинг и много други. Този списък може да бъде продължен. Архивите на КГБ и бившия Централен комитет на КПСС се отварят. Освен това приканваме САЩ и други държави да си сътрудничат при разследването на тези тъмни страници на бившата империя ... \"    Сега подобни речи се обясняват с наивността на демократите и реформаторите, които победиха в Русия. Така че, те така искрено вярваха, че \"всички хора са братя\" и че само комунизмът пречи на нашето приятелство и любов със Запада, че малко прекалиха. Но това е примитивна лъжа, защото много хора, както на висши длъжности, така и обикновени, изпитваха тогава дълбоко чувство на срам заради случващото се с родината . За това, което Елцин и Козирев казват и правят.    Защото те разбираха, че такова поведение ще бъде възприето от Запада като капитулация, като слабост, като признание за тяхното подчинение. И следователно това ще доведе само до засилен натиск върху Русия, до факта, че никой няма да се съобразява с нея, интересите й няма да бъдат зачитани за нищо. Национално унижение - това преживяха мнозина в Русия тогава. Някои от тях вярваха, че всичко е загубено и Русия няма бъдеще. Но мнозина вярваха, че страната и хората ще се свестят, ще съберат силите си и ще върнат времената, когато не би трябвало да се срамуваме от страната си.", "date": "2019.10.22", "title": "Лавров пред \"Взгляд\": Разпадът на СССР даде суров урок на руската дипломация"}
{"url": "http://epicenter.bg/article/Pedro-Sanches-na-izvanredna-vizita-v-Barselona-/196555/7/0", "text": "Премиерът на Испания Педро Санчес (ИСРП) направи изненадваща визита в Барселона, която не бе включена в официалния му дневен ред, но не се срещна с председателя на Женералитата на Каталуния Куим Тора, пише националният ежедневник El Pais, цитиран от \"Фокус\".    Испанският лидер беше в Барселона само няколко часа и се върна в Мадрид, без да дава пресконференция. В Барселона той не потърси контакт с каталунския лидер, макар миналия уикенд Санчес да остави без отговор телефонните обаждания на Тора.    Санчес поиска от Тора недвусмислено осъждане на насилието по улиците, което бе наблюдавано в Барселона и други големи каталунски градове през последната седмица, след решението на Върховния съд да осъди деветима сепаратистки лидери на затвор до 13 години за едностранния опит за обявяване на независимост на региона през есента на 2017г.    Санчес обаче се срещна с високопоставени служители на Националната полиция и по-късно посети ранените полицаи, настанени в две болници, където бе освиркан. Според съобщение на правителството Санчес е благодарил на хоспитализираните полицаи за приноса им за овладяване на кризата с обществения ред в Каталуния, като същевременно е призовал за „голямо търпение\". „Кризата не е приключила, ще трябва да бъдем упорити\", цитира изданието думите на испанския премиер.    Няколко стотици привърженици на независимостта протестираха срещу посещението на Санчес пред централата на делегацията на испанското правителство в Барселона, където те седнаха с плакати с надписи: „Испания, седни и говори“.  ", "date": "2019.10.22", "title": "Педро Санчес на извънредна визита в Барселона "}
{"url": "http://epicenter.bg/article/Evrodeputati-na-DPS-prizovavat-za-podobryavane-na-merkite-za-zashtita-na-evropeyskite-potrebiteli/196557/7/0", "text": "Евродепутатите от ДПС/ Групата на Обнови Европа в Европейския Парламент са сред вносителите на резолюция относно последиците от фалита на британския туроператор Томас Кук.   Компанията обяви фалит през месец септември, заварвайки близо 600 000 почиващи в чужбина. Според Института за анализи и оценки в туризма \"Томас Кук\" има значителни задължения и към български хотелиери, тъй като плащанията стандартно се извършват след реализиране на пътуванията. Подкрепената от представителите на ДПС в ЕП – Илхан Кючюк, Искра Михайлова и Атидже Алиева-Вели резолюция подчертава, че туроператорът осъществява разнообразни дейности, сред които осигуряване на хотелски престой, транспорт и почивни дейности, засягащи широк спектър от потребители и бизнес, поради което фалитът попада в обхвата на различни сектори европейско и национално законодателство.   Резолюцията призовава Европейската Комисия да разследва причините за фалита на компанията и да установи дали е било възможно предприемането на превантивни мерки. Същевременно, текстът подчертава нуждата да се окаже подкрепа на държавите-членки, за да се справят с отрицателните последици върху бизнеса. Предлага се и да се създаде специална бюджетна линия за туризма в ЕС в рамките на следващата Многогодишна финансова рамка (2021-2027г.), която да служи за координация и подпомагане на сектора в държавите-членки, по региони и на местно ниво. Отчитайки, че случаят с фалита на Томас Кук може да се повтори и в бъдеще, резолюцията призовава Европейската Комисия да предприеме превантивни мерки за предотвратяване на негативните последици и действия за подобряване на правата на пътниците и защита на потребителите в подобни случаи. Резолюцията предстои да бъде гласувана в четвъртък, 24 октомври, по време на пленарната сесия, която се провежда тази седмица в Страсбург.", "date": "2019.10.22", "title": "Евродепутати на ДПС призовават за подобряване на мерките за защита на европейските потребители"}
{"url": "http://epicenter.bg/article/Severna-Irlandiya-uzakoni-ednopolovite-brakove-i-abortite-/196562/7/0", "text": "Отпаднаха законите, които не позволяваха еднополови бракове и аборти в Северна Ирландия, пише Ройтерс.    Страната беше последната част от Обединеното кралство, в което все още действаха такива правила.    Те бяха поддържани от консервативни политици, но в крайна сметка промяната беше наложена от Лондон.    Парламентът на Северна Ирландия е суспендиран и територията на практика се управлява изцяло от Лондон, припомня Канал 3.    Депутатите в британската столица гласуваха с голямо мнозинство, да приравнят законодателството на Северна Ирландия с това в Англия, Уелс и Шотландия.    Вотът беше през лятото, като в приетия закон се казваше, че ако разпуснатото самоуправление на Северна Ирландия не се събере до полунощ на 21 октомври, за да промени правилата, в сила ще влязат новите норми, които позволяват еднополови бракове, официално съжителство и аборти.  ", "date": "2019.10.22", "title": "Северна Ирландия узакони еднополовите бракове и абортите "}
{"url": "http://epicenter.bg/article/Turtsiya--Evropa-tryabva-da-ni-e-blagodarna-za-Izvor-na-mira/196565/7/0", "text": "Европейските държави трябва да ни бъдат благодарни заради операцията \"Извор на мира\", това е казал говорителят на турския президент Реджеп Ердоган – Ибрахим Калън, написа анкарският в. Хюриет, цитира Новини.бг.    Сътрудникът на държавния глава защити операцията срещу кюрдски паравоенни формирования в Северна Сирия, смятани от Анкара за клонове на обявената за терористична групировка Кюрдска работническа партия (ПКК).   \"Нашите войници и офицери започнаха опасна, но важна за сигурността в Близкия изток, Балканите и Европа мисия. Те се борят срещу тероризма и помагат на сирийски граждани, избягали заради войната, започнала през 2011 г., да се върнат по родните си места. Ето защо Европа трябва да благодари на Турция. Нашите военни ликвидират заплахите и от тероризма, и от нова бежанска върна\", е казал той.    Калън също е подчертал, че турската армия не е нарушавала петдневното примирие, чийто срок е изтекъл днес. \"Нашите военни дадоха една жертва, защото терористите извършиха 20 атаки срещу нас\", е заявил той.  ", "date": "2019.10.22", "title": "Турция: Европа трябва да ни е благодарна за \"Извор на мира\""}
{"url": "http://epicenter.bg/article/Skopie--Shte-otgovorim-na-Balgariya--no-tarsim-oshte-formata-/196571/7/0", "text": "На проведената в неделя лидерска среща е било решено, че на България трябва да се отговори, но все още се обмисля формата, информира скопският телевизионен канал „Алсат М“, излъчващ на албански език, цитиран от Агенция Фокус.  Македония трябва да приеме резолюция, която да заяви на България какви са новите червени линии в отговор на обидите и изнудването от страна на София. Това е предложението на лидера на ВМРО-ДПМНЕ Християн Мицковски, който го постави за разглеждане на лидерската среща при президента в неделя. То получи одобрение от всички партии. От опозиционната партия заявиха, че през следващите дни ще реагират чрез парламента или по друг начин. „И по отношение на всички реакции на тази декларация е неизбежно от наша страна Република Македония да не реагира на такава декларация, след като практически всички, включително Пендаровски и Заев, се съгласиха, че е необходим спешен отговор. Ще видим след няколко дни как ще се придвижи това. Ако те не поемат инициативата, ВМРО-ДПМНЕ ще го направи \", каза Игор Янушев от опозиционната партия.   От СДСМ изразиха мнението, че никой не може да ни отрече това, което е потвърдено в Организацията на обединените нации, а това е, че сме македонци и говорим македонски. Трябва да изградим отношения с България и всички наши съседи отговорно, без да обиждаме никого и да бъдат нарушавани националните чувства.   „Знаем, че Република България е в последните етапи на кампанията за местни избори и знаем, че по някакъв начин ще започне кампания и у нас. И ние трябва да бъдем много внимателни, по никакъв начин да не позволим Договора (с България) да бъде политизиран, това е целта на този Договор \", каза Костадин Костадинов от СДСМ.   От последното заседание на Комисията по историческите и образователните въпроси между България Северна Македония в Охрид няма някакъв съществен резултат. Уточнени са няколко въпроса от Средновековната история, които са останали от предходното заседание, след което комисията е зациклила отново около Гоце Делчев. Това пък заяви в студиото на Сутрешния блок на БНТ проф. Иван Илчев, член на комисията.    Трудно е да се говори с хора, които не те чуват, каза проф. Илчев.    \"Някои от членовете от македонска страна казват, че през Средновековието е нямало усещането, че са били българи, което е смешно.    Нашата комисия е единна в своите възгледи. В македонската има две групи. Една по-умерена група, която казва да говорим за това, но ще е необходимо много време да се променят нещата и друга група, която е зациклила и не желае да помръдне. За съжаление това е резултат на една изключително дълга пропаганда. В продължение на сто години се води една просръбска пропаганда, антибългарска\", допълни още Илчев.    Той обясни, че миналата седмица са излязли резултати от анкета, кои са най-големите врагове на Северна Македония и на първо място е била поставена Гърция, на второ - с един процент разлика - България.    \"След това, което се случи вчера за предсрочни избори в Скопие, особено светло бъдеще за нашата комисия не виждам, но не трябва да се подценява и това, което е сторено. Македонската част на комисията призна, че Самуил е цар на българското царство, призна нещата, които ние искахме за Климент Охридски и Наум Охридски\", каза проф. Илчев.    За него единственото от тук-нататък, на което може да се надяваме, е да работим бавно и постепенно с надежда нещата да се променят. Това е безсмислен спор. Такъв спор няма на друго място, само между Северна Македония и България, каза още проф. Илчев.", "date": "2019.10.22", "title": "Скопие: Ще отговорим на България, но търсим още формата "}
{"url": "http://epicenter.bg/article/Administratsiyata-na-Tramp-predlaga-sabiraneto-na-DNK-probi-ot-zadarzhani-imigranti/196572/7/0", "text": "Администрацията на президента Доналд Тръмп предложи да се взимат проби от ДНК на задържани от американските власти имигранти и предизвика опасения за личната неприкосновеност, особено за кандидатите за убежище и дребните закононарушители, чиято генетична информация ще се събира в база данни на ФБР, предаде Ройтерс, цитира Новини.бг   Министерството на правосъдието заяви, че предложеното правило, което ще бъде официално публикувано днес, ще подлежи на 20-дневно обществено обсъждане. Това е най-новата инициатива на администрацията на Тръмп за ограничаване на легалната и нелегалната имиграция - централна тема в неговата кампания за преизбиране догодина. Правилото предвижда събирането на ДНК-проби от всеки имигрант, задържан от американските власти, което може да включва лица, пресекли за първи път границата, чието закононарушение представлява дребно престъпление.    Представители на администрацията на Тръмп изтъкнаха, че предложението просто възстановява регламент, въведен съгласно закон, приет от Конгреса през 2005 г., и замразен при администрацията на президента Барак Обама. Освен това събирането на ДНК-проби може да помогне за засичане на измами и разкриване на криминални престъпления, твърди президентският помощник по въпросите на имиграцията Стивън Милър.    Групи като Американският съюз за граждански свободи изразиха загриженост за неприкосновеността на личните данни и гражданските свободи, включително че ДНК-пробите могат да разкрият информация за роднини на задържаните. Според организацията правилото променя целта на събирането на ДНК-данни от криминално разследване в следене на населението.    Предложената промяна е изключителна по мащаб и прозрачна по ксенофобските си цели, заяви представител на Съюза.Тя цели да внуши представата, че тези лица, много от които търсят по-добър живот или безопасност, са заплаха за националната сигурност, и превръща имиграционното задържане, за което се предполага, че няма наказателен характер, във фактическо лишаване от правото на лична неприкосновеност.    Правилото предвижда изключение за чужденци, които се обработват за легално влизане в страната, което би могло да включва кандидати за убежище, които подават молба на законен входен пункт, но не и онези, които преминават границата незаконно и кандидатстват за убежище при задържането им. Министерството на правосъдието още не е дало разяснения по тези неяясноти, отбелязва агенцията. Има изключения също и за задържаните закратко на законен входен пункт за допълнителни проверки, за задържаните в морето и за онези, които са задържани на място, където служителите на властта не разполагат със средства да вземат ДНК-проби.", "date": "2019.10.22", "title": "Администрацията на Тръмп предлага събирането на ДНК-проби от задържани имигранти"}
{"url": "http://epicenter.bg/article/Maya-Manolova--Zashto-g-zha-Fandakova-10-godini-malchi-za-visokite-smetki-na-Toplofikatsiya-/196597/2/0", "text": "„Притеснително е мълчанието от страна на Столичната община по отношение на общинското дружество Топлофикация.“ Това заяви независимият кандидат за кмет на София Мая Манолова по време на среща с граждани и експерти за състоянието на „Топлофикация“, където тя представи мерките си в програмата по въпроса. „През последните 14 години липсваше активна политика от страна на столичния кмет и от страна на Столичния общински съвет за решаване на проблемите на дружеството, и за защита на гражданите от рекетьорското отношение на Топлофикация. Става въпрос за високите сметки, неоправдано увеличаване на цената на парното, неразбираемите фактури и начина, по който дружеството прибира задълженията си“, заяви още Манолова и подчерта, че „на заседанията на КЕВР за определяне на цената на парното и за приемането на различни нормативни документи никой от Столичната община или от Столичния общински съвет не е взел отношение.“ Гражданският кандидат припомни и за писмото, което „Булгаргаз“ е изпратило до Столичната община в началото на месец октомври, и което казва ясно, че ако Топлофикация не се разплати до края на месец ноември, ще последва спиране на доставките на природен газ не само в София, но и в цялата страна. Според Манолова другото притеснително е, че Столичната община не е взела отношение относно новите правила в Наредбата за топлоподаване, с които гражданите сами ще определят процента „Сградна инсталация“. „С това си действие държавата си изми ръцете и прехвърли цялата отговорност за тази сложна тема върху гражданите, и няма никаква реакция от Общината. Ще подкрепя гражданите да атакуват наредбата пред Административния съд в частта, в която те (гражданите) да определят сградната инсталация, и методиката, която е предвидена, която вече веднъж беше отменяна“, категорично заяви тя.  Манолова обясни още, че първото нещо, с което ще започне, като стане кмет, е да се направи пълна ревизия на Топлофикация за установяването на финансовото му състояние и прекратяване на договора за частно изкупуване и продажба на ток.  Гражданският кандидат допълни, че е категорично против приватизацията на Топлофикация и заяви, че ще се въведе сключване на договори между гражданите и топлинните счетоводители, а не както досега – между топлинния счетоводител и Топлофикация.  „Ще прекратим всички неизгодни договори за външни услуги. Ще оптимизираме програмата за ремонтни дейности на Топлофикация. Ще провеждаме публични обсъждания с експерти за стабилизиране на дружеството, завърши изказването си Манолова.", "date": "2019.10.22", "title": "Мая Манолова: Защо г-жа Фандъкова 10 години мълчи за високите сметки на Топлофикация?! (ВИДЕО)"}
{"url": "http://epicenter.bg/article/------126---------/196598/2/0", "text": "  На 23 октомври 2019 г. се навършват 126 години от създаването на родолюбивата организация ВМРО. Патриотите тържествено ще отбележат годишнината в София на 23 октомври (сряда) от 12.00 ч. пред Паметника на загиналите революционери от Македония, Беломорска Тракия и Одринско (на бул. „Стефан Стамболов“ № 2, кръстовището на бул. „Тодор Александров“ и бул. „Христо Ботев“). На събитието ще присъстват евродепутати, народни представители, министри, българи от историческите общности зад граница.", "date": "2019.10.22", "title": "ВМРО отбелязва тържествено 126 г. от основаването си "}
{"url": "http://epicenter.bg/article/Zaharieva--Nadyavam-se-skoro-balgarskite-studenti-v-Rusiya-da-poluchat-pravo-na-rabota-/196543/2/0", "text": "„Надявам се, че обещанието, което неотдавна пое руската страна – говорихме за това и с министър Лавров, студентите да имат право на почасова работа и стажове, да се случи възможно най-скоро. Информирани сме, че руската страна има предложение за изменение на съответния закон“, заяви Екатерина Захариева на среща с българската общност в Москва, организирана в посолството ни.    Около 600 български аспиранти и студенти се обучават в Русия, повечето от които в Москва. Те са обединени в две организации – Организация на българските студенти в Русия БРАВО и Съвет на българските аспиранти в Русия.    На срещата Екатерина Захариева подкрепи идеята на българския студент в руския Висш институт за международни отношения МГИМО Илиян Сарандалиев, който е и председател на БРАВО, в България периодично да бъде организирана среща на дружества на българските студенти от чужбина.    Външният ни министър разказа пред българската общност за преговорите си, проведени с руския си колега Сергей Лавров. Тя изрази задоволство от решаването на въпроса с регистрацията на дипломатическия имот на българското посолство в Москва, за чийто безвъзмездно и безсрочно ползване получи документ от Сергей Лавров. Екатерина Захариева подчерта, че вече са решени по-голяма част от имотните въпроси на Русия в България, като са останали два-три отделни имота, за които руската страна има въпроси.    „Има, например, имот в Панчарево, където се води съдебен спор на дружество на руски граждани в България с Руската федерация. Убедена съм, че нашият съд ще реши този въпрос в най-скоро време“, заяви външният ни министър.    Екатерина Захариева увери сънародниците ни, че винаги може да разчитат на пълна подкрепа и съдействие от страна на посолството ни и МВнР. Тя обяви, че на предстоящи консултации между министерствата на външните работи на България и Русия ще бъдат обсъдени и консулски въпроси. На тях българската страна ще постави и въпроса за облекчения в издаването и получаването на руски визи за български граждани, включително за българи, които работят в международни организации на територията на Русия - като научния ядрен център в Дубна.    Екатерина Захариева честити юбилея на българското училище в Москва, което тази година навършва 45 години. „Работата, която вършите тук, е голяма мисия и голяма отговорност за запазване на връзката с България“, каза външният ни министър и подчерта, че всяка година българската държава увеличава средствата за издържането на българските училища зад граница.    Екатерина Захариева беше посрещната от деца от българския танцов ансамбъл в Москва, в който участват деца на българи, живеещи и работещи в руската столица. В срещата участваха представители на българския бизнес, български студенти и аспиранти, културни дейци, научни работници, общественици.     ", "date": "2019.10.22", "title": "Захариева в Москва: Надявам се скоро българските студенти в Русия да получат право на работа "}
{"url": "http://epicenter.bg/article/Borisov-kam-Hero-Mustafa--Balgariya-i-SASht-sa-sayuznitsi-i-strategicheski-partnyori-/196548/2/0", "text": "България и САЩ са съюзници и стратегически партньори. Между нашите две страни е установен устойчив политически диалог на всички равнища. Това заяви министър-председателят Бойко Борисов по време на срещата си в Министерския съвет с извънредния и пълномощен посланик на САЩ Херо Мустафа, съобщиха от правителствената информационна служба.    Премиерът Борисов поздрави Херо Мустафа за назначаването й като посланик в София и изрази увереност, че дипломатическите отношения между България и САЩ ще продължат да се развиват възходящо.    Министър-председателят Бойко Борисов отбеляза отличното взаимодействие, което страните ни имат в областта на сигурността и отбраната - по двустранна линия и в рамките на НАТО. Премиерът Борисов посочи, че както настоящата президентска администрация на САЩ, така и българското правителство отдава високо значение на изпълнението на ангажимента от Срещата на върха на НАТО в Уелс през 2014 г. за увеличаване на разходите за отбрана.    Борисов подчерта, че България на практика постигна тази евроатлантическа цел с договорите за доставка на самолетите F-16 Block 70 и свързаното оборудване и въоръжение.    Премиерът Борисов акцентира върху потенциала за надграждане на стратегическото партньорство със САЩ и в други области като енергийна сигурност, развитие на високите технологии, образование, наука и култура. Според българския министър-председател от особено значение е сътрудничеството между България и САЩ за развитието на контактите между хората.    По думите му сериозен принос в тази посока имат различни програми и инициативи, насочени към разширяване на обмена сред студенти, учени и представители на бизнеса.    Като позитивна тенденция премиерът Борисов отбеляза също, че през последните няколко години има тенденция на устойчиво нарастване на броя на американските туристи в България.    В рамките на разговора министър-председателят Бойко Борисов беше запознат с основните приоритети на Посолството на САЩ при посланик Херо Мустафа.   България и САЩ са съюзници и стратегически партньори. Между двете страни сме установили устойчив политически диалог на всички равнища. Поздравих Херо Мустафа за назначаването й като посланик в София и съм уверен, че дипломатическите ни отношения ще продължат да се развиват възходящо, написа премиерът Бойко Биросов във Фейсбук.    Имаме отлично взаимодействие в областта на сигурността и отбраната - по двустранна линия и в рамките на НАТО. Акцентирах и върху потенциала за надграждане на стратегическото партньорство със САЩ и в други области като енергийна сигурност, развитие на високите технологии, образование, наука и култура, написа още министър-председателят.  ", "date": "2019.10.22", "title": "Борисов към Херо Мустафа: България и САЩ са съюзници и стратегически партньори (ВИДЕО)"}
{"url": "http://epicenter.bg/article/Televiziya-7-8-startira-den-sled-izborite-/196568/2/0", "text": "Телевизията на Слави Трифонов \"Седем осми\" стартира на 4 ноември, ден след втория тур на местните изборите, в 19 ч.    Това обяви Трифонов в интервю, което бе излъчено във фейсбук страницата му.    Телевизията ще се разпространява по кабел и сателит и ще бъде позиционирана на 78-ми канал, а за абонатите на \"Булсатком\" на 780-и канал. Както стана известно преди дни, каналът на Слави тръгва с лиценза на досегашната телевизия \"Стара Загора\", която той е купил.    Шоуто на Слави се запазва и в новата телевизия и ще се казва \"Вечерното шоу на Слави Трифонов\". То ще се излъчва в 22:00.    Медията ще има 5-часова програма в праймтайма - от 19 до 0 ч. Всички предавания са създадени от екипа на \"Седем осми\" и - по думите на Трифонов - ще предлагат \"ентъртейнмънт и свободно мнение, нашата гледна точка\". Не се предвиждат новини.    Нашата телевизия е подарък за зрителите. Ние не искаме пари. Ще се финансираме с реклами, обясни водещият.    Трифонов се спря и на ключовия въпрос с приходите от реклами и пийпълметрията, която измерва рейтингите. Запитан на коя агенция за пийпълметрия ще разчита, той отговори, че екипът му е намерил нов, по-ефективен модел.    Аз от години съм абониран и за двете (\"ГАРБ и \"Нилсен\" - б.р.). И когато на bTV ѝ трябваха резултати от другата агенция, аз ѝ ги давах, допълни той. На въпрос на интервюиращия го Тошко Йорданов (един от дългогодишните сценаристи на \"Шоуто на Слави\") за достоверността на техните резултати, Слави посочи, че обичайно агенцията, измерваща bTV, дава по-висок резултат за bTV, а агенцията, измерваща Нова телевизия, дава по-добър резултат за Нова.    Големите тв снабдители като Виваком, Булсатком и др. имат много реална пийпълметрия с по-точни данни, защото там извадката е на база всички абонати. Ако имат 400 000 хиляди абонати, умножени по средно 2,7 зрители в домакинство, това дава реална представа за 1 милион зрители, обясни той. Именно тези данни ще ползва \"Седем осми\", стана ясно от думите му. \"Сключихме и сделка с Галъп. Ние ще намерим и намерихме друг начин, по който да се измерва, много по-точен и по-конкретен от тези, по които работят другите агенции, с цялото ми уважение към тях\", обобщи Трифонов.    Той не разкри какви предавания още са подготвили, \"за да бъде по-интересно\".    ", "date": "2019.10.22", "title": "Телевизия 7/8 стартира ден след изборите - на 4 ноември в 19 часа"}
{"url": "http://epicenter.bg/article/V-Debelets-posreshtnaha-s-ovatsii-Vesela-Lecheva-i-Sabka-Ilieva/196569/2/0", "text": "  Жителите на Дебелец посрещнаха с овации кандидатите на коалиция „БСП за България“, АБВ, „Движение 21“ за кмет на Велико Търново Весела Лечева и на Дебелец Събка Илиева.   Заедно с тях двете, на сцената в местното читалище се качиха и почти всички кандидати за общински съветници от листата на коалицията. „Улиците, водопроводната мрежа и сметосъбирането са най-спешните проблеми, които трябва да решим заедно през следващите четири години. Трагично е състоянието на голяма част от улиците, някои от които не са асфалтирани десетилетия. В окаяно състояние са и доста тротоари. Да не говорим, че все по-трудно става паркирането в нашия град. Наложителна е подмяната на водопроводната мрежа. Цялата система е много стара и постоянно има аварии. Освен че стоим без вода, което е неприятно, постоянните ремонти разрушават и асфалта, защото след това остават дупки, запълнени с чакъл, който при първия дъжд се измива“, каза на своите съграждани Събка Илиева. Тя призна още, че една от големите й мечти е да превърна Старото кметство, което е и първото светско училище в Дебелец, в Дом на историческото и културно минало. В този дом тя иска да направи и Музей на машиностроенето, защото дебелчани са едни от първите машиностроители в България. „Ще го създадем заедно, защото аз дълбоко вярвам, че когато съграждаш нещо с хората, съграденото остава, защото в него е вградено взаимно доверие“, каза още Събка Илиева.  „Последните думи на Събка Илиева ще бъдат и моите първи думи тази вечер, защото аз също вярвам, че само това, което е качествено изградено, ще остане след нас. И ще бъде заветът ни към поколенията, както се е случило с Общонародния комитет, създаден преди около 20 г. Хората в комитета, които очевидно са имали кауза и са обичали този град, са изградили Патриаршията, болницата, голяма част от обществените сгради, паметника „Асеневци“, около 15 000 апартамента… А сега говорим за пропуснати възможности, за септични ями в XXI век, за невъзможността на хората, които живеят на село да стигнат нормално до града, защото няма автобуси“, коментира Весела Лечева. Тя и хората в залата говориха за липсата на визия за развитието на Общината и за това, че, колкото и да ни се иска, не можем да развиваме туризъм, ако няма стратегия за това. „Това е моят отбор - силен екип, в който са събрани професионалисти в различни области, мотивирани хора, които също като мен, вярват, че бъдещето ни е в нашите ръце“, категорична беше Весела Лечева.", "date": "2019.10.22", "title": "В Дебелец посрещнаха с овации Весела Лечева и Събка Илиева"}
{"url": "http://epicenter.bg/article/Radina-Bankova--Da-zapochnem-promenite---da-varnem-slavata-na-Lovech-kato-turisticheski-grad/196570/2/0", "text": "    Много и различни пътища могат да се предложат за бъдещото развитие на Ловеч и общината, за да си възвърнем името на един добре развит икономически град, със забележителни природни дадености и културно - историческо наследство. В предизборната си програма аз предлагам на моите съграждани да започнем с един добре премислен и съобразен с това, което имаме, туристически продукт, който да върне славата на Ловеч като туристически град. Спомням си добре времената от моето ученичество, когато градът се пълнеше с автобуси с туристи и много ученици. Със сигурност няма да е лесно, но задължително трябва да опитаме.    Считам, че сме длъжни да проявим гражданско самосъзнание и да изискваме средата, в която живеем, да се промени към добро. Дошло е време за прилагането на нов модел на управление в общината, дейностите, в която така трябва да се структурират, че да работят в полза на гражданите. Общинската администрация да не се управлява на политически принцип – кой - наш, кой- ваш. Унизително е да се чака с месеци за различни документи и разрешителни, свързани с работата на малкия и средния бизнес и най - вече с услугите, това е и проява на отношение и показва неуважение към труда на отделния човек. Задължително трябва да се променят и някои наредби, свързани с дейността на общинската администрация, които да улесняват гражданите и бизнеса в техен интерес.     Ще се върна към един от проектите в града, който наскоро приключи, но заради работата по него много магазини в централната градска част и много кафенета в квартал \"Вароша\" с месеци останаха или затворени, или с нарушени функции, а това доведе или до пълното им затваряне, или до липса на работа и съответно- липса на препитание за малките фирми. Известно е на обществеността в града, че проектните срокове за изпълнение бяха надхвърлени с месеци. Вероятно е причината да се крие в качеството на изпълнението, но при стартирането на такава мащабна реконструкция, трябваше някой да помисли работата по проекта да се организира така, че да се извършва поетапно и да се остави възможност отделните обекти да работят поне частично в края на миналата година, когато се знае, че по празниците има повече клиенти. Затова общинското ръководство трябва да се интересува и да знае проблемите на работещите в търговията и услугите, в бизнеса, за да подпомага дейността им в интерес на гражданите. Предложението ми е да се възобнови работата на консултативния съвет към кмета с участие на представители на бизнеса, на заседанията му да се обсъждат всички належащи проблеми на града, а в администрацията да се посочат лица, които да отговарят за комуникацията с представителите на различните браншове. Нужно е да се разпредели отговорността в администрацията по отношение на работата с кметовете и кметските наместници от селата в общината.    За да може успешно да се развие туризмът в града и община Ловеч, задължително трябва да се отдели внимание на инфраструктурата, да се направи карта на важните туристически обекти и да се изготви програма с възможностите как да се достига до тях най - лесно както с коли, така и с автобуси. Нужно е да се преосмислят и планират транспортните потоци. Такава транспортна схема на града и общината не е правена от много години и макар да казват, че в Ловеч са останали много малко хора, виждаме всеки ден колко много коли се движат в него и колко трудно се намират места за паркиране. Тук задължително мнението си трябва да дадат специалистите - архитектите в града, които да посочат възможностите за изготвянето на комуникационно - транспортни схеми, да се подмени остарелият градоустройствен план. Решения трябва да се вземат и за запазването и съхраняването на всички обекти в квартал \"Вароша\", ремонтирани и реконструирани по времето на съществуващия преди години Архитектурно - исторически резерват. Много от къщите се рушат, други се преустройват не според изискванията, които са били задължителни за резервата и с това се променя обликът на стария град. Трябва да се огледат и всички онези места в града, които имат нужда от ремонт или са изоставени от собствениците, да се предприемат действия за тяхната поддръжка или други дейности, за да придобие Ловеч наистина един привлекателен туристически вид.     И не на последно място - новото общинско ръководство трябва да се върне към проекта, свързан с придобитата собственост на старите казарми в центъра на Ловеч - какво е планирано, какво ще се прави, кои от идеите са най - приемливи, за да стане тази територия едно привлекателно място за отдих и за забавление на деца и родители- с изграждането тук на културни и туристически обекти. Но това връщане да означава конкретна работа и инвестиционна подготовка, а не само деклариране на желания.  ", "date": "2019.10.22", "title": "Радина Банкова: Да започнем промените - да върнем славата на Ловеч като туристически град"}
{"url": "http://epicenter.bg/article/Stanislav-Vladimirov-predstavi-20-prioriteta-za-uskoreno-razvitie-na-Pernik/196575/2/0", "text": "  Кандидатът за кмет на община Перник с № 56 в бюлетината Станислав Владимиров представи 20 от приоритетите си за ускорено развитие на Перник. Нови зони за развитие на бизнес, електронна община директно в телефона и компютъра на всеки перничанин, контрол върху замърсителите на въздуха и водата, редовно миене на улици и тротоари, поддръжка на зелените площи- са част от ангажиментите, заложени в нея. Сред тях са още - нов екологичен градски транспорт и бърза връзка до София и околните населени места заради хилядите работещи перничани в столицата. Кандидатът за кмет, издигнат от БСП, залага и на социална демографска политика - безплатни детски ясли, подпомагане на общинските училища и детски градини за закупуване на консумативи, за да не се налага родителите да доплащат допълнително.   Владимиров ще работи и за подпомагане на общинските лечебни заведения и отваряне на денонощна аптека, защото в цялата пернишка област няма нито една, както и за надграждане и подобряване на социалните услуги в общината чрез подпомагане на млади таланти, млади работещи семейства, социален патронаж с нови услуги, подпомагащи нуждаещи се и възрастни хора. За подмяна на тротоарните настилки, пригодени за всички, обновяване на фасадите на сградите, изграждане на воден цикъл, осветление до всяка точка на общината се ангажира още Владимиров.   Кандидатът за кмет с №56 ще работи за развитие на района на река Струма като пространство за разходка и отдих чрез изграждане на алеи, барбекюта и заведения около реката. Ако перничани го изберат за своя кмет, Станислав Владимиров ще направи всичко възможно да им подари закрит плувен басейн, ледена пързалка, скейт парк, а спортът в Перник, както и досега, има пълната му подкрепа. Емблемата на Перник - Международният фестивал на маскарадните игри \"Сурва\" да се превърне в целогодишен туристически продукт и да изгради Сурвакарско село иска Станислав Владимиров. Той има идея да обогати културния календар в Перник с нов музикален фестивал.       ", "date": "2019.10.22", "title": "Станислав Владимиров представи 20 приоритета за ускорено развитие на Перник"}
{"url": "http://epicenter.bg/article/Desislava-Taneva--Balgariya-e-na-1-myasto-po-opolzotvoryavane-na-opakovkite-za-rastitelna-zashtita-/196577/2/0", "text": "Това обяви при откриването на годишната конференция „За чисто земеделие и сигурна околна среда“ министърът на земеделието, храните и горите Десислава Танева. България е на първо място с 97% по оползотворяване на опаковки от растителна защита, каза тя, предаде Агенция “Фокус”.    “Радвам се да приветствам всички участници с добре дошли на настоящата конференция.Радвам се за този успех и ще търсим всички възможности, които общата политика ще ни представи след приключване на дебатите. Как да подкрепяме такива политики, които са практики в земеделието, щадящи околната среда и самите земеделски производители”, добави Танева.    По думите й, тази система, чиито резултати се представят днес стартира през 2013 г. с подкрепа на Министерство на земеделието, храните и горите и Българска агенция по безопасност на храните. \"Този успех е продукт на мениджмънта на тази асоциация. Ние ще търсим форми в новия програмен период да стимулираме подобни практики”, обясни още министърът на земеделието.    ”Благодарение на тази система България е на 1 място по този показател с 97% оползотворяване на опаковките за растителна защита. Ние сме отворени за това как земеделските стопани да я използват, трябва да търсим инструменти в тази посока”, посочи Танева. “Пожелавам успех, пожелавам включване на още земеделски стопани. Крайната цел е щадящо околната среда земеделие” завърши министър Десислава Танева.    Годишно у нас се преработват стотици тонове опаковки като от събраните 97% опаковки – 91% са рециклирани, а 9% са обезвредени. Само за година от рециклираните пластмасови опаковки се произвеждат повече от 1000 км. изолационни тръби за оптични кабели, предназначени за изграждане на оптични кабелни трасета за телекомуникационната индустрия. ", "date": "2019.10.22", "title": "Десислава Танева: България е на 1 място по оползотворяване на опаковките за растителна защита "}
{"url": "http://epicenter.bg/article/Vesela-Lecheva-se-sreshta-s-lideri-v-svetovniya-turizam/196576/2/0", "text": "  Кандидатът за кмет на Велико Търново Весела Лечева е поканила ключов експерт от THR – за анализ на туризма в общината, както и за посочване на практически пътища за подобряване на финансовите резултати за града и удвояване на приходите на хората от бранша.    THR (Ти Ейч Ар ) е водеща европейска и световна консултантска и аналитична група за проучвания, анализи, проектиране и изработване на цялостни стратегии за развитието на туризма и на туристическата индустрия, както в национален, така и в регионален мащаб.    Досега THR са реализирали 1100 проекта в повече от над 70 страни в света. Агенцията е консултант на Европейския съюз и на Световната организация по туризъм към ООН. Държави, които са нейни клиенти са : Гърция, Хърватия, Румъния, Словения, Кипър, Египет, Мароко, Испания ( Стратегически план за туристически маркетинг), Мексико, Бразилия, Куба, Андора, Аржентина, Перу, Белгия, Уругвай, Чили, Колумбия, Бразилия, както и на някои водещи световни туристически региони – Андалусия, Каталуния, Канарските острови, Бахамските острови, Дубровник, Ещорил, Загреб, Канкун – Мексико, Ханджоу-Шанхай от Китай. Фирмата е консултант и на Интерамериканската банка да развитие, която финансира туристическата индустрия в САЩ и стотици корпоративни клиенти в най-високия сектор на туризма.    Гост на Весела Лечева ще бъде г-жа Соня Уерта – Главен мениджър на компанията. Тя лично е участвала в разработването на туристическия маркетингов план на Каталуния, на Стратегическия план за развитието на туризма в Португалия, на плана за развитие на Колумбия, на Националния марков план за развитие на туристическия бранд на Румъния.    Г-жа Лечева кани хората от туристическия бранш на среща с г-жа Уерта на 23.10. сряда, от 13 часа на панорамната площадка, известна като ВИП площадка, улица “ Никола Пиколо” 6.   ", "date": "2019.10.22", "title": "Весела Лечева се среща с лидери в световния туризъм"}
{"url": "http://epicenter.bg/article/-quot-Galap-quot--Nad-600-hilyadi-priznavat--che-biha-glasuvali-sreshtu-stimul-ili-po-prinuda-/196581/2/0", "text": "Социологическа агенция „Галъп интернешънъл“ за поредна година провери каква е нагласата към „стимулирано“ или „наложено“ гласуване.  , беше зададен въпросът: „Вие лично, бихте ли, или не бихте приели да гласувате на местните избори за даден кандидат, партия или коалиция срещу заплащане, друг стимул или по принуда?“.    Разбира се, няма кака да се очаква, че хората ще бъдат докрай искрени при такъв въпрос, но все пак степента, в която подобни неща се признават, е показателна и за цялостната величина на явлението „контролиран вот“.        В дните преди вотове с реална интрига изключително актуална става темата със зависимото гласуване. Поредица журналистически разследвания в евровота ясно показаха, че величината и географията на този тип вот става все по-решаващо обстоятелство за крайния резултат. В момента пък различни места се чуват различни цени на глас до 150 и дори до 200 лв.    Подправяне на протоколи, превръщане на бюлетини в невалидни, опити за купуване на цели комисии с цел постигане на по-големи и сигурни разлики в резултатите – това са често обсъждани теми преди всяка кампания. Тази не прави изключение. Разликата тук е, че става дума за местни избори с реален залог на много места, респ. зависимите вотове или некоректните практики могат да повлияят в много по-голяма степен, отколкото на национални избори. За да подмениш вота в някое населено място, е нужно не толкова голямо количество гласове.    Оказа се, че 11% от всички запитани признават, че биха приели. Все пак 81% не биха, а останалите 8% не могат да преценят. Тези 11% се равнява условно на над 600 хиляди души – от общо около 5.5 милиона постоянно пребиваващи у нас и имащи право на глас. Към тях вероятно може да се добавят и известна част от тези 8% колебаещи се. Сред онези, които със сигурност се очаква да гласуват на тези местни избори, процентът признаващи си също е над една десета. Въпрос на спекулация е колко всъщност са онези, които са склонни да дадат гласа си в контролирана посока, но не си признават.    Най-високи се дяловете на онези, които си признават, че биха гласували при стимул или принуда, сред най-бедните и ниско образованите, респ. при ромите делът на склонните е 40%. За поредна година се установява, че най-младите са и в най-голяма степен склонни на откровеност по въпроса за зависимия вот. Това е и индиректно отражение на демографската ситуация в страната, която се характеризира с все по-сериозна гетоизация сред най-млади възрастови групи. Разбира се, за немалка част от гласоподавателите би трябвало да отчетем икономическата безизходица или работодателската принуда.  ", "date": "2019.10.22", "title": "\"Галъп\": Над 600 хиляди признават, че биха гласували срещу стимул или по принуда "}
{"url": "http://epicenter.bg/article/Krum-Zarkov--Monitoringoviyat-mehanizmat-otdavna-izcherpa-svoeto-efikasno-deystvie/196580/2/0", "text": "„Има индикации, че ЕК ще препоръча отпадането на мониторинговия механизъм. За съжаление, не намираме повод за радост или гордост, че Комисията препоръчва да отпадне механизмът. Всъщност препоръката съвсем не значи, че това е краят му”.     Това заяви зам.-председателят на ПГ на „БСП за България” и член на ИБ на БСП Крум Зарков в Шумен по повод Доклада на ЕК по механизма за сътрудничество и проверка за България и Румъния. Той уточни, че тепърва трябва да се изкаже ЕП и Съветът, а от левицата се опасяват, че някои от страните членки няма да споделят ентусиазма на Комисията.   „Още повече, че механизмът отдавна изчерпа своето ефикасно дейстивие, той се превърна в „политическа дъвка” – вина за това има и Юнкер, който преди време обеща, че махнизмът ще отпадне, като така направи въпроса политически, а не съотносим към обиктивни критерии”, допълни Зарков. Той изрази надежда, че тази препоръка няма да напомни препоръките за Шенген: „Имаме много препоръки, но все още сме далеч от това пространство”.  „Българските граждани добре знаят състоянието на съдебната ни система и проблемите, които имаме с корупцията. Всички трябва да работим, за да ги преодолеем, без значение какво ще се случи с този механизъм и дали ще бъде заместен с друг, може би по-строг”, заключи Зарков.    ", "date": "2019.10.22", "title": "Крум Зарков: Мониторинговият механизмът отдавна изчерпа своето ефикасно действие"}
{"url": "http://epicenter.bg/article/Ofitserite-ot-zapasa-i-rezerva-dadoha-podkrepata-si-za-Vesela-Lecheva/196586/2/0", "text": "  „Вече почти месец обикалям кварталите на Велико Търново и малките населени места в общината и хората, с които се срещам, споделят проблеми, каквито не би трябвало да имаме в този век на технологиите. Много е тъжно това усещане, че ни е притиснал битовизмът. Радваме се на още пет километра асфалтирана улица, на няколко нови тротоари. А главната цел я няма - новите икономически перспективи за Велико Търново. Няма как този град да стане икономически развит туристически център, когато няма кауза и управляващите досега са нямали визия. Когато аз заговорих за ускорено икономическо развитие, моите опоненти започнаха да говорят за построяването на технологични паркове. А къде бяха досега? Какво правихте през изминалите 8 години, че не построихте тези технологични паркове? Не създадохте условия инвеститорите да дойдат и да останат?“.   Така започна срещата си с офицерите от резерва и запаса кандидатът за кмет на Велико Търново на коалиция „БСП за България“, АБВ, „Движение 21“ Весела Лечева. Тя призна, че кампанията, която водят опонентите й не отговаря на нейните принципи за честна игра. „Днес никой не следва правилата може би затова сме все още на дъното. Аз държа на правилата и толерантността и вярвам, че те създават доверие и мотивация да работим така, че да оставим нещо след себе си“, коментира още Весела Лечева.  „Весела Лечева също е офицер от резерва и ви гарантирам, че думите й имат тежест, както и че стандартите на управление, които тя ще наложи, ще бъдат различни. За разлика от нашите опоненти, които, след осем години управление, продължават да обещават и да говорят в бъдеще време, тя действа“, каза кандидатът за общински съветник и коалиционен партньор от АБВ Николай Илчев.  След това офицерите от запаса и резерва, Весела Лечева и кандидатите за общински съветници говориха за неизпълнените ангажименти, следствие на които залата на Военния клуб остана затворена след пожара. „Знаете ли, че от пет години кадрови офицер не е влизал в този клуб, който е във владение на едно заведение и собствениците му. А, когато ние имаме събрание, се промъкваме по тайни пътища през хотела, за да стигнем до стаите“, призна полк. Пенков. Офицерите казаха още, че са единствената организация в страната, която си няма свой клуб. „Имахме, даде ни го Свинаров, когато беше министър на отбраната. После ни го отнеха и нито едно обещание, че ще ни бъде върнат, досега не беше изпълнено“, заяви полк. Пенков.  „Аз също не харесвам битака, в който са превърнати две от ключовите сгради в центъра на града - Военният клуб и театърът. Чадърите са превзели културните институции в града, който нарича себе си духовна столица на България“, каза Весела Лечева.  ", "date": "2019.10.22", "title": "Офицерите от запаса и резерва дадоха подкрепата си за Весела Лечева"}
{"url": "http://epicenter.bg/article/Biser-Petkov--Protsentat-za-osavremenyavane-na-pensiite-ne-e-okonchatelen/196587/2/0", "text": "Процентът 6,7 за осъвременяване на пенсиите от първи юли догодина не е окончателен, каза социалният министър Бисер Петков коментира пред БНР. При промени в осигурителния доход и инфлацията формулата за индексация ще бъде коригирана, допълни той.  „Можем да приемем, че тези 6,7 процента са разчетни, за да могат да бъдат осигурени необходимите средства за следващата година. Ако в  отчетните данни има някаква промяна спрямо тези, които са към момента, в правомощията на Надзорния съвет на НОИ е да вземе окончателното решение на база отчетните данни за ръста на средния осигурителен доход, говоря фактически, и нарастването на индекса на потребителските цени“, каза социалният министър.    Министър Петков очаква обсъждане по предложението за увеличение - от 400 на 610 лева, на минималния осигурителен доход за тютюнопроизводители и земеделски стопани.    Според него причината да се запази механизмът за плащане на болничните е липсата на консенсус за промяна.    „Явно към момента нито едно от предложенията, които бяха направени от работодателски организации, знаете, че имаше и законопроект в НС по тези въпроси, не постига този компромис, който явно трябва да бъде постигнат, за да има промяна и затова промяна в проекта не е предложена“, каза Бисер Петков.", "date": "2019.10.22", "title": "Бисер Петков: Процентът за осъвременяване на пенсиите не е окончателен"}
{"url": "http://epicenter.bg/article/Ivo-Hristov--EK-prevarna-monitoringa-v-instrument-za-porochna-politicheska-podkrepa/196588/2/0", "text": "\"Повече от десетилетия българското правосъдие е обект на мониторинг. С него моите сънародници свързваха надеждите си за установяване на законност и справедливост. Днес тези надежди са мъртви.\" Това заяви по време на изказването си в пленарна зала в Страсбург в понеделник вечер Иво Христов, член на Групата на Прогресивния алианс на социалистите и демократите в Европейския парламент.   \"Аморфните формулировки на докладите и безволевите им препоръки не породиха оздравителен ефект\", смята българският евродепутат.   В речта си Христов каза още: \"Механизмът за сътрудничество и проверка доказа своята неефективност, а проблемите в правосъдието се задълбочиха.\" \"Предстои да бъде огласен новият мониторингов доклад. Нямам съмнение, че той ще бъде пореден подарък за правителството в навечерието на местните избори в България. През изминалите години Европейската комисия не просто обезсмисли мониторинга, а го превърна в инструмент за политическа намеса и порочна подкрепа на свои фаворити в София. Това дискредитира самата европейска идея в очите на българските граждани. Свидетелство за разочарованието им е и ниската активност на последните избори за Европейски парламент.   В заключение бих искал да кажа, че провалът на Механизма за сътрудничество и проверка, който ще ни бъде представен като успех, не може да заблуди българите, чиито очаквания за законност и справедливост с европейко съдействие останаха несбъднати.\"  ", "date": "2019.10.22", "title": "Иво Христов: ЕК превърна мониторинга в инструмент за порочна политическа подкрепа"}
{"url": "http://epicenter.bg/article/Sakratenoto-sledstvie-otpada-ofitsialno-den-predi-mestniya-vot-/196590/2/0", "text": "Умишлено или не, от 26 октомври, само ден преди местните избори, измененията в Наказателно-процесуалния кодекс (НПК), които засягат премахването на съкратеното съдебно следствие при умишлено убийство и които получиха силен обществен отзвук, влизат в сила. Промените са обнародвани в броя на Държавен вестник от 22 октомври (вторник),      След бурните дебати през лятото на т.г., провокирани от жестокото убийство на момиченцето в село Сотиря, а също подклаждани и с предходните сходни убийства, народните представители взеха скоростно решение за премахване на съкратеното съдебно следствие. В хода на обсъжданията имаше немалко спорни моменти, някои от тях и определяни като актове на популизъм и опити на определени политически групи да се възползват от създалите се ситуации малко преди местния вот.    През 2010 година се отменя подобна разпоредба, действала само една година и поместена в чл. 369а от НПК, но с нея, освен при умишлено причиняване на смърт, съкратено следствие не се провежда и при тежка телесна повреда, както и в случай на извършване на деянието в пияно състояние. Сега в НПК отново се създава чл. 369а със заглавие \"Основания, при които не се допуска съкратено съдебно следствие\", който гласи: \"Съкратено съдебно следствие в случаите по чл. 371, т. 2 не се допуска при умишлено причиняване на смърт.\"    В хода на дебатите депутатите спореха дали отново да се включи като основание и тежката телесна повреда, но беше преценено, че по този начин наказателните производства значително биха се усложнили и проточили във времето, което ще влезе в противоречие с основните функции, които си поставя наказателното право. Институтът на съкратеното съдебно следствие се провежда само пред първа инстанция, като основното му предназначение е да ограничи процесуално-следствените действия, които се провеждат в съдебната фаза на процеса, като се разчита на събраните доказателствени материали от досъдебното производство.  Така по време на етапа на съдебното следствие в съдебната фаза не се извършват разпити на подсъдимия, на свидетелите и на вещите лица по отношение на фактите, които са изложени в обстоятелствената част на обвинителния акт на прокурора. В резултат, за да бъде мотивиран подсъдимият да пожелае провеждането на това производство, присъдата се постановява при условията на чл. 55 от Наказателния кодекс – многобройни, смекчаващи отговорността обстоятелства, без реално те да са налице.    Със Закона за допълнение на НПК (ЗДНПК) също така се създава и нова алинея 4 в чл. 411а, с която се урежда Специализираният наказателен съд да разглежда дела от компетентността на новоучреданата Европейска прокуратура, за която стана ясно, че ще се оглави от Лаура Кьовеши.    За пореден път ставаме свидетели и на порочната законодателна техника в Народното събрание за изменение и допълнение на други закони с един акт. Именно със ЗДНПК се правят изменения в Наказателния кодекс (НК) и в Закона за административните нарушения и наказания (ЗАНН), с които се транспонират изискванията на Директива (ЕС) 2017/1371 на Европейския парламент и на Съвета от 5 юли 2017 г. относно борбата с измамите, засягащи финансовите интереси на Съюза, по наказателноправен ред.    В НК разпоредбата на чл. 201, която урежда състава на престъплението длъжностно присвояване, се разделя на 2 алинеи, като с новата ал. 2 се урежда възможността субект на престъплението да бъде и \"чуждо длъжностно лице\". Друг е въпросът, че никъде към момента в рамките на НК не откриваме легална дефиниция кое е това чуждо длъжностно лице.    Още две изменения се правят в Наказателния кодекс – едното е свързано с валутните престъпления – недеклариране на парични средства, благородни метали и др., уредени в чл. 251, в който се отменя ал. 2, предвиждаща досега, че предметът на престъплението се отнема в полза на държавата. Тази промяна се дължи на решение на Съда на ЕС, в което се приема, че за недеклариране на пари тази санкция, в комбинация със затвор или глоба, както предвиждаше чл. 251 НК, противоречи на правото на Европейския съюз.    Обект на третата промяна в НК е чл. 260в, ал. 1, относно манипулирането на пазара чрез измамни сделки, където с добавянето на \"или извършва друг вид дейност или действие\" след думата \"търговия\", реално се разширяват възможните изпълнителни деяния, с които да бъде осъществен този състав от дееца.    Изменението в ЗАНН засяга разпоредбата на чл. 83а, в която вече се предвиждат имуществените санкции до 1 млн. лв., налагащи се на юридически лица, които се обогатяват или биха се обогатили с извършването на престъпленията против интелектуалната собственост (чл. 172а – 174 НК), да може да се налагат и за извършване на длъжностно присвояване по чл. 201-203 НК.  ", "date": "2019.10.22", "title": "Съкратеното следствие отпада официално ден преди местния вот "}
{"url": "http://epicenter.bg/article/Radev-i-Batashki--Na-27-oktomvri--s--56--plovdivchani-mozhem-da-promenim-posokata/196591/2/0", "text": "„На 27 октомври можем да променим посоката за развитие на Пловдив. Ние, социалистите, предлагаме път към град на здрави, образовани и проспериращи пловдивчани“, заяви кандидатът за кмет на БСП Николай Радев на среща в кв. Кършияка заедно с кандидатите за районен кмет д-р Атанас Баташки и съветници от листата в р. Северен.   „Пловдив няма икономика, която да осигурява високи доходи. Нашата цел е за четири години градът ни да стане високотехнологичен център“, обясни директорът на Английската гимназия. Той посочи и трите предпоставки за постигането й – образовани и подготвени в пловдивските училища и вузове кадри, бизнес, освободен от „примката“ на администрацията и подкрепа за всяка добра инвеститорска инициатива. „Погледът на кмета трябва да е към бъдещето, но и към настоящето. Той трябва да мисли мащабно, но и да се вглежда в детайлите“, каза Радев. В тази връзка допълни, че разчита изключително на екипа си, за да се решават проблемите на гражданите паралелно с реализацията на големите проекти. „Ние с д-р Баташки изповядваме лявата политика. В нея грижата за децата, за младите семейства, за хората с увреждания, за възрастните е приоритет. Това означава – строителство на детски градини и ясли, създаване на допълнителни социални услуги и места за социален живот“, уточни Николай Радев. Д-р Баташки посочи приоритетите си за кв. „Кършияка“ – реновиране и модернизиране на спортното игрище в парк „Иван Рилски“, облагородяването на междублоковите пространства, създаване на достъпна среда за детски и инвалидни колички, подмяна на тротоари. „Нова сграда за районното кметство е сред първите ми задачи и да осигуря от Общината подкрепа за важните проекти – подмяна на канализацията на бул. „Дунав“, завършването на бул. Северен и др. Кв. „Кършияка“ ще има свои представители в гражданския съвет, с който ще се срещам всеки месец, за да отчитам свършеното и да получавам следващи задачи“, гарантира кандидатът за районен кмет от „БСП за България“. В продължилите близо три часа разговори с различни пловдивчани двамата кандидати с № 56 обясняваха, че изборите на 27 октомври не са обикновен акт, а възможност за коренна промяна. „Когато избирате, потърсете информация за биографията на кандидатите, за тяхната политическа кариера, за житейските им постижения. Тогава решете кой искате да взема решения за бъдещето ви“, посъветва Николай Радев. ", "date": "2019.10.22", "title": "Радев и Баташки: На 27 октомври, с №56, пловдивчани можем да променим посоката"}
{"url": "http://epicenter.bg/article/Borislav-Tsekov--Prezidentat-nyama-nikakvo-pravo-da-protaka-izlishno-reshenieto-si-za-glavniya-prokuror-/196592/2/0", "text": "        В корпоративната малотиражка на едно подсъдимо лице, което на \"живот и смърт\" иска да повлияе в свой частен интерес на избора на главен прокурор, се е появила дописка, която претендира да разисква вариантите, пред които е изправен президентът по повод избора на главен прокурор. Оставям настрана доколко етично е едно издание на подсъдимо лице да упражнява натиск върху независимата съдебна власт. Очевидно в България всичко е възможно.    По-важното е, че в дописката самонадеяно се дават \"насоки\" на президента - понеже нямало изричен срок, в който държавният глава да издаде указ за назначаване на главен прокурор, то видите ли, най-добре било да не издава указ и така да блокира избора. А след това да внесе проект за промяна в конституцията.    Подобна идея е откровено правно невежество и институционален волунтаризъм. Трябва да е категорично ясно, че президентът няма никакво право да протака излишно акта по чл. 129, ал. 2 от Конституцията - т.е. да издаде указ за назначение или да върне предложението на ВСС.    В правото (и в публичното, и в частното) има един фундаментален принцип, датиращ още от римски времена: когато едно правно действие се дължи без срок, то се дължи веднага.    Неслучайно, например, бившият президент Плевнелиев издаде указ за назначение на главен прокурор в рамките на 24 часа.    Внушенията, че президентът Радев можел да остави без последствия предложението на ВСС за главен прокурор, означава държавата да навлезе в остра конституционна криза.    Подобно поведение на държавния глава би било нарушение на Конституцията и годно основание за откриване на процедура по импийчмънт.    Вярвам, че президентът, както винаги досега, ще спази Конституцията.  ", "date": "2019.10.22", "title": "Борислав Цеков: Президентът няма никакво право да протака решението си за главния прокурор "}
{"url": "http://epicenter.bg/article/Tsiganskoto-lyato-svarshva--Slanchevo-i-toplo-do-kraya-na-sedmitsata--snyag-v-nachaloto-na-noemvri/196526/2/0", "text": "Във вторник ни очаква пореден слънчев ден с температури между 21 и 26 градуса. Най-топло ще остане в западните и централните части на Дунавската равнина и в Югозападна България. До обяд в източните райони ще е мъгливо.    В планините ще бъде слънчево и почти тихо. Термометрите ще се колебаят между 13 градуса по високите върхове до към 20 - в ниското. Около крайбрежието ще остане мъгливо сутринта, а през деня ще духа слаб вятър. Температурите ще бъдат 21-22 градуса.    На много места вторник сутринта въздухът е с повишена концентрация на прах. Тихото време е причина за замърсяване с фини прахови частици над нормата във Видин, Враца, Плевен, Русе, София, Горна Оряховица и Пловдив.    До края на седмицата есента ще е такава, каквато и днес – с прохладни сутрини с температури около 10 градуса и топли дни с градуси около и над 25.    През последните дни на месец октомври се очертава захлаждане. Температурите в края на следващата седмица ще паднат драстично до дневни стойности около 15 градуса.    В началото на ноември очакваме нахлуване на арктически въздух на Балканите, придружено с развитие на средиземноморски циклон. Тази комбинация е гаранция за валежи от дъжд и сняг. ", "date": "2019.10.22", "title": "Циганското лято свършва! Слънчево и топло до края на седмицата, сняг в началото на ноември"}
{"url": "http://epicenter.bg/article/Karakachanov--Dzhambazki-e-nay-dobre-podgotveniyat-kandidat-kmet-na-Sofiya-/196527/2/0", "text": "ВМРО ще се бори да стигне до балотаж на местните избори в София, а Ангел Джамбазки е най-добре подготвеният кандидат-кмет. Това заяви в ефира на предаването „Здравей, България” по Нова телевизия председателят на партията и вицепремиер Красимир Каракачанов.  Той каза, че партията ще похарчи около 400 000 – 500 000 лева за предизборната си кампания в цялата страна. „Ние участваме в над 200 общини”, поясни Каракачанов.   Запитан коя е най-голямата лъжа за себе си, която е чул по време на кампанията, Красимир Каракачанов каза, че носи часовник за 50 000 долара. \"Тази информация се появи в едно хибридно сайтче. Часовникът, който нося, ми е подарък за 50-ия рожден ден. Часовникът ми е подарък от мой астрален близнак и струва не повече от 500 евро\", каза Красимир Каракачанов.  Той коментира и предложението от вчера на кандидата на ВМРО за кмет на София Ангел Джамбазки да бъдат закрити центровете за нелегални мигранти в столицата. Предложението на Джамбазки дойде след информацията за изнасилването на непълнолетно момиче в София от двама мигранти от Афганистан.    За да се вземе едно решение в Министерски съвет, не е достатъчен един глас. Още през март месец съм внесъл концепцията за циганите, но още не е приета. Много неща, които вкарваме, отиват наляво или надясно, но ние продължаваме да отстояваме предложенията си и да се борим те да бъдат приети. Част от тези наши предложения се случват, като например оградата по границата с Турция. Бавно, но сигурно много от нещата се случват. Компромисите са нещо съвсем нормално в живота на всеки един човек, особено от страна на по-малкия и по-слабия. По-важно е след мандата ВМРО да излезе с лицето си и да каже какво е направено във властта, подчерта в предаването Каракачанов.    Той отрече от ВМРО да са правили договорки с ГЕРБ за местния вот в София и Пловдив. Не сме правили компромис. Елате да видите как се води кампанията – и те се бият, както и ние. Подобна сделка няма, категоричен е лидерът на ВМРО.    Каракачанов коментира, че с показването на среден пръст в ефир е онагледил какво е направил с българското общество предсрочно освободеният от затвора австралиец Джок Полфрийман, осъдени на 20 години затвор за убийството на студента Андрей Монов. Обяснявах, че когато излизаше от затвора с един ехиден тон, Полфрийман отправяше поздрави към директора на затвора, защото той е дал отрицателно становище за освобождаването, само че демократичният, либералният съд не се съобразява с неговото мнение, а с мнението на едни неправителствени организации, които защитават убийци и сатрапи. С този акт исках да онагледя, че хладнокръвният убиец от Австралия е показал среден пръст на българските институции. Всъщност не аз, а съдът показа среден пръст на обществото, заяви Красимир Каракачанов.   Вицепремиерът коментира и темата за евентуалното приемане на Северна Македония в Европейския съюз. Каракачанов бе категоричен, че западната ни съседка не трябва да бъде приемана в Общността преди да промени политиката си спрямо България.    „За мен интересът на нашата страна стои над всякакви клишета за европейски семейства, европейски ценности и т.н. Проблемът с политиката на Северна Македония спрямо България е от 50 години. Ако Скопие не поправи своята антибългарска политика и влезе в този вид в ЕС, ще продължи да я провежда, но вече от много по-високо ниво, на което ние няма да можем да я спрем”, заяви Каракачанов.    ", "date": "2019.10.22", "title": "Каракачанов: Няма сделка с ГЕРБ за изборите, борим се за балотаж в София!"}
{"url": "http://epicenter.bg/article/Prof--Atanas-Tasev--Ostavame-na-gazovata-karta-na-Evropa-/196530/2/0", "text": "Този малък участък от 11 км е изключително важен за България. Първо ние слагаме край на сагата \"Турски поток 2\" - дали ще мине през нас или не. Слагаме началото на \"Балкански поток\", каза в студиото на сутрешния блок на БНТ проф. Атанас Тасев, енергиен експерт.   Припомняме, че вчера, 21 октомври, бе открита отсечката от 11 км е между българо-турската граница до компресорната станция \"Странджа\". По думите му премиерът Бойко Борисов е вложил в Балкански поток \"геополитически смисъл\". „Това е потокът, който ни обединява. Балкански поток вече е признат и от Сърбия, и от Унгария, и от руската страна, което е най-важно“, каза проф. Тасев. Той подчерта, че с тази 11-километрова отсечка и готовността на 140 км по сухопътната част и морската част на \"Турски поток 2\" каквото и да се случи в отношенията Русия-Украйна, от 1 януари ще получим необходимите ни количества газ, които са около 3,5 млрд. на годишна база. Проф. Атанас Тасев, енергиен експерт: Другото, което е важно, ние обръщаме потока на газа от север на юг, от юг - на север, т.е. ние увеличаваме ролята на южния газов коридор.   Проф. Тасев отбеляза като най-важно това, че оставаме на газовата карта на Европа. По думите му приходната част от транзита само по Балканския газопровод ще бъде по-голяма отколкото прихода по Трансбалканския газопровод на годишна база.", "date": "2019.10.22", "title": "Проф. Атанас Тасев: В Балкански поток Борисов вложи \"геополитически смисъл\"."}
{"url": "http://epicenter.bg/article/Boris-Popivanov--Izborite-ne-sa-predresheni-/196531/2/0", "text": "Очевидно е, че избирателите все още не са решили как ще гласуват на тези избори. Това каза в сутрешния блок на Нова телевизия политологът Антоний Гълъбов. Особено по-младите избиратели много често вземат решение за кого да гласуват в самия изборен ден, добави той.    Местните избори са малко по-сложни. На първия тур се избират общинските съветници, което означава, че важните избори за общините са на 27 октомври. От резултатите от тях ще зависи мобилизацията на за вота на втория тур. Когато се дават обещания от кмета за управление на града, трябва да е ясно дали те могат да бъдат изпълнени, посочи Гълъбов.    Резултатите от социологическите проучвания водят до един извод – че изборите не са предрешени, заяви политологът Борис Попиванов. Данните показват, че неяснотата ще се задържи и след първия тур, добави той.    По думите на политическия анализатор това, че много хора не са решили категорично за кого да гласуват, ще поддържа до последно интригата и може да обърне изборните резултати.", "date": "2019.10.22", "title": "Борис Попиванов: Изборите не са предрешени!"}
{"url": "http://epicenter.bg/article/Shte-rabotim-s-nepravitelstveniya-sektor--garantira-Nikolay-Radev/196534/2/0", "text": "  „Ще работим в тясно сътрудничество с неправителствените организации, чиято цел е съхраняването на духовните ценности, каквато е Вашата фондация”, заяви кандидатът на БСП за кмет на Пловдив Николай Радев. Той се срещна с ръководството на фондация „Аракс”, учредена през 2011 г. в обществена полза за опазване и предаване на арменските традиции.   „За тези осем години успешно организираме различни занимания за децата в Пловдив и вече втора поредна година ръководим Международния фестивал за арменска самодейност”, каза председателката на Управителния съвет Мариам Гарабедян. По думите й градът е родно място за много интелигентни и можещи хора, но те продължават своето развитие другаде. Тя даде пример с участника в срещата - оркестровия диригент Врам Чифчиян, посланик на града ни по световните музикални сцени, един от всичките 51 кандидат-общински съветници в листата на левицата.    Тя изрази съжаление, че бизнесът в Пловдив и общината не работят заедно, за да има перспектива за пловдивчани. „Кметът на града може да обедини тези на пръв поглед съвсем независими звена – средни училища, вузове и бизнес, и това е моята цел”, изтъкна Николай Радев. Представителите на фондацията подкрепят идеята в платформата „Пловдив на хората” за адаптирането на обучението в професионалните гимназии към модерните специалности, необходими на бизнеса. Но имат сериозни забележки към тромавата административна машина, която отблъсква и спъва всяка гражданска или обществена инициатива. Фондации като Вашата заслужават подкрепата на община Пловдив и на Общинския съвет\", обобщи в заключение Радев. ", "date": "2019.10.22", "title": "Ще работим с неправителствения сектор, гарантира Николай Радев"}
{"url": "http://epicenter.bg/article/Prof--Ilchev--Komisiyata-po-istoricheski-vaprosi-sas-Severna-Makedoniya-e-zatsiklila-/196535/2/0", "text": "От последното заседание на Комисията по историческите и образователните въпроси между България Северна Македония в Охрид няма някакъв съществен резултат. Уточнени са няколко въпроса от Средновековната история, които са останали от предходното заседание, след което комисията е зациклила отново около Гоце Делчев. Това заяви в студиото на Сутрешния блок на БНТ проф. Иван Илчев, член на комисията.    Трудно е да се говори с хора, които не те чуват, каза проф. Илчев.    \"Някои от членовете от македонска страна казват, че през Средновековието е нямало усещането, че са били българи, което е смешно.    Нашата комисия е единна в своите възгледи. В македонската има две групи. Една по-умерена група, която казва да говорим за това, но ще е необходимо много време да се променят нещата и друга група, която е зациклила и не желае да помръдне. За съжаление това е резултат на една изключително дълга пропаганда. В продължение на сто години се води една просръбска пропаганда, антибългарска\", допълни още Илчев.    Той обясни, че миналата седмица са излязли резултати от анкета, кои са най-големите врагове на Северна Македония и на първо място е била поставена Гърция, на второ - с един процент разлика - България.    \"След това, което се случи вчера за предсрочни избори в Скопие, особено светло бъдеще за нашата комисия не виждам, но не трябва да се подценява и това, което е сторено. Македонската част на комисията призна, че Самуил е цар на българското царство, призна нещата, които ние искахме за Климент Охридски и Наум Охридски\", каза проф. Илчев.    За него единственото от тук-нататък, на което може да се надяваме, е да работим бавно и постепенно с надежда нещата да се променят. Това е безсмислен спор. Такъв спор няма на друго място, само между Северна Македония и България, каза още проф. Илчев.", "date": "2019.10.22", "title": "Проф. Илчев: Комисията по исторически въпроси със Северна Македония зацикли "}
{"url": "http://epicenter.bg/article/Kaloyan-Pargov/196536/2/0", "text": "  БСП-София пусна предизборния си клип за местния вот в неделя. \"Гласувайте за промяната с №56! БСП има решение!\", казва в него водачът на листата на социалистите за Столичния общински съвет и лизер на БСП-София Калоян Паргов. В 30-секундното филмче той очертава проблемите на столицата - задръстванията, дупките по улиците, мръсния въздух.   Всичко това може да бъде променено, стига да го искаме! Ние, общинските съветници от БСП ще работим за това, казва Паргов.   Клипът е сниман на малката улица зад Партийния дом - \"Малко Търново\". 60 м улица, ремонтирана през 2019 г. четири месеца, без рампи за инвалиди и детски колички.    ", "date": "2019.10.22", "title": "Калоян Паргов в предизборен клип на БСП-София: Гласувайте за промяната с №56! БСП има решение!"}
{"url": "http://epicenter.bg/article/Laborantkata--koyato-zabravi-zhena-v-skener--shte-bade-nakazana-sas-zabelezhka-/196540/2/0", "text": "Лаборантката, която забрави жена повече от 6 часа в скенера на болницата в Павликени, ще бъде наказана със забележка и лишаване от допълнително материално стимулиране. Това съобщи за БНТ управителят на лечебното заведение д-р Ренета Кръстева.    Досега лаборантката не е имала провинения, което я спасява и от по-тежко наказание. По данни на болницата, няма опасност за здравето на забравената пациентка.    Тя е била освободена от плащане на потребителска такса за престоя си в лечебното заведение и е получила извинение от целия екип.    След случая скенерът в болницата е оборудван и със специален звънец за сигнализация.", "date": "2019.10.22", "title": "Лаборантката, която забрави жена в скенер, ще бъде наказана със забележка "}
{"url": "http://epicenter.bg/article/Nyama-opasnost-ot-epidemiya-ot-listerioza-v-Balgariya/196545/2/0", "text": "Няма опасност от епидемия от листериоза в България. В това уверяват от Агенцията по безопасност на храните, съобщи БНТ.   За по-малко от седмица агенцията изтегли от пазара 250 кг пушена скумрия, внесена от Румъния и над 360 кг опасен колбас на немска фирма, в които беше открита опасната бактерия.  Листерията е патоген, предизвикващ неразположение в зависимост от поетото количество и от общото състояние на организма.  Хората, които трябва да следят за симптоми са от рисковите групи - бременни, новородени, хора с подтиснат имунитет, възрастни над 65-годишна възраст, при които очакваме развитие на инвазивна форма на инфекцията с по-тежко клинично протичане и евентуална хоспитализация. Това разясни гл. ас. д-р Магдалена Баймакова, катедра \"Инфекциозни болести\", ВМА.    Симптомите са температура, гадене, повръщане, диария, но при рисковите групи може да има усложнения. По думите на д-р Баймакова бактерията не е за подценяване. Тя посочи, че не трябва да се консумират още непастьоризирани млека и меки сирена.", "date": "2019.10.22", "title": "Няма опасност от епидемия от листериоза в България"}
{"url": "http://epicenter.bg/article/Ninova-v-Haskovo--Temata-za-chista-voda-i-vazduh--chista-priroda-i-hrana-stava-parvostepenna/196546/2/0", "text": "  \"Една от първите задачи на нашите кандидати в Хасково, когато ги изберете, ще бъде да решат проблема със замърсената вода на Хасково, който стои неразрешен години наред. В Симеоновград водата е замърсена с манган, в Хасково е замърсена. Навсякъде депата за битови отпадъци са препълнени. Изобщо темата за чистия въздух, чиста вода, чиста природа и храна става първостепенна.\"   Това каза председателят на БСП Корнелия Нинова, която посети Хасково, за да подкрепи кандидата за кмет, издигнат от левицата Коста Стоев, листата за общински съветници и кандидатите за кметове на населени места.   ”Горда съм да стоя редом до този екип. Подготвени, умни, почтени хора. Те ще работят за добруването на всички вас”, заяви Нинова.   Тя обясни, че за да станат по-евтини услугите, е нужно да спрат да се дават на концесия :„Когато общинските дружества изпълняват тези поръчки, всички комунални услуги ще станат по-евтини – и водата, и сметосъбирането, и другите услуги”.   Нинова бе категорична, че е наложително да се промени централната политика към общините.   \"Сега парите от данъците отиват в централния бюджет. Нашето желание е процент от данъците, събрани от Хасково, да остава в Хасково, а не да отива в централния бюджет и премиерът, който и да е той, да не ги раздава еднолично за политически дивиденти. Нашият екип поема ангажимента да не вдига местните данъци на хората”, каза Корнелия Нинова.   По темата за образованието лидерът на левицата призова средното професионално образование да се обвърже с бизнеса. „Нека общината в Хасково и бизнесът заедно да си готвят кадрите, които след това да останат тук. Общината ще бъде партньор, а не мащеха за малкия и семеен бизнес\", отбеляза Нинова.   \"Партията в Хасково преболедува реформата си. Радвам се да ви видя оздравели. На добър час”, завърши тя.", "date": "2019.10.22", "title": "Нинова в Хасково: Темата за чиста вода и въздух, чиста природа и храна става първостепенна"}
{"url": "http://epicenter.bg/article/Daniel-Smilov--Ima-indikatsii-Balgariya-da-poluchi-posledniya-monitoringov-doklad/196547/2/0", "text": "Има индикации България да получи последния мониторингов доклад, въпреки че страната ни не е решила съдържателните според наблюдението проблеми. Това каза за сутрешния блок „Добро утро, България“ на Радио „Фокус“ политологът Даниел Смилов.   Според него обаче отпадането на специално наблюдение безспорно ще бъде добра стъпка, тъй като ще разчисти пътя ни към еврозоната и Шенген.   Политологът обърна внимание, че се очаква мониторингът да бъде заменен от всеобхватен механизъм за страните-членки, който да отчита процесите в тях.   „Този по-всеобхватен мониторинг ще се отнася и до държави като Полша и Унгария, които напоследък като че ли успяха да ни изпреварят с проблемите, които създават. Ние обаче не трябва да се успокояваме, че в тяхната сянка нашите проблеми ще изглеждат по-малки и няма да правят впечатление. Новият механизъм ще бъде обвързан с евросредствата“, обясни Даниел Смилов. Той каза още, че при неизпълнение на определени изисквания може да се очаква и директна материална загуба за страната нарушител.      България има преки интереси на Балканите и трябва да работи активно, за да убеди Франция да преосмисли решението си за блокирането на пътя на Северна Македония и Албания към ЕС, каза още политологът.   Франция изигра ключовата роля за блокиране на датата за преговори между Северна Македония, Албания и ЕС, обясни той, като уточни, че решението е лошо както за Общноста, така и за самата Македония. Ще има дестабилизация не само в югозападната ни съседка, но и в целия регион, добави политологът.   „Франция би искала преди да започне следващото разширение, ЕС да задълбочи интеграцията между сега съществуващите членове, да се стигне до по-тесен и интегриран Съюз, в който решения да се взимат по-лесно и общностният интерес да бъде по-добре защитен. Според мен е валиден аргумент и е в интерес на България да има по-дълбока интеграция в областите като банков съюз, а и ни предстои интегриране в еврозоната“, коментира Даниел Смилов.   Той каза още, че преди да се пристъпи към разширяване на ЕС е необходимо затягане на интеграционните процеси в рамките на Общността. Според него зелената светлина за преговори на Северна Македония и Албания с ЕС не пречи на идеята за задълбочаване на интеграцията в Общността. Другият френски аргумент за блокиране на евроинтеграцията на двете страни е, че част от държавите-членки на ЕС са влезли неподготвени и създават проблеми с фундаментални принципи на Общността, добави политологът. ", "date": "2019.10.22", "title": "Даниел Смилов: Има индикации България да получи последния мониторингов доклад"}
{"url": "http://epicenter.bg/article/Aneliya-Klisarova--Ako-iskame-Varna-da-stane-chist-i-privetliv-grad--tryabva-da-chuem-varnentsi/196549/2/0", "text": "  \"Ако искаме Варна да стане чист и приветлив град, с щастливи хора и да върнем славата на Варна, трябва първо да чуем варненци и да имаме план, по който да работим\".   Това заяви пред BG on AIrкандидатът на БСП за кмет на Варна проф. Анелия Клисарова.   По думите й, когато човек иска да постигне нещо, трябва да има сърце и воля да го изпълни. \"Имаме \"Визия за Варна\" и с воля, сърце, разум и подкрепа ще успеем да я изпълним\", каза тя. Клисарова повече от месец се среща с хората, за да представи    Визията и тези срещи са били полезни, защото е трябвало да се чуе какво мислят и варненци.   \"Получихме пълна подкрепа за това, което сме поставили като акценти, заедно добавихме и нови неща\", обясни проф. Клисарова и подчерта, че за това са били особено полезни срещите с хора от културата, туризма, от строителните камери, с учители, лекари, синдикати и почти всички съсловия.    \"Трябва да имаме обща Визия, а не днес са дошли пари за  едно, утре за друго - днес има пари заасфалтиране и го правим, а утре като дойдат за ВиК- ще разкопаем, за да ремонтираме\", даде пример тя. Според нея за бул. \"Васил Левски\"  са били похарчени 30 млн. лв. на километър, което го прави един от най-скъпите пътища.   \"Какво заварихме накрая - един водопад и наводнение\", коментира тя. Кандидатът за кмет подчерта, че във Визията на левицата е залегнала Северната тангента на града, защото само реален околовръстен път би могъл да разтовари трафика в града.   Тя заяви, че е изключително важно да се актуализира и общият устройствен план. Като друга болна тема на града проф. Клисарова посочи градския транспорт - дадени са 115 млн. лв.  за интегриран градски транспорт, който не работи. \"Трябва да се направи сериозна ревизия и да се проведе сериозен разговор с всички фирми, за да си свършат те работата докрай\", обясни тя.   Проф. Анелия Клисарова изтъкна, че Варна има нужда от още детски градини и социалистите са заложили строежа им в своя план, а за града в момента са важни и детските ясли. Тя допълни, че за децата, поне до 7 клас, е важно да минат на едносменен режим. Не на последно място проф. Клисарова подчерта, че трябва да се обърне сериозно внимание и на майчиното, и детското здравеопазване.   \"Варна заслужава детска болница. Имаме нужните лекари и отделенията ни са силни, но трябва да им създадем условия за работа, така че да могат да обслужват и цяла Североизточна България\", категорична бе тя.  Проф. Клисарова заяви, че сегашното управление на града е в дълг на гражданите на Варна, защото от европейски средства са усвоени само 90 млн. лв.   Тя подчерта, че европейските средства трябва да се използват за развитието на града и биха могли да послужат и за строежа на тази детска болница.   Тя коментира, че в сферата на здравеопазването за Варна е важно да се изгради и втори спешен център в Аспарухово. Кандидатът за кмет каза, че трябва да се положат усилия за решаване на проблема с колите в Морската градина и на проблема с намаляването на междублоковите пространства в кварталите на града.   \"Докато няма общински фирми по озеленяване и чистота, така че да се знае кой е отговорен, няма как да върнем красотата и чистотата на Варна. Общинските фирми са ключ към по-качествено изпълнение на всички поръчки, които ще дават кметът и общинския съвет\", заключи проф. Анелия Клисарова. ", "date": "2019.10.22", "title": "Анелия Клисарова: Ако искаме Варна да стане чист и приветлив град, трябва да чуем варненци"}
{"url": "http://epicenter.bg/article/Kostadin-Kostadinov--Neglasuvaneto-e-protest-na-grazhdanite--koyto-podkrepya-upravlyavashtite/196556/2/0", "text": "  До партия \"Възраждане\" достигна достоверна информация, че се подготвя фалшифициране на изборния вот от страна на управляващите.   Това ще се случи на 27 октомври, в изборния ден като бъдат подменени реални изборни бюлетини с фалшиви такива в град Варна и други градове на страната. Целта е управляващите да запазят властта си и да продължат настоящата си политика, основана на злоупотреба с власт и откровено ограбване. За да се реализира лесно компрометирането на вота е необходимо да има ниска избирателна активност. Нейното постигне е причината сред населението да се насажда форма на протест срещу гласуването, която е \"Аз няма да гласувам!\". Голяма част от българите протестират по този начин и не гласуват. Така се постигат две неща: възможност за манипулиране на вота с фалшиви бюлетини и преразпределяне на негласувалите в полза на управляващите.   Така на практика, ако останем по домовете си в изборният ден, за да протестираме като не гласуваме ние помагаме на управляващите, които не харесваме, да останат на власт.   От \"Възраждане\" дават следния хипотетичен пример, който разяснява принципа на негласуването: \"Нека си представим следната ситуация. Ако в България живеят 1000 души, на изборите отидат да гласуват 300, от които ГЕРБ вземат 100 гласа, тези 100 гласа не са 10 % от 1000, а са 30 %, защото те се явяват 30% от 300 (отишлите да гласуват). При един такъв резултат на изборите ГЕРБ ще управлява държавата, макар и избрана от едва 10% от хората. Както вотът на ГЕРБ така и вотът на всяка една партия, която е в управлението или опозицията е константна величина. Тоест хората, които гласуват за нея са едни и същи.   Електоратът на ГЕРБ се състои главно от хора, които са притиснати, на които им е купен гласа, които са заплашени от работодателя си, че ако не гласуват за ГЕРБ ще загубят работата си. Това е един изплашен и притиснат електорат, който е с ограничени или почти никакви възможности да нараства. Ето защо, ако отидат да гласуват 600 души от 1000 (живеещи в страната според настоящия хипотетичен пример), вотът на ГЕРБ си остава 100 гласа, но вече не е 30 % от гласувалите, а е едва 15 % от подалите гласа си. Това означава, че влиянието на ГЕРБ отслабва.   Отиващите да гласуват, подавайки гласа си за други партии, повишават реалния шанс те да съберат повече от 50 % за сметка на процента на управляващите, който респективно ще намалее. Така може да се разруши цялото статукво на партиите, които вече 30 г. тормозят с управлението си българския народ\" - каза Костадинов, лидер на партия \"Възраждане\", който пусна видеоклип в страницата си в социалната мрежа и в YOU TUBE канала на \"Възраждане\".   В него подробно разяснява на българите принципа на негласуването, който им е внушен от настоящите управляващи като форма на протест срещу управлението. Протест, който не пречи, а помага на властовата машина да продължава злоупотребите си с българския народ и държава.   \"Единственият шанс издевателствата да спрат е всички българи да отидат и да гласуват. Да гласуват за който и да е различен от управляващите, просто да гласуват. Така не само дават осъзнат вот за кандидата, на който най-много симпатизират, но и осуетяват опитите за фалшифициране на изборния вот. Случаите на подменяни резултата на изборите в България са факт. Това може да бъде променено с по-висока изборна активност от 50,60, 70 %. Тя прави вота невъзможен за фалшифициране, поради невъзможността за кратък период от време да се фалшифицира огромно количество бюлетини\", добави Костадин Костадинов, който е кандидат за кмет на град Варна на Местни избори 2019 и е основният опонент на управляващата партия.    ", "date": "2019.10.22", "title": "Костадин Костадинов: Негласуването е протест на гражданите, който подкрепя управляващите"}
{"url": "http://epicenter.bg/article/Kmetitsata-na-Bobov-Dol-Elza-Velichkova-iznudva-podchinenite-si/196559/2/0", "text": "Напоследък се завъртяха толкова много скандали около настоящата кметица на Бобов Дол, която се явява и като кандидат за втори мандат на престоящите избори, че чак ни е трудно да да обобщим всичко казано до момента по адрес на дамата.     Работещи в общинското предприятия „Чистота, озеленяване и благоустройство“ пропищяха, че са информирали г-жа Величкова за необходимостта от ново работно облекло за зимния сезон и с отговора си кметицата е миналата всички граници на добрия тон и е проявила сериозна наглост, която е нажежила обстановката в навечерието на местнния вот. Г-жа Елза Величкова е заявила пред подчинените си, че работните дрехи ще бъдат закупени от Общината, а след това сумите за тях ще бъдат удържани от следващите трудови възнаграждения на служителите. По закон работодателите са задължени да осигуряват специализирано работно облекло на техните работници и служители и със сигурност адвокатката Величкова е наясно с това.    Планът на Величкова да заобиколи трудовото законодателство, като накара впоследствие хората да си платят за това, което им се полага по закон, сериозно е разбунил духовете в Общината и поради тази причина много от работещите в общината са се почувствали с накърнени права и са заявили, че ще оттеглят подкрепата си към нея на предстоящия вот на 27 октомври.", "date": "2019.10.22", "title": "Кметицата на Бобов Дол Елза Величкова изнудва подчинените си"}
{"url": "http://epicenter.bg/article/Korneliya-Ninova-v-Simeonovgrad--Podkrepyame-chitalishtata-kato-sredishte-na-balgarshtinata/196561/2/0", "text": "  “Нашите кметове подкрепят читалищата, защото те са естественото средище на българщината. Те съхраняват и развиват културата и традициите\". Това заяви в Симеоновград председателят на БСП Корнелия Нинова, която подари, в знак на уважение към работата на местното читалище, 50 тома класическа литература. По думите й дейността на читалищните дейци е мисия, която трябва да получи подкрепа на общинско ниво и затова е един от акцентите в програмата на левицата.   Нинова бе в града, за да подкрепи кандидата за кмет на БСП Никола Георгиев. “Той е от новото поколение млади и образовани политици и вижда кметското място като възможност за решаване на вашите проблеми, а не за лична реализация”, обърна се тя към събралите се жители на общината. По думите й листата за общински съветници е съчетание на хора с различни професии и опит, които несъмнено ще бъдат от полза за Симеоновград.", "date": "2019.10.22", "title": "Корнелия Нинова в Симеоновград: Подкрепяме читалищата като средище на българщината!"}
{"url": "http://epicenter.bg/article/Aleksandar-Andreev--V-TsIK-ne-sa-pristigali-signali-za-kupuvane-na-glasove/196564/2/0", "text": "  В ЦИК не са пристигали сигнали за купуване на гласове. Това каза говорителят на Централната Избирателна Комисия Александър Андреев  за Агенция „Фокус“. Той поясни, че дори и да пристигнат такива сигнали, те не са от компетентността на ЦИК.   „Не са от компетентността на общинските избирателни комисии. Те трябва да бъдат адресирани до органите на МВР и съответно прокуратурата, които да извършат своите проверки и ако установят наличието на извършено престъпление, да предприемат необходимите действия съгласно Наказателно-процесуалния кодекс (НПК) за разкриването на това престъпление и цялото производство, което произтича по НПК“, каза още Андреев.    Той поясни, че ЦИК е провела необходимите срещи и постоянно поддържа контакт с всички институции, които са ангажирани с изборния процес, включително с правоохранителните органи, в това число с МВР, ВКП и главният прокурор.   \"Навсякъде са дадени необходимите указания за създаването на организацията, така че в изборния ден да има дежурни както в районите управления на МВР, така и в районните прокуратури, които да приемат сигнали и жалби във връзка с нарушения в изборния процес, които са от тяхната компетентност, както и да могат да осигурят охраната на изборните помещения след като те бъдат подготвени и съответно СИК да ги предаде на органите на МВР за охрана до изборния ден. В тази връзка считам, че координацията и сътрудничеството на всички институции, които са ангажирани с изборите, е нормална. Ние благодарим на всички тях за оказаното съдействие, когато е потърсено такова и е била необходима тяхната ангажираност\", допълни още говорителят на ЦИК.", "date": "2019.10.22", "title": "Александър Андреев: В ЦИК не са пристигали сигнали за купуване на гласове"}
{"url": "http://epicenter.bg/article/Evrodeputati--Balgariya-e-izpalnila-vsichki-preporaki-po-mehanizma-i-toy-tryabva-da-otpadne/196524/2/0", "text": "Докладът на ЕК днес ще бъде положителен за България. Това което обеща Жан-Клод Юнкер, явно ще се случи, защото България е изпълнила всички препоръки по механизма. Ние винаги сме казвали, че трябва да има общоевропейски механизъм, който да наблюдава върховенството на закона. Това каза евродепутатът от ГЕРБ/ЕНП д-р Андрей Ковачев в ефира на БТВ.    „Аз не съм видял текста, затова трябва да го коментираме като идея. ДПС смята, че трябва да отпадне мониторинга за съдебната система, защото е непълен и се е конкретизирал само върху две държави. Той е несправедлив. Това заяви евродепутатът от ДПС Илхан Кючюк.    Той добави, че има нужда от наблюдение за спазването на върховенството на закона, като инструмент за реализиране на европейски политики и зачитане на правото.    „Ние винаги сме били срещу това да страдат нашите общини от това обвързване и да се лишават от евросредства“, добави Ковачев.    „Правилата трябва да са за всички“, добави Кючюк.    Двамата коментираха и поредният опит на евродепутатите ни срещу пакет \"Мобилност“, който ощетява превозвачите ни.    „Поискахме да има оценка на въздействието на пакета „Мобилност“, която той ще има върху бизнеса, но това не бе прието“, съобщи Ковачев. Въпреки това борбата ни ще продължи, добави той.    „Има нарушаване на европейските принципи за свободното придвижване на хора и товари“, каза още Кючюк.  ", "date": "2019.10.22", "title": "Евродепутати: България е изпълнила всички препоръки по механизма и той трябва да отпадне"}
{"url": "http://epicenter.bg/article/Radina-Bankova--Imame-idei-kak-da-varnem-mladite-v-Lovech/196563/2/0", "text": "  \"Селата са запустели, а възрастните хора са оставени без каквато и да е помощ и социални услуги. Много семейства заминаха от Ловеч, за да търсят прехраната си на други места или в чужбина, заминаха и много млади хора, които няма къде в Ловеч да приложат наученото във висшите учебни заведения\".   Това каза Радина Банкова, кандидат за кмет на община Ловеч, подкрепена от БСП, на предизборна среща с жителите на село Дренов. \"Необходима е отговорност към общността, в която живеем, за да направим промяна, да изградим нов модел на управление. Екипът, който ръководи общинската администрация, трябва да се абстрахира от политическите си пристрастия и да работи в интерес на гражданите, да защитава техните интереси\", отбеляза още Банкова. Нейната главна задача е да убеди младите хора, че в Ловеч могат да се създадат добри условия и за работа, и за живот.   \"Имаме идеи как да осигурим пари за ремонт на читалищата, как да преструктурираме цялата транспортна система в общината, за да не остава нито едно населено място без автобусна връзка с града. На Ловеч е необходима денонощна аптека, на селата - пътуваща, както и повече средства за лични асистенти, домашни помощници и социални асистенти, особено за възрастните самотни хора по селата. Всичко това може да се случи, макар и трудно, ако ми се доверите - на мен и на хората, които издигнаха кандидатурата ми за кмет на общината - ние знаем как да направим всичко това\", каза още Радина Банкова.        \"Местното самоуправление трябва да загърби всички политически модели, които се оказаха неуспешни, и да се обърне с лице към грижите, потребностите и проблемите на гражданите от Ловеч и от селата\". С тези думи започна срещата си с жителите на село Дойренци Радина Банкова. \"В момента липсва какъвто и да е контакт между хората и управляващите, лошо е качеството на извършваните услуги - както от страна на администрацията, така и в сферата на всички останали услуги\", допълни още кандидатът за ловешки кмет, подкрепен от левицата.    \"Не дойдат ли млади специалисти - добри професионалисти, на работа в Ловеч, всичко е пред провал - в болницата няма лекари, в образованието много учители се пенсионират, в малкия и средния бизнес няма желаещи млади хора, които да започнат работа. Причината за това е в липсата на условия за добър живот, за добро и сигурно заплащане, за забавления, каквито искат младите, но - всичко това може да се промени - бавно, трудно, с много усилия, но може\", категорична бе Банкова.    Макар да е голямо и будно село, Дойренци има своите проблеми- както останалите села в общината. По думите на Марияна Хитова, кандидат на БСП за кмет на селото за пети мандат, питейната им вода, която е от местен водоизточник, е със завишени нива на нитратите и хората са принудени да купуват минерална вода. От четири години нито една улица в селото не е била ремонтирана. Рушат се сградите на училището и на здравната служба, които сега са затворени, обрасли в бурени. Обявени са за продажба, но до момента купувачи не са се появили. Не са доволни и от сметосъбирането - два пъти в месеца, особено през лятото, според хората, е крайно недостатъчно, а и една част от контейнерите са с повредени капаци. ", "date": "2019.10.22", "title": "Радина Банкова: Имаме идеи как да върнем младите в Ловеч"}
{"url": "http://epicenter.bg/article/Mladen-Timchev--Sportat-ima-badeshte-v-obshtina-Sandanski/196566/2/0", "text": "  \"Спортът има бъдеще в община Сандански\". Това заяви кандидатът за кмет на община Сандански от коалиция „БСП за България” Младен Тимчев на среща-разговор, посветена на бъдещето на спорта.   В дискусията се включиха не само бивши и настоящи спортисти, представители на Обществения съвет по спорта, спортни дейци, но и няколко кандидат-съветници от други листи.   Всички изказаха своята загриженост от липсата на стратегия за развитието на спорта през последните 4 години. Бяха представени и някои от конкретните проблеми – закритият басейн в Четвърто основно училище не се използва, спортните зали в училищата не се поддържат, на места има течове от таваните, което е недопустимо. „Няма наредба за финансиране на спорта. При положение, че няколко пъти сме предлагали на общинска администрация и на общинския съвет да приемат такава наредба. Няма ясна програма за развитие на спорта. Искаме повече инвестиции за спорта, за да растат здрави младите и подрастващите”, споделиха присъстващите на срещата.    Младен Тимчев ги увери, че в програмата си залага много за развитието на масовия спорт и спортуването за здраве. Той бе категоричен, че ще бъде приета дългосрочна стратегия за бъдещето на спорта, ако бъде избарн за кмет. По думите му тази визия обаче ще бъде изготвена с активното участие на всички спортни деятели, експерти и заинтересовани страни.„В момента се довършва строежът на нова спортна зала. Но е необходимо не само да построиш такова съоръжение, а да си наясно как ще го стопанисваш по най-правилния начин. Още преди да влезе в експлоатация този обект, е нужна цялостна концепция за неговото използване, която да гарантира финансовото обезпечаване, начина на използването и управлението”, каза Младен Тимчев. Той заяви, че ще се проведе прозрачен конкурс за избор на управител, защото само правилният мениджмънт на залата ще позволи да се намали финансовата тежест за общината и да се обезпечи експлоатацията и поддръжката й.    Във връзка с реализираните инвестиции на Градския стадион на Сандански, Тимчев предвижда да се изгради система за контролиран достъп – след приключване на активните часове за спорт, в периода от 23,00 часа вечерта до 06,00 часа сутринта да бъде лимитиран достъпът на граждани до съоръженията с цел опазването им. „Община Сандански ще подкрепя дейността на спортните клубове, но при ясно дефинирани правила”, подчерта Младен Тимчев.  ", "date": "2019.10.22", "title": "Младен Тимчев: Спортът има бъдеще в община Сандански"}
{"url": "http://epicenter.bg/article/Prezidentat-obsadi-s-premiera-na-Vietnam-dvustrannoto-partnyorstvo-v-ikonomikata-i-investitsiite-/196595/2/0", "text": "Увеличаването на икономическия, търговски и инвестиционен обмен между България и Виетнам е общ приоритет и институциите в двете държави са готови да подкрепят инициативите на бизнеса. Това беше общата позиция на президента Румен Радев и министър-председателя на Виетнам Нгуен Суан Фук, които проведоха среща днес в Токио. Двамата представляват своите страни на церемонията по интронизация на новия император на Япония Нарухито, съобщиха от прессекретариата на държавния глава.    Предстоящото заседание на Смесената комисия за търговско-икономическо и научно-техническо сътрудничество между България и Виетнам през ноември т.г. в София е добър повод и за провеждането на двустранни бизнес форуми и набелязване на конкретни проекти от взаимен интерес, подчерта Румен Радев. Държавният глава потвърди поканата към своя виетнамски колега президента Нгуен Фу Чонг да посети страната ни заедно със силна бизнес делегация.    Доверието между България и Виетнам и контактите между хората са най-големият капитал в двустранните отношения, който освен в увеличаване на търговския обмен следва да бъде вложен с подкрепата на институциите в създаването на смесени предприятия за износ на пазарите в Азия и в рамките на общия европейски пазар, призова президентът. Според Румен Радев утвърждаването на България като регионален център за развитие на информационните технологии в Югоизточна Европа, както и традициите в областта на електрониката, фармацията и медицината също създават предпоставки за реализацията на общи проекти. Споделена бе и позицията, че търговски обмен от около 100 млн. долара годишно не отговаря на потенциала на двете държави.    „България и Виетнам имат огромно преимущество с това, че двата народа не се налага тепърва да се опознават и са свързани от отношения на приятелство и доверие“, подчерта още Румен Радев. Нгуен Суан Фук открои от своя страна отличното двустранно сътрудничество в сферата на образованието и науката в близкото минало – 30 000 виетнамски граждани, сред които и самият той, са завършили висшето си образование, получили са професионална квалификация или са специализирали у нас, и призова за възстановяване на активното партньорство в тези области.    Като особено перспективна сфера за развитие на двустранните отношения беше откроено сътрудничеството в отбраната, ремонта на въоръжение и техника, както и в областта на военното образование.    Нгуен Суан Фук подчерта пред държавния глава, че като председател на АСЕАН през 2020 г. Виетнам ще работи за последващо разширяване на връзките и икономическото партньорство на България с Асоциацията на страните от Югоизточна Азия. България и Виетнам имат отлично сътрудничество в рамките на международните организации и ще продължат активния си диалог при формирането и отстояването на общи позиции, беше отбелязано още на срещата на президента Румен Радев и министър-председателя Нгуен Суан Фук в Токио.  ", "date": "2019.10.22", "title": "Президентът обсъди с премиера на Виетнам двустранното партньорство в икономиката и инвестициите "}
{"url": "http://epicenter.bg/article/Krisko-i-Rumyana-Popova-shte-zakriyat-kampaniyata-na-Rumen-Tomov-v-Blagoevgrad/196607/2/0", "text": "  Инж. Румен Томов – независим кандидат за кмет на община Благоевград, подкрепен от Коалиция ,,БСП за България“ и ДРП \"Българска пролет“, ще закрие предизборната си кампания на 23.10.19г. /сряда/ , от 18:30ч. на пл. ,,Македония“. На събитието ще бъдат и кандидатите за общински съветници на Коалиция „БСП за България“. Всички благоевградчани са добре дошли, за да чуят програмата на кандидата за кмет за управлението на общината в следващите 4 години, както и да се насладят на музикалната програма. Румяна Попова, танцова формация ,,Асти денс“ и Криско ще подкрепят с участието си Румен Томов и кандидатите за съветници.", "date": "2019.10.22", "title": "Криско и Румяна Попова ще закрият кампанията на Румен Томов в Благоевград"}
{"url": "http://epicenter.bg/article/Ananiev--Podgotvya-se-nova-naredba-za-osnovniya-paket-deynosti--koito-se-pokrivat-ot-Zdravnata-kasa/196600/2/0", "text": "Министерството на здравеопазването подготвя нова наредба за основния пакет дейности, които се покриват от Здравната каса. Това съобщи БНР, цитирайки здравния министър Кирил Ананиев по време на посещението му в Добрич, където той присъства на откриването на новия скенер в болницата в града.    По думи на министъра, наредбата ще бъде съобразена с препоръките на Върховния административен съд, който отмени съществуващата. Продължава и работата по проекта за Националния рамков договор.    Според Ананиев, няма да се получи вакуум след отмяната на Наредба 3, тъй като новата ще бъде готова, преди идната финансова година да започне.    Министърът посочи, че занапред трябва да се приемат бележките и констатациите на ВАС, така че новия рамков договор и новата наредба да бъдат поправени.    Той определи като неоснователни опасенията на Центъра за защита на здравеопазването, че след отмяната от страна на съда на Наредбата настоящите договори са невалидни.", "date": "2019.10.22", "title": "Ананиев: Подготвя се нова наредба за основния пакет дейности, които се покриват от Здравната каса"}
{"url": "http://epicenter.bg/article/Georgi-Dimov--Erdogan-e-prinuden-da-se-skrie-pod-kriloto-na-Putin/196603/2/0", "text": "Турският президент Реджеп Ердоган е принуден да се скрие под крилото на Путин, анализира в интервю за \"Фокус\" Георги Димов, бивш консул на България в Одрин.   Остава впечатлението, че администрацията на Тръмп размахва пръст на турския президент Реджеп Тайип Ердоган и очевидно той сега е принуден да се скрие под крилото на Путин, казва той за „Фокус“ във връзка със срещата на турския президент Реджеп Ердоган с руския президент Владимир Путин в Сочи.   Визитата и разговорите са в контекста на военната операция на турската армия в Северна Сирия. Той посочи, че сред ярките доказателства за това е, че няма да има посещение на Ердоган в САЩ на 13 ноември, каквото беше оповестено. „Също така искам да напомня, че Ердоган не издържа и нямаше куража да се откаже и бойкотира срещата с вицепрезидента Майк Пенс и Майк Помпео в Анкара и тя вся пак се състоя на 17 октомври“, посочи още Георги Димов.   На срещата в Сочи Владимир Путин ще иска Анкара да се примири и договори с официалните власти в Дамаск, твърди още Георги Димов. Той посочи, че желанието на Путин е да не се получи военен сблъсък.   „Той няма да го позволи. Ние тук си говорим нещата, но там на терен, когато има войски на две или три държави, нещата са много опасни. Там дрънка оръжие. И това ще бъде посредническата мисия на Путин. Разбира се ще бъдат дадени известни гаранции. Ние и сега го наблюдаваме като международна официална реакция, включително и в Съвета за сигурност на ООН, въпреки всичко аз досега не съм чул Москва да се обяви категорично против турската инвазия в района. И всъщност това ще бъде и пазарлъкът според мен“, посочи още Димов.   Заплахите на Тръмп, че ще смачка турската икономика, не са само блъфове, казва още бившият консул на България в Одрин Георги Димов.   Той припомни случая с американския пастор Андрю Брансън, който беше арестуван през октомври 2016 г., след като властите в Турция го обвиниха във връзки със забранената Кюрдска работническа партия и гюленисткото движение. След време пасторът беше освободен от затвора по здравословни причини и поставен под домашен арест, а няколко седмици по-късно САЩ наложиха санкции на турските министри на правосъдието и вътрешните работи заради задържането му.   „Само ще припомня, че на 13 август миналата година, това беше и във връзка със задържания американски пастор Андрю Брансън, турската лира удари дъното и 1 долар вече струваше 7,5 турски лири. Така че това нещо го има в джоба на Тръмп“, посочи още Георги Димов.  ", "date": "2019.10.22", "title": "Георги Димов: Ердоган е принуден да се скрие под крилото на Путин"}
{"url": "http://epicenter.bg/article/KT--Podkrepa--kam-Dimitar-Nikolov--Nikoy-drug-kmet-ne-e-pravil-tolkova-za-obrazovanieto-v-Burgas/196604/2/0", "text": "  „Вие сте кметът, направил най-много за образованието в Бургас. Всички нови практики се въвеждат първо тук, а другите градове идват, за да черпят опит от нас. Именно поради тази причина, по наше наблюдение Бургас се превърна в предпочитан град за средно образование. Това е една от много причини, поради които имате нашата подкрепа”, заяви председателят на синдикат „Образование” към КТ „Подкрепа”–Бургас - Огнян Маринов. Това съобщиха от пресцентъра на ГЕРБ.    Днес кандидатът за нов кметски мандат Димитър Николов представи програмата си за следващите четири години пред членове на КТ „Подкрепа”. На срещата, която се състоя по покана на председателя на Конфедерацията на труда в Бургас - Иван Костадинов, присъстваха представители на синдикатите от сферите на образованието, здравеопазването, социалните дейности, транспорта и промишлеността.    „Благодарим Ви, че винаги сте ни оказвал помощ и сте изслушвал нещата, които са важни за нашите членове. Ние нямаме нужда от подписано споразумение, защото във времето сте показал, че можем да разчитаме на мъжката Ви дума. Благодаря искрено, че подкрепихте обучението ни по жестомимичен език и ни съдействахте в него да се включат общински служители и служители от общински предприятия, които работят в изнесени офиси или лечебни заведения. Това е много ценна помощ за тези наши съграждани, които са с увреден слух”, добави Костадинов.    От своя страна Димитър Николов сподели, че застава пред КТ „Подкрепа” с уважение и респект, защото през годините заедно са реализирали много успешни за Бургас проекти. Той представи основните си приоритети и сподели, че неслучайно образованието е сред основните акценти през идния мандат, тъй като именно то влияе на развитието на всички сектори в дългосрочен план.    „Досега отпускахме всички средства, които колегите от сферата на образованието искаха, и ще продължим в същата насока. Причината е, че по времето на социализма в Бургас имаше един Институт по химия и технологии. Във Варна по същото време бяха разкрити 8 държавни университета, а в Пловдив – 9. Бургас е със 120 000 души по-малък от Варна. Ако направим една проста аритметика на база населението, тук трябваше да имаме 5 университета. Тогава щяхме да бъдем много по-напред”, заяви Николов. Именно поради тази причина той сподели, че не пести усилия, за да насърчава разкриването на нови висши учебни заведения в Бургас, като даде за пример Медицинския факултет. Николов сподели, че остават още 2 процедури преди разкриването на филиал и на Софийския университет в Бургас.    „Ако другите градове бързат в развитието си, ние трябва да спринтираме, за да наваксаме пропуснатото и да го надградим. Най-големият успех за нас е, че поставихме Бургас в центъра на държавното управление и никой, нито Министерски съвет, нито Президентството, би пренебрегнал града ни. Няма голям проект, който да бъде забавен. Всички средства, които искаме за нашия регион и нашия град, привличаме благодарение на авторитета, който имаме. Не постигаме абсолютно нищо даром”, заяви Николов.    От своя страна членовете на синдикатите благодариха за свършеното през последните години и заявиха своята подкрепа.   ", "date": "2019.10.22", "title": "КТ „Подкрепа” към Димитър Николов: Никой друг кмет не е правил толкова за образованието в Бургас"}
{"url": "http://epicenter.bg/article/Sportni-legendi-podkrepiha-Georgi-Tomov-za-kmet-na--Ilinden-/196606/2/0", "text": "  Като кмет на района, ще организирам срещи между доказали се български спортисти и деца от детските градини и училищата в „Илинден”. Това е подходящ начин подрастващите да се запознаят със спортната ни история и да се мотивират да спортуват.   Това каза кандидатът на БСП за кмет на „Илинден“ Георги Томов на среща със звезди на родния ни спорт. Сред тях бяха Георги Мърков – олимпийски, световен и европейски шампион по борба, Петър Лесов – олимпийски и двукратен европейски шампион по бокс, Еньо Тодоров – сребърен олимпийски медалист, трикратен европейски шампион и европейски вицешампион по борба и Нено Ненчев – европейски вицешампион. В срещата взе участие и заместник-председателят на парламентарната Комисия по въпросите на децата, младежта и спорта Иван Ченчев и председателят на районната организация и кандидат за общински съветник Владимир Данев.    Спортните легенди изразиха подкрепата си за Георги Томов и му пожелаха успех в предизборната надпревара. Участниците в събитието се обединиха около това, че има все по-нарастващата нужда от практикуването на масов спорт сред деца и подрастващи.    Олимпийците бяха категорични, че с удоволствие ще се включат във всички инициативи за популяризирането и развитието на спорта в „Илинден“, за да дадат добър пример на младото поколение.  ", "date": "2019.10.22", "title": "Спортни легенди подкрепиха Георги Томов за кмет на „Илинден”"}
{"url": "http://epicenter.bg/article/Vladimir-Moskov--Mnogo-e-vazhno-obshtinata-i-biznesat-da-si-partnirat/196608/2/0", "text": "„Местният бизнес е икономиката на нашия град и общината, защото той е този, който определя жизнения стандарт и нивото на доходите на хората. Затова за мен и моя екип тази среща е особено важна, така както досега е било много важно и резултатно нашето партньорство. Вашата дейност е важна за всичко, което се случва в нашия град и общината, а всички проблеми, които са възниквали, сме се старали да решаваме с ваша помощ“. Това каза кандидатът за кмет на Гоце Делчев Владимир Москов на среща с представители на бизнеса в общината. Той добави, че с усилията, които е положила местната администрация заедно с бизнеса, градът е един сред 39-те в страната, включени в програмата Региони в растеж, а това по думите му дава сериозни възможности за финансиране и развитие на инфраструктурата.   \"То се изразява в 60 милиона лева привлечени инвестиции и реализирани 45 проекта с европейско и национално финансиране“, посочи Владимир Москов като конкретни резултати от изминалия си кметски мандат. Той коментира, че е необходимо местните фирми да се обединяват в консорциуми и други форми на партньорство, за да бъдат конкурентни, да печелят обществените поръчки и средствата да остават в хората от общината.    „От всички кампании през годините досега, тази е срещата, към която има най-голям интерес от страна на бизнеса и това изключително много ме радва. Много е важно общината и бизнесът да си партнират, да имат общи виждания и да умеят да работят заедно, за да се случват нещата по най-добрия начин и в полза на хората“, категоричен бе Владимир Москов.     „Променихме облика на крайните квартали, предстои да концентрираме усилията си в пространствата около санираните жилищни блокове, квартала от старата поща до Кумсала и в централната градска част, ако аз и моят екип получим подкрепа на 27 октомври“, конкретизира Владимир Москов. Той каза, че в програмата му за следващия мандат е включено още изграждане на околовръстния път през местността Текето, за който проектът е готов, разширяване на кръстовището при банята и изграждане на кръгово кръстовище при един от големите магазини, което ще облекчи трафика и паркирането, изграждане на инсталация за сепариране и компостиране, с която да се избегне вдигане на такса смет, модерен кооперативен пазар, цялостно обновяване на Дома на културата, което започва напролет, и още 40 конкретни ангажименти с обекти в града и общината.  ", "date": "2019.10.22", "title": "Владимир Москов: Много е важно общината и бизнесът да си партнират"}
{"url": "http://epicenter.bg/article/Kolyo-Milev--Shte-sprem-sinyata-zona--tarsim-novo-reshenie/196611/2/0", "text": "Синята зона за паркиране в Сливен да бъде спряна до намиране на приемливо за всички граждани решение за нейния обхват и организация, предлага кандидатът за кмет на Сливен от БСП ген. Кольо Милев. „На първо място общината трябва да осигури буферни паркинги, които да позволят на шофьорите безплатен престой, макар и за ограничено време. В никоя друга община зоната за платено паркиране не е предизвиквала такова обществено недоволство. Сливенските граждани реагират с право, защото управляващите от ГЕРБ не взеха под внимание тяхното мнение. Нормално е хората да реагират негативно, когато няма как да спрат пред болницата или пред училището, за да посрещнат децата си“, добави Милев. „Дори да обявяват, че общинското предприятие „Градска мобилност“ е печелившо, трябва да се знае, че повечето разходи (като закупуването на паяк например) се правят за сметка на общинския бюджет, а не на самото предприятие, за да може при него да се отчита печалба“, каза кандидатът за кмет. Според БСП липсата на широко обсъждане и на предварителна оценка за въздействието на решенията на местната власт върху различни социални групи е един от големите недостатъци на управлението на ГЕРБ. „Липсва прозрачност в много отношения, налага се авторитарен стил. Ние няма да допуснем повече обсъждане на важен проект или на общинския бюджет да става с обява от предния ден следобяд за 9 часа на следващата сутрин. Това не е открита и социална, а напълно непрозрачна община“, е позицията на БСП.  ", "date": "2019.10.22", "title": "Кольо Милев: Ще спрем синята зона, търсим ново решение"}
{"url": "http://epicenter.bg/article/Dimitar-Nikolov--Startiram-nova-programa-za-kvartalite-sas-zasilen-kontrol-po-poddrazhkata-im-/196612/2/0", "text": "  „Стартирам нова програма за вътрешноквартално благоустрояване със звено за контрол и бърза поддръжка на междублоковите пространства, улици, зелени площи и площадки.“ Това заяви кандидатът на ГЕРБ за кмет на Бургас Димитър Николов, съобщават от пресцентъра на партията.  Така ще се повиши експедитивността и бързината за реакция при отстраняване на повреди по градската среда или при замърсяване на пространства. Дейността на звеното ще включва ежедневна инспекция и проследяване състоянието на проблемните участъци, както и поддържане на чистотата на зелените площи. По този начин ще се реагира много по-бързо при вандалски прояви или замърсени площи.    В програмата за вътрешнокварталните пространства могат да се включат всички бургазлии както от комплексите, така и от кварталите, и селата на общината.  Най-важното условие за финансиране е да има консенсус по райони за детайлите по проектите. Хората сами ще решават дали искат повече паркоместа, детска или спортна площадка, фитнес на открито или обогатяване на зелената система.    „С новата програма ще дадем възможност на съседите да обсъждат идеи и да излязат с общо мнение. Така те ще се радват на онова, което са постигнали заедно, а и ще го пазят по-добре“, каза още Димитър Николов.    Той ще настоява пред централната власт за продължение на програмата за саниране, тъй като в Бургас бяха обновени близо 200 блока, в които живеят 40 000 души, но останаха и още много чакащи, които не успяха да постигнат единомислие в определените срокове.  ", "date": "2019.10.22", "title": "Димитър Николов: Стартирам нова програма за кварталите със засилен контрол по поддръжката им "}
{"url": "http://epicenter.bg/article/Karakachanov--Vdigame-zaplatite-na-voennosluzheshtite-s-10--idnata-godina/196614/2/0", "text": "В бюджета за 2020 г. ще бъде заложено ново 10-процентно увеличение на възнагражденията на военнослужещите. Това каза в Русе вицепремиерът и министър на отбраната Красимир Каракачанов, предаде БТА.   По думите му за две години и половина в армията са се случили повече неща, отколкото за последните 25 години - по отношение на техника, на възнагражденията на военнослужещите, които са повишени на два пъти с по 10 процента, както и на увеличение на наличния състав. По повод на случая с изнасиленото 16-годишно момиче от двама мигранти от афганистански произход, Каракачанов заяви, че това е поредното престъпление, извършено от подобни хора, \"дошли нелегално в България и се налага ние да ги храним\".   Той коментира, че към момента няма заплаха за мигрантски натиск срещу България. Според него това може и да се случи, ако Турция реши да използва наличието на тези 3 милиона мигранти на своя територия като коз в своята европейска политика. \"Смятам, че в момента Турция няма да си позволи да използва този коз, защото повечето държави от Европейския съюз са по-благосклонни да правят компромис с политиката на Ердоган. Той няма да рискува да влезе в конфликти с ЕС. На него не му трябва още един конфликт. Защото ако ЕС наложи санкции, заедно с ограниченията, наложени от САЩ, това ще доведе до рухване на турската икономика\", каза Каракачанов.   Той заяви, че България охранява границата си. По думите му цялата необходима техника е налична там. Армията също е в готовност да помага на Гранична полиция, ако се наложи.   \"Смятам, че ако се появи такава вълна, ние трябва да я спрем с цената на всичко, включително с използване на сила, като тук нямам предвид използване на огнестрелно оръжие. Има достатъчно други средства. Трябва да сме твърди в това отношение, за да си спасим държавата от евентуални проблеми\", каза вицепремиерът.   В Русе Каракачанов посети летния театър към Военния клуб, който ще бъде ремонтиран с 280 000 лева, отпуснати от Министерството на отбраната.", "date": "2019.10.22", "title": "Каракачанов: Вдигаме заплатите на военнослужещите с 10% идната година"}
{"url": "http://epicenter.bg/article/Georgi-Tomov---Ilinden--Hudozhestvenata-samodeynost-tryabva-da-bade-podkrepyana-i-podpomagana/196615/2/0", "text": "  Художествената самодейност е една от най-успешните форми за съхраняване на българските традиции и народното творчество. Ето защо тя трябва да бъде подкрепяна и подпомагана. Като кмет ще работя за това. Това каза Георги Томов, кандидат на БСП за кмет на район „Илинден“ на среща с членове на фолклорен клуб „Балканска младост”.   Повод бе желанието на част от участниците в клуба, които симпатизират на Томов, да изразят своята подкрепа за кандидатурата му. В атмосферата на автентичен български дух, самодейците пожелаха на кандидат-кмета не само победа на изборите и го поканиха да се включи в клуба. По неподправен и неповторим начин, всички присъстващи на събитието се заредиха с положителни емоции и оптимизъм.   Ръководителят и основател на клуба Стоян Стоянов, хореограф и професионален танцьор с десетилетен опит, изрази надеждите си за все по-обхватно популяризиране на фолколорните самодейности като път за запазване на българщината и красивите ни традиции. В срещата взе участие и кандидатът за общински съветник от БСП Мария Димитрова. Двамата кандидати на БСП облякоха народните носии за късмет и бяха закичени с китка здравец за здраве и победа.  ", "date": "2019.10.22", "title": "Георги Томов, “Илинден“: Художествената самодейност трябва да бъде подкрепяна и подпомагана"}
{"url": "http://epicenter.bg/article/Ot-dnes-zemedelskite-stopani-shte-mogat-da-kandidatstvat-po-myarka--Investitsii-v-prerabotka-quot-/196617/2/0", "text": "От днес стартира прием на проектни предложения по подмярка 4.2.2 „Инвестиции в преработка/маркетинг на селскостопански продукти по тематичната подпрограма“ от мярка 4 „Инвестиции в материални активи“ от Програма за развитие на селските райони за периода 2014-2020 г. Това съобщиха от пресцентъра на Министерство на земеделието, храните и горите.    Ще се подпомагат изцяло стопанства с икономически размер между 6 000 и 7 999 евро. По процедурата могат да кандидатстват малки стопанства в областта на отглеждането на животни, плодове и зеленчуци или на етерично-маслени и лекарствени култури. Бюджетът на подмярката е над 3 млн. лв. и е насочен за преработка на селскостопански продукти. Целта е да се повиши жизнеспособността и устойчивото развитие на малките земеделски стопанства.    Инвестициите са за материални и/или нематериални активи за създаване или модернизация на съществуващи мощности за преработка, разширяване на капацитета на местните мрежи за прибиране, приемане, съхранение, климатизиране, сортиране и пакетиране на земеделска продукция. Проектните предложения се подават по електронен път чрез Информационната система за управление и наблюдение на средствата от Европейските структурни и инвестиционни фондове (ИСУН 2020), на интернет адрес: http://eumis2020.government.bg/.    Кандидатите могат да задават допълнителни въпроси на електронната поща rdd@mzh.government.bg и да получат разяснения по Условията за кандидатстване до 3 седмици преди крайния срок за подаване. Проектите ще се приемат до 17:30 часа на 23.12.2019 г.", "date": "2019.10.22", "title": "От днес земеделските стопани ще могат да кандидатстват по мярка  „Инвестиции в преработка\""}
{"url": "http://epicenter.bg/article/Fandakova--Predvizhdame-stroitelstvo-na-6-novi-uchilishta/196620/2/0", "text": "„София е образователната столица на България, а образованието е истинският двигател за развитие на икономиката. Промяната на града трябва да продължи във всички сектори, да увеличим скоростта и да надграждаме. За мен да си кмет означава да работиш с ясни приоритети, а за мен образованието е кауза“.   Това каза кандидатът за кмет на София Йорданка Фандъкова, издигната от местна коалиция ГЕРБ/СДС, на среща с представители от образователния сектор. Фандъкова получи категорична подкрепа за политиките в сферата на образованието и новите проекти, заложени в програмата й. На срещата присъстваха учители и директори на столични детски градини и училища, представители на синдикалните организации Янка Такева - председател на Синдиката на българските учители, доц. Лиляна Вълчева - председател „Синдикат висше образование“ в КНСБ, Юлиян Петров - председател на „Синдикат Образование“ към КТ „Подкрепа“, ректори на университети, представители на неправителствения сектор и частните училища, както и кандидатите за общински съветници Малина Едрева, Нина Чанева и Деан Стаматов.  „Когато започнах работа като зам.-кмет заварих заменени, продадени и затворени 44 детски градини“, припомни Фандъкова. Оттогава досега са построени 100 нови детски градини и са осигурени над 17 000 нови места. „Само тази година изграждаме 10 детски градини и се подготвя строителството на още 6. За мен това е начинът да помагаме на родителите да се върнат на работа, да бъдат спокойни и да създават семейство“, каза Фандъкова. Наред със строителство трябва да продължи и модернизацията на училищата и детските градини, каза кандидатът за кмет.  „Предвиждаме строителство на 6 нови училища и имаме конкретни проекти. Те са в кв. „Манастирски ливади – изток“, кв. „Манастирски ливади – запад“, кв. „Витоша“, кв. „Малинова долина“, нова сграда на 28 СУ в „Красна поляна“ и нов учебен блок на 9-та Френска езикова гимназия“, каза Фандъкова и припомни, че вече са изградени 12 нови училищни сгради и още 8 са в строителство. Фандъкова благодари за съвместната работа с представителите на образователния сектор и подчерта. „Много важно е, че заедно с неправителствения сектор успяхме да създаваме политики, за приобщаване, за интеграция и грижа за всички деца“, каза кандидатът за кмет на София.  Своята ясна подкрепа изрази Янка Такева, която каза, че е убедена в успеха на Фандъкова и затова вече поставя задачи за работа.  В своето изказване ректорът на Софийския университет проф. Анастас Герджиков посочи, че за тези 10 години г-жа Фандъкова не се е превърна в онези навъсени и надменни политици, с които човек не желае да говори. Той заяви, че промяната, която е направена преди четири години за средното образование, трябва да бъде продължена и в сектора на висшето образование. По думите му това е важно дори и заради сградния фонд, който трябва да изглежда добре в столицата ни.", "date": "2019.10.22", "title": "Фандъкова: Предвиждаме строителство на 6 нови училища"}
{"url": "http://epicenter.bg/article/Federatsiyata-na-tsionistite-prizova-premiera-da-izhvarli-Toma-Belev-ot-konsultativen-savet-kam-MS-/196622/2/0", "text": "Федерацията на ционистите в България поиска премиерът да освободи Тома Белев - член на Консултативния съвет по гражданско общество към Министерския съвет, предава БНТ.    Причината е изказването му за депортирането на евреите по време на Втората световна война, което е определено като антисемитско.    Световната ционистка организация e крайно възмутена от изказването и препоръчва правителството да се дистанцира от подобни хора с антисемитски настроения и нагласи. Тома Белев е и кандидат за общински съветник от Демократична България.            Писмото е подписано от Яков Джераси, председател на Федерация на ционистите в България.    Изказване на Белев във Фейсбук предизвика истински скандал заради антисемитското му съдържание.    Един от първите, които алармираха за това, бе народният представител от ВМРО Александър Сиди, който направи остър коментар за публикацията на Белев във Фейсбук, която гласеше: „Най–евтино са пътували евреите в конските вагони – напълно безплатно“, което е реална препратка към екстрадирането на милиони евреи по време на Втората световна война към лагерите на Хитлер. Голяма част от тях са намерили смъртта си там по особено жесток начин. Недопустимо е да се правят подобни коментари и то от хора, които се пишат защитници на човешките права, дори и в най–изкривените им форми,\" коментира Сиди, който отбеляза, че самият той е от еврейски произход и никога не е крил това.    Самият Белев написа извинение във Фейсбук към всички засегнати, но отрече правото на политици от ВМРО и ГЕРБ да го критикуват.  ", "date": "2019.10.22", "title": "Федерацията на ционистите призова премиера да изхвърли Тома Белев от консултативния съвет към МС "}
{"url": "http://epicenter.bg/article/Priklyuchi-razsledvaneto-na-nay-smartonosnite-atentati-vav-Frantsiya/196553/7/0", "text": "След близо четири години френските съдии-следователи приключиха разследването си на атентатите от 13 ноември 2015 г., съобщават Франс прес и БТА.    На 13 ноември 2015 г. девет души нападнаха няколко места в Париж и близкия град Сен Дени, край националния футболен стадион, пред ресторанти и в концертната зала \"Батаклан\". 130 души бяха убити, а над 350 - ранени. За атентатите пое отговорност организацията ИДИЛ. Нападенията се превърнаха в най-смъртоносните във Франция.    Обвиняеми в това разследване са 14 души, 11 от които са в ареста. Сред тях е Салах Абдеслам, единственият жив от трите групи джихадисти, извършили атентатите. Издадени са заповеди за задържане на шестима заподозрени, за някои от които се допуска, че са убити в Сирия или Ирак.    Сега започва да тече едномесечен срок за забележки от страните по разследването и искания на антитерористичния отдел на националната прокуратура, преди съдиите да вземат окончателно решение за съдебен процес, който ще се състои най-рано след една година.    Отделно на 8 октомври парижката антитерористична прокуратура започна предварително производство срещу лидерите на ИДИЛ, вдъхновили и поели отговорността за голям брой джихадистки атентати във Франция през последните години. В тази връзка френското правосъдие издаде заповед за задържане на водача на ИДИЛ Абу Бакр ал Багдади и смятания за мъртъв негов заместник Абу Мохамед ал Аднани.  ", "date": "2019.10.22", "title": "Приключи разследването на най-смъртоносните атентати във Франция"}
{"url": "http://epicenter.bg/article/Sarbiya-otnovo-se-opitva-da-privleche--quot--Folksvagen-quot--/196573/7/0", "text": "Президентът на Сърбия Александър Вучич ще излезе отново с инициатива за привличане на автомобилния гигант \"Фолксваген\" в Сърбия.    \"Ще дадем всичко от себе си. Сърбия не е член на ЕС като България и Румъния, нямаме и голям пазар като Турция\", каза Вучич за ТВ Пинк, цитиран от вестник \"Данас\".    По думите му въпреки че не е член на ЕС, Сърбия може да предложи субсидии за чуждестранната компания, които другите страни не могат да предложат.    Междувременно германският министър на икономиката и енергетиката Петер Алтмайер пристига на посещение в Сърбия. Вучич и Алтмайер ще разговарят за нови инвестиции и Фолксваген ще бъде една от най-важните теми, съобщава и белградският вестник \"Блиц\".    Ще бъдат подписани договори за две големи фабрики - МTU и Bros, гринфийлд инвестиции за над 300 милиона евро, допълва вестникът.    Алтмайер заяви в интервю за вестник \"Политика\", че Сърбия напредва силно в сферата на икономиката и изграждането на правова държава. Той подчерта, че продължаването на помирението между страните от Балканите и засилването на регионалното сътрудничество са някои от ключовите въпроси в процеса на присъединяване към ЕС, предаде БТА.    \"Процесът на разширяване в бъдеще още повече ще се ориентира към фактическия напредък в областите на борбата против престъпността и корупцията. Разговорите обаче обхващат и сферата на доброто управление\", каза Алтмайер.    Запитан разчита ли Германия на приноса, който европейските страни, които не са членки на ЕС, могат да дадат, за да бъде засилена позицията на континента като цяло, Алтмайер посочи, че сръбската икономика трябва да се приспособи към дигитализацията.    Говорейки за риска регионът на Западните Балкани да попадне в сферата на влияние на други глобални играчи, германският министър каза, че ЕС трябва да стане по-видим в региона и да засили вече съществуващите инструменти на сътрудничество между ЕС и страните кандидати.", "date": "2019.10.22", "title": "Сърбия отново се опитва да привлече \" Фолксваген\" "}
{"url": "http://epicenter.bg/article/Za-parvi-pat-ot-nachaloto-na-voynata--Bashar-Asad-poseti-frontovata-liniya-v-Idlib-/196574/7/0", "text": "Президентът на Сирия Башар Асад посети правителствени войници, разположени на фронтовата линия срещу джихадистите в северозападната провинция Идлиб, предава AFP, като отбелязва, че това е първото по рода ли посещение на лидера на Дамаск от началото на войната в близкоизточната страна.    „Президентът Асад се среща с членове на сирийската армия на фронтовата линия в град Хбейт в провинция Идлиб\", се казва в официалното съобщение, разпространено от пресслужбата на Дамаск.   Според президента на Сирия Башар Асад победата на джихадистите в северозападната провинция на Идлиб е ключът към прекратяване на осемгодишната война в страната, предава AFP. „Битката в Идлиб е основна за преодоляването на хаоса и тероризма във всички останали райони на Сирия\", цитира агенцията думите на Асад, разпространени в съобщение от кабинета на президента в социалните мрежи.  „Президентът Асад се среща с членове на сирийската армия на фронтовата линия в град Хбейт в провинция Идлиб\", се казва в официалното съобщение.    Считано от 31 август, в Идлиб е в сила споразумение за прекратяване на огъня. Сраженията в провинцията обаче продължават, подчертава агенцията.     ", "date": "2019.10.22", "title": "За първи път от началото на войната: Башар Асад посети фронтовата линия в Идлиб "}
{"url": "http://epicenter.bg/article/Rusiya-kam-NATO--Kupete-si-istoricheski-knigi/196579/7/0", "text": "Може би НАТО трябва да си купи исторически книги. Такъв пост се е появил в акаунта в Twitter на постоянното представителство на Русия към Северноатлантическия пакт, предаде РИА Новости, цитира Новини.бг   С публикацията в системата за микроблогове от Москва са коментирали информация, че Алиансът е бил готов да закупи 78 000 комплекта зимен камуфлаж, както и дрехи, пазещи хора при температури от минус 40 градуса и по-ниски. Според Русия получаването на тези комплекс би позволило на НАТО да разположи войници в Арктика.    \"Вероятно закупуването би имало чисто мирни цели. Може би обаче е по-добре вместо оборудване НАТО да си купи исторически книги, например за Сталинград?\", се е посочвало още в поста.    Авторите на публикацията са визирали битката при Сталинград (завършила на 2 февруари 1943 г.). Една от митологизираните версии за победата на съветските военни е, че германците, румънците, унгарците, италианците и хърватите не са издържали на ниските температури.", "date": "2019.10.22", "title": "Русия към НАТО: Купете си исторически книги"}
{"url": "http://epicenter.bg/article/Boris-Dzhonsan-izpraven-pred-opasna-protsedura-po-ratifitsirane-na-sdelkata-za-Brekzit/196583/7/0", "text": "Борис Джонсън е изправен пред опасна процедура по ратифициране на сделката за Брекзит в британския парламент, след като председателят на Камарата на общините отказа вчера да разреши гласуване по нея.    Само девет дни преди 31 октомври, планираната дата за излизане на Великобритания от Европейския съюз, процесът по развод отново е в хаос на фона на споровете на британските политици дали да има Брекзит със сделка, без сделка или да бъде произведен втори референдум. Правителството се опитва да прокара законодателството за възможно най-бързо излизане на Великобритания от ЕС, като провокира критики от опозиционни депутати, че Джонсън се опитва да насили и пришпори депутатите да одобрят законопроекта. По-рано председателят на Камарата на общините Джон Бъркоу каза, че няма да има вот в понеделник, тъй като същият въпрос е бил обсъждан в събота, когато опонентите на Джонсън превърнаха големия Брекзит ден на премиера в унижение, пише Ройтерс, цитира Новини.бг   \"В обобщение, днешното предложение по същество е предложението от събота, а Камарата (на общините) вече се произнесе по този въпрос. Днешните обстоятелства са по същество същите като съботните\", каза Бъркоу в парламента.\"По тази причина моето решение е предложението да не бъде обсъждано днес, тъй като би се стигнало до повторяемост и хаотичност\", изтъкна Бъркоу, провокирайки гнева на депутатите поддръжници на Брекзит, които заявиха, че ги лишават от възможността да гласуват по сделката на Джонсън. Бъркоу каза, че правителството все още може да си гарантира ратифициране на сделката за Брекзит до 31 октомври, ако разполага с достатъчно голяма подкрепа в парламента. Джонсън бе разочарован от решението, каза говорител.  Решението на Бъркоу обаче означава, че правителството ще трябва да се опита да прокара законодателството, необходимо за ратифициране - процес, на който опонентите планират да попречат с поправки, които да унищожат постигнатата от премиера сделка.    Джейкъб Рийс-Мог, лидерът на Камарата на общините, заяви, че правителството иска долната камара на парламента да приключи с гласуването по сделката в четвъртък преди споразумението да бъде представено на вниманието на горната камара, която също трябва да го одобри преди крайния срок за Брекзит.    \"Опитите да се прокара законодателство с подобна сложност, значение и дълготрайни последици само за три дни е подигравка с внимателната преценка и демокрацията\", заяви Никола Стърджън, лидер на Шотландската национална партия. Курсът на британската лира се запази около 1,30 долара и не се повлия от решението на Бъркоу.    Борис Джонсън попадна в събота в капана на опонентите си, които поискаха промяна в последователността на ратифицирането на сделката и приеха закон, задължаващ премиера да иска удължаване на срока за Брекзит до 31 януари. Джонсън изпрати неподписано писмо на Европейския съюз и добави към него друго подписано писмо, в което заявява, че отлагането на Брекзит би било крайно вредно.    Министърът по въпросите на Брекзит Стив Баркли съобщи, че председателят на Европейския съвет Доналд Туск е приел за валидна молбата за отлагане и я обмисля. Европейският съюз, който търси решение на кризата с Брекзит, откакто британците гласуваха с 52 процента за и 48 против на референдума през 2016 г. за напускане на ЕС, реши в неделя да си спечели време, вместо да бърза да излезе със становище по молбата на Джонсън за удължаване на срока.    От гледна точка на ЕС възможностите за удължаване варират от само един допълнителен месец до края на ноември до половин година или повече.    Правителството иска Великобритания да напусне ЕС на 31 октомври. Парламентът ще гласува днес на второ четене законодателството, известно като Законопроект за излизане, след което могат да бъдат предлагани изменения по него.    Министрите на Джонсън изразиха увереност, че имат достатъчно голяма подкрепа за прокарване на споразумение в парламента, макар да има опасения, че евентуални поправки биха унищожили постигнатата от премиера сделка.    Опозиционната Лейбъристка партия планира промени (включително и предложение за втори референдум) в необходимото за Брекзит законодателство, които ще направят сделката неприемлива за консерваторите. Решението на Бъркоу провокира критики от поддръжниците на Брекзит.    \"Стана явно колко често правите доволни едните, а не другите\", заяви в парламента Бърнард Дженкин, депутат от Консервативната партия и привърженик на Брекзит. Бъркоу отхвърли тези критики и заяви, че решението му е справедливо и базирано на утвърдените от дълго време неписани правила в Камарата на общините.    \"Той критикува решението, защото не му харесва\", каза Бъркоу по адрес на Дженкин. \"Ако правителството има достатъчно депутати на своя страна, то може да постигне своето\", изтъкна той.    Законопроектът за излизане от ЕС съдържа положенията на сделката за Брекзит, наричана Споразумение за излизане от ЕС в британското право, и трябва бъде приет преди да започне процедурата по ратифициране.    При прокарването на предходни законопроекти за приемане на основните европейски договори в британския парламент са били нужни между десет и 40 заседателни дни, сочат данни на мозъчния тръст Институт за управление.    Говорител на Джонсън заяви, че ако приеманото законодателство се отдалечи твърде много от положенията на сделката, то ратифицирането й ще бъде поставено под въпрос.", "date": "2019.10.22", "title": "Борис Джонсън изправен пред опасна процедура по ратифициране на сделката за Брекзит"}
{"url": "http://epicenter.bg/article/Donald-Tusk--ES-nikoga-nyama-da-reshi-da-se-razdeli-s-Velikobritaniya-bez-sporazumenie/196589/7/0", "text": "ЕС никога няма да реши да се раздели с Великобритания без споразумение. Това заяви в Европейския парламент днес председателят на Европейския съвет Доналд Туск, съобщава БТА. Той добави, че е във връзка с държавните и правителствените ръководители в ЕС по въпроса как да се действа с молбата на правителството в Лондон за ново отгалане на оттеглянето на Великобритания. Ще решим в следващите дни, много е важно какъв път ще избере британският парламент. Трябва да бъдем готови за всякакво развитие, но едно трябва да бъде ясно - раздяла без споразумение никога няма да бъде предпочитанието на ЕС, заяви Туск. Беше болезнено толкова много време да се отдели на въпроса с британското напускане, посочи пред евродепутатите председателят на Европейската комисия Жан-Клод Юнкер. По неговите думи са прахосани много време и енергия. Беше необходима огромна работа за постигане на промените в споразумението с Лондон, допълни той. Винаги ще съжалявам за решението на британците да напуснат, но поне сме сигурни, че направихме всичко по силите си раздялата да бъде по правила и да подготвим ЕС за всякакво развитие, независимо от събитията във Великобритания, посочи Юнкер. Той подкрепи решението на ЕП да не се произнася по договорените промени в споразумението, докато не бъде ясно становището на британските депутати.", "date": "2019.10.22", "title": "Доналд Туск: ЕС никога няма да реши да се раздели с Великобритания без споразумение"}
{"url": "http://epicenter.bg/article/Zemetresenie-ot-3-3-v-Severna-Gartsiya/196601/7/0", "text": "Земетресение с магнитуд 3,3 по Скалата на Рихтер е регистрирано в Северна Гърция в района на планината Атон, предаде БГНЕС.   Според гръцките сеизмолози епицентърът на земетресението е бил разположен на 7-8 км. югоизточно от Йерисос на дълбочина 10 км.   „Беше леко земетресение, изолирано“, каза пред АНА-МПА Илиас Фикос, геолог и физик.", "date": "2019.10.22", "title": "Земетресение от 3.3 в Северна Гърция"}
{"url": "http://epicenter.bg/article/V-Sochi-zapochna-sreshtata-Putin---Erdogan-/196609/7/0", "text": "В Сочи започнаха преговорите в тесен формат между държавния глава на Руската федерация Владимир Путин и турският му колега Реджеп Тайип Ердоган, предават РИА Новости и Агенция \"Фокус\".    Разговорът ще бъде „задълбочен и сложен, няма да се бърза\", двамата лидери ще трябва да обсъдят много теми, поясни говорителят на Кремъл Дмитрий Песков пред репортери по-рано.   Владимир Путин определи ситуацията в Сирия като „сложна“ и подчерта, че в тази връзка консултациите му в Сочи с турския президент Реджеп Тайип Ердоган са „належащи“.    „Ситуацията в региона е много сложна. Всички ние разбираме това\", подчерта Путин в началото на разговора с Ердоган в тесен състав. „Мисля, че нашата среща днес, нашите консултации са много належащи“.    Лидерът на Кремъл изрази надежда, че „нивото на руско-турските отношения, което е постигнато в момента, ще играе роля за решаването на всички сложни въпроси, които са се развили в региона\". Той изрази надежда, че срещата в Сочи ще позволи да се намерят отговори на всички въпроси, както в интерес на Турция и Русия, така и в интерес на всички страни от региона.    Путин горещо приветства турската делегация и благодари за решението ѝ да дойде в Сочи. Освен Ердоган, в нея са включени министърът на отбраната на Турция Хулуси Акар, първият дипломат на Анкара Мевлют Чавушоглу, министърът на финансите Берат Албайрак, говорителят на президента Ибрахим Калън и директорът на разузнаването Хакан Фидан.  Очаква се основният фокус на разговора да бъде насочен към ситуацията в Сирия с оглед военната операция на Анкара и споразумението на Турция и САЩ за прекратяване на огъня в северната част на страната, което изтича тази вечер.    Ден преди срещата си с Путин Ердоган заяви, че Анкара ще „предприеме стъпки\" по Сирия след разговорите си с руския президент. Турският президент обяви също, че възнамерява да обсъди с руския си колега следващата фаза от процеса на създаване на зона за сигурност в Северна Сирия.    Преди началото на преговорите в Сочи Путин нарече ситуацията на сирийско-турската граница „остра“ и призова за диалог.    Кремъл очаква турският президент Реджеп Тайип Ердоган да информира държавния глава на Руската федерация Владимир Путин за бъдещите си планове за военната операция „Извор на мира“ в рамките на преговорите помежду им в черноморския курорт Сочи.    „Русия иска да обсъди ситуацията в Североизточна Сирия, по-добре да разбере какво се случва, да получи информация за плановете на Турция и да я сравни с общите планове за развитие на политическото споразумение в Сирия\", заяви говорителят на руския президент Дмитрий Песков пред репортери.  ", "date": "2019.10.22", "title": "В Сочи започна срещата Путин - Ердоган "}
{"url": "http://epicenter.bg/article/Bashar-Asad--Epdogan-otkradna-petrola-i-pshenitsata-ni--sega-iska-da-okrade-i-zemyata-/196618/7/0", "text": "Президентът на Сирия Башар Асад обвини Турция в експанзионистични планове спрямо северната част на страната, предава TACC, като уточнява, че съответното изявление той е направил в рамките на посещението си на правителствени войски в северозападната провинция Идлиб.    „Турският президент открадна петрола и пшеницата от Сирия, завзе заводите в Алепо. Сега Ердоган иска да открадне част от сирийската земя заедно с природните й богатства\", изрази увереност сирийският лидер.    Битката за Идлиб, където са концентрирани остатъците от терористичните групировки, е основна за борбата срещу хаоса и тероризма, добави Асад.    „Винаги сме казвали и ще казваме, че битката за Идлиб е основна за преодоляване хаоса и и тероризма в цяла Сирия\", цитира агенцията думите му.    Асад посети правителствени войници, разположени на фронтовата линия срещу джихадистите в северозападната провинция Идлиб. Това е първото по рода ли посещение на лидера на Дамаск от началото на войната в близкоизточната страна.    „Президентът Асад се среща с членове на сирийската армия на фронтовата линия в град Хбейт в провинция Идлиб\", се казва в официалното съобщение.    Считано от 31 август, в Идлиб е в сила споразумение за прекратяване на огъня. Сраженията в провинцията обаче продължават, подчертава агенцията.  ", "date": "2019.10.22", "title": "Башар Асад: Ердоган открадна петрола и пшеницата ни, сега иска да окраде и земята!"}
{"url": "http://epicenter.bg/article/Tramp--Zagubih-mezhdu-2-i-5-miliarda-zaradi-prezidentstvoto-/196619/7/96", "text": "Президентът на САЩ Доналд Тръмп обяви, че поемането на поста му е струвало между 2 и 5 милиарда долара, пише Евронюз.    Ако не бил влязъл в политиката, а управлявал бизнес империята си, Тръмп щял да спечели поне толкова върху това, което вече притежава, каза милиардера на репортери във Вашингтон.    “Ако сега трябваше да избирам, пак щях да вляза в политиката, при това веднага. Кой се интересува от парите? Ако не можеш да си го позволиш, какво значение има?”, казва Тръмп.    Експертите, които изчисляват състоянията на богаташите, не вярват на цифрите, посочени от Доналд Тръмп.    Според списание Форбс, миналата година цялото състояние на президента е възлизало на 3,1 милиарда долара.    То е останало непроменено и през 2019 г.    “Доналд Тръмп не губи 3 или 5 милиарда долара от това, че е президент, защото приходите му като цяло са много под 3 милиарда долара.”, пише в анализ на списанието.    За разлика от президентите преди него, Доналд Тръмп не публикува данъчните си декларации и се бори с Конгреса срещу опитите му да разкрият финансовото му състояние.    “Дали съм загубил 2 или 5 милиарда не ме интересува. Аз правя това за страната и народа”, каза Доналд Тръмп.     ", "date": "2019.10.22", "title": "Тръмп: Загубих между 2 и 5 милиарда заради президентството "}
{"url": "http://epicenter.bg/article/Mariya-Zaharova--Sazdatelyat-na-Facebook-puska-falshivi-novini/196627/7/0", "text": "Създателят на Facebook Марк Зукърбърг разпространява фалшиви новини, е заявила официалният представител на руското външно министерство Мария Захарова.    Високопоставената служителката на дипломатическата централа в Москва е използвала същата социална мрежа, за да отговори на интервю на нейния основател.    Преди дни пред американската телевизия Ен Би Си Зукърбърг каза, че има информация за подготвяни в Русия кибератаки по време на избори в много страни по света през 2020 г. \"Сред потенциалните мишени са САЩ, които ще избират президент на 3 ноември, членките на Европейския съюз и други държави, в които има насрочени за идната година избори\", е казал той. Създателят на най-популярната социална мрежа също е посочил, че има данни за подготвяни хакерски атаки и от Иран, и Китай.    \"Всичко това е ушито с бели конци. Това е толкова нелогично, че направо прозира\", е заявила Захарова Тя също е посочила, че компанията Facebook е започнала да изпитва финансови затруднения заради проблеми в сигурността на мрежата и изтичане на лични данни на нейни потребители.   Източник: Новини.бг", "date": "2019.10.22", "title": "Мария Захарова: Създателят на Facebook пуска фалшиви новини"}
{"url": "http://epicenter.bg/article/SASht-ratifitsiraha-protokola-za-chlenstvoto-na-Makedoniya-v-NATO-/196630/7/0", "text": "САЩ ратифицираха протокола за членството на Македония в НАТО, пише скопското електронно издание “Фактор“, цитирано от Агенция \"Фокус\".    С 84 гласа „за“ и само двама „против“, както и 14 негласували сенатори, ратификацията беше утвърдена.    Миналата седмица националните парламенти на Италия и Великобритания ратифицираха протокола за присъединяването на Македония към НАТО.    Припомняме, че българското Народно събрание ратифицира протокола на 20 февруари тази година. Съответно, за да завърши целия процес и Македония да стане най-накрая пълноправен член на НАТО, още пет държави трябва да ратифицират този протокол.    Македония може да стане 30-ия член на НАТО само ако всичките 29 страни-членки дадат зелена светлина чрез своите национални парламенти, което според всички очаквания е сигурно.   ", "date": "2019.10.22", "title": "САЩ ратифицираха протокола за членството на Македония в НАТО "}
{"url": "http://epicenter.bg/article/Velikobritaniya-tragva-kam-predsrochni-izbori-/196636/7/0", "text": "Великобритания може да тръгне към предсрочни парламентарни избори, предаде Би Би Си, цитира Канал 3.   Според източник от канцеларията на премиера на Обединеното кралство Борис Джонсън правителството може да оттегли своя проектозакон за Брекзит (излизането от ЕС), ако той не бъде одобрен в Камарата на общините (долната камара на органа законодателната власт) и в случай че Брюксел да даде отсрочка за Брекзит, и да насрочи нови избори за парламент.    \"Ако в парламента отново блокират нашето предложение и се изкажат за отсрочка на Брекзит, планиран за 31 октомври, ние няма да си губим времето с тези депутати\", е заявил източник от \"Даунинг стрийт\" 10. Според думите на събеседника на медията вотът за парламент може да се състои дори преди Коледа.    Джонсън пред Би Би Си е казал: Тези, които ще се противопоставят на нашия проект, ще предадат Британия в ръцете на ЕС.    Очаква се депутатите да гласуват предложението на Джонсън днес около 21 часа българско време.    Според британското законодателство извънреден вот за парламент може да се свика, ако 2/3 (66 процента) от общо 650-те депутати в Камарата на общините гласуват за предсрочни парламентарни избори. Консервативната партия на Джонсън има 288 представители или 44%.", "date": "2019.10.22", "title": "Великобритания тръгва към предсрочни избори?"}
{"url": "http://epicenter.bg/article/Presata-v-Turtsiya--Nastapi-momentat-za-dialog-mezhdu-Ankara-i-Damask-/196637/7/0", "text": "Турската преса очаква с нетърпение срещата между държавните глави на Турция и Руската федерация Реджеп Тайип Ердоган и Владимир Путин в Сочи, но е категорична, че е настъпил моментът Анкара да започне диалог с Дамаск, предава Агенция \"Фокус\".    Вестник Hurriyet пише, че за Турция „е време да се събуди и да види реалността: няма друг начин да се измъкнем от тези плаващи пясъци, освен сътрудничество с Дамаск\". Изданието отбелязва, че Анкара е натрупала множество проблеми и грешки, по-специално по отношение на милионите бежанци, на милиардите долари разходи за тях, на военните операции, както и на годините, загубени в съобразяване с политиките на САЩ, които „помогнаха на сирийските кюрдски терористични групировки“.    В друга статия същото издание отбелязва, че руската страна „очаква сериозни резултати от среща в Сочи\", а Москва „се стреми да сближи Турция и Сирия и да изгради между тях механизъм за защита на границата\". Благодарение на усилията на руския лидер, отбелязва вестникът, „стените между Анкара и Дамаск се рушат\". В същото време се припомня, че въпросът за сирийските кюрди остава много чувствителен за Ердоган. От редакцията изразяват увереност, че руското ръководство няма да позволи сирийските кюрди да станат част от силите за сигурност на Дамаск.    Вестник Millyet отбелязва, че след девет години война в Сирия, Турция и Русия няма да успеят да намерят окончателно решение и да разрешат всички проблеми само в една стъпка. Страните, твърди изданието, ще се опитат да разрешат ситуацията поетапно, защото „виждат ползата от това да не бързат\". Решенията от Сочи обаче „ще засегнат не само руско-турските отношения, но и сътрудничеството между Турция и САЩ\".  В търсене на отговор на въпроса дали Путин и Ердоган ще успеят да решат всички проблемни точки, авторът отбелязва, че и двете страни „са наясно с безполезността от нови конфронтации“. По тази причина според редакцията срещата в Сочи ще се проведе на принципа за търсене на взаимна изгода.    Вестник Cumhurriyet от своя страна обръща внимание на факта, че независимо от резултата от разговорите в Сочи и по-нататъшното прилагане на споразуменията на Турция и нейните партньори, въпросът за признаването на сирийските кюрди като клон на терористичната „Работническа партия на Кюрдистан“ няма да бъде решен. Позициите на САЩ и Руската федерация по този въпрос ще останат същите.    Няколко часа преди изтичането на срока на временното прекратяване на огъня в Северна Сирия, договорено миналата седмица между Анкара и Вашингтон, държавният глава на Турция Реджеп Тайип Ердоган отпътува за черноморския курорт Сочи за среща с президента на Руската федерация Владимир Путин.    Двамата лидери ще обсъдят ситуацията в Северна Сирия в контекста на военната операция на турската армия в региона – „Извор на мира“. От Кремъл вече подчертаха, че очакват турският президент да информира държавния глава на Руската федерация за бъдещите си планове за военната операция „Извор на мира“.    „Русия иска да обсъди ситуацията в Североизточна Сирия, по-добре да разбере какво се случва, да получи информация за плановете на Турция и да я сравни с общите планове за развитие на политическото споразумение в Сирия\", заяви говорителят на руския президент Дмитрий Песков пред репортери преди началото на срещата в Сочи.  ", "date": "2019.10.22", "title": "Пресата в Турция: Настъпи моментът за диалог между Анкара и Дамаск "}
{"url": "http://epicenter.bg/article/Viorika-Danchila--EK-diskriminira-Rumaniya-i-Balgariya-s-mehanizma-za-satrudnichestvo/196642/7/0", "text": "  Бившият премиер на Румъния Виорика Дънчила заяви, че Механизмът за сътрудничество и проверка (МСП), който позволява на Европейската комисия да следи за напредъка в съдебната реформа и борбата с корупцията, \"показва дискриминация срещу Румъния и България\", съобщава румънската информационна агенция Аджерпрес, цитирана от News.bg   Според нея механизмът трябва да бъде отменен или да обхване всички държави - членки на ЕС.    Тя изрази надежда президентът на Румъния да поиска равнопоставено отношение към всички страни членки или механизмът за София и Букурещ да бъде премахнат, или заменен с друг вид мониторинг.    В същото време тя подчерта, че при управлението ѝ правителството не се е намесвало в съдебната система.   По-рано днес Комисията публикува поредните доклади за Румъния и България. ", "date": "2019.10.22", "title": "Виорика Дънчила: ЕК дискриминира Румъния и България с механизма за сътрудничество"}
{"url": "http://epicenter.bg/article/Probiv--Britanskite-deputati-odobriha-predlozheniya-ot-pravitelstvoto-zakonoproekt-za-Brekzit-/196654/7/0", "text": "Британските депутати дадоха първоначалното си одобрение на Закон за прилагане на сделката за Брекзит на премиера Борис Джонсън, предава AFP, цитирана от Агенция \"Фокус\". Малко по-късно обаче те отхвърлиха плановете на премиера да получи одобрение на сделката си за Брекзит до 31 октомври.    Камарата на общините гласува с 308 срещу 322 гласа в полза на отхвърляне на плана му за приемане на законопроекта за оттегляне, само за три дни.    Британският премиер Борис Джонсън заяви веднага след това, че ще направи пауза в усилията си за гласуване на сделката за Брекзит , след депутатите отхвърлиха предложения от него график.    \"Ще спрем това законодателство\", заяви Джонсън пред депутатите и добави, че ще се консултира с лидерите на Европейския съюз относно по-нататъшно отлагане на Брекзит, но настоява, че Великобритания все пак трябва да напусне блока, както е планирано на 31 октомври.   Джонсън спечели първото от двете решаващи гласувания в Камарата на общините. Депутатите гласуваха от с 329 срещу 299, за да одобрят по принцип законопроекта за оттегляне, който прилага сделката за Брекзит, която той постигна с лидерите на Европейския съюз миналата седмица.    Лидерът на консерваторите предупреди по-рано във вторник, че ако не се приеме предложението, той ще оттегли законодателството и вместо това ще настоява за свикване на общи избори.    \"Ако парламентът отново подкрепи отлагането, като отхвърли предложението на [правителството] за програмата и ЕС предостави отлагането до 31 януари, тогава ние ще оттеглим законопроекта, няма да има допълнително обсъждане в парламента и ще преминем в посока на организиране на избори до Коледа“ е заявил източникът.    За приемането на закона има редица пречки. Във вторник парламентаристите могат да оспорят самия график, за който правителството настоява. Някои депутати вече декларират, че е невъзможно да се приеме такъв важен закон за три дни. Основният проблем за Джонсън и неговия кабинет ще бъдат изменения в закона, които опозицията планира да внесе. Някои от тях ще бъдат предложени още преди второто четене, но се очаква основните да бъдат представени преди третото четене, което се очаква в сряда или четвъртък.    Опозицията може да се опита да обвърже одобрението на законопроекта с предсрочни парламентарни избори, втори референдум за Брекзит или промяна в условията на сделката с ЕС, като се стреми да запази членството на Великобритания в митническия съюз на ЕС.    Повечето предложения, които опозицията може да направи, очевидно са неприемливи за правителството. Приемането им може да доведе до факта, че самият кабинет ще оттегли документа от гласуването и ще бъдат обявени предсрочни избори.  ", "date": "2019.10.22", "title": "Студен душ за Борис Джонсън в британския парламент "}
{"url": "http://epicenter.bg/article/Sled-nad-6-chasa-pregovori--Putin-i-Erdogan-se-sporazumyaha-za-zonata-za-sigurnost-v-Severna-Siriya-/196655/7/0", "text": "\"Днес проведохме много продуктивни срещи с нашите руски колеги в Сочи и постигнахме отлично споразумение\", заяви висш турски чиновник, който говори при условие за анонимност пред турското англоезично издание Daily Sabah, цитирано от Агенция \"Фокус\".    \"Анкара и Москва се договориха да създадат зона за сигурност, свободна от терористи\", добави той.    В съвместна пресконференция в Сочи с президента Реджеп Тайип Ердоган след продължилите повече от 6 часа преговори руският президент Владимир Путин заяви, че Москва разбира опасенията на Турция за тероризма на южната ѝ граница. \"Ние споделяме тези опасения; тези сепаратистки движения бяха доскоро подстрекавани\", каза Путин.    „Важно е терористите да не се възползват от турската военна операция „Извор на мира“ в Сирия, заяви руският президент.    Ердоган започна изявлението, като каза, че Турция ще продължи да работи по-усилено за справяне с притесненията на руснаците относно ситуацията в Северна Сирия.    \"Нашата операция \"Извор на мира\" се провежда за премахване на терористите от региона; ние не сме алчни за територията на никоя страна\", каза Ердоган.    \"Турция и Русия се споразумяха да не допускат сепаратистки движения в Сирия. От 23 октомври, 12:00 часа на обяд, терористите от Отрядите за народна самоотбрана (ОНС) и техните боеприпаси ще бъдат изведени от зоната за сигурност и техните позиции ще бъдат демонтирани. ОНС ще се оттеглят на 30 километра навътре в сирийска територия в рамките на 150 часа, след това турско-руските съвместни патрули ще бъдат пуснати в зона с дълбочина 10 километра\", каза той.    \"Терористите от ОНС в Тел Рифаат и Манбиж ще напуснат района\", добави още Ердоган, говорейки за северозападните сирийски градове, които понастоящем са заети от сили на ОНС.    \"Турция и Русия ще извършват съвместни патрули в Сирия\", заяви още Ердоган.    Кюрдските военни формирования трябва да бъдат изтеглени извън 30-километровата зона от турско сирийската граница в рамките на 150 часа, започващи да текат от 23 октомври. От 12:00 часа същия ден Руската военна полиция и и сили на сирийската правителствена армия ще бъда въведени в зоната на турската операция.    \"Преговорите позволяват да се вземат съдбоносни решения за Сирия\", отбеляза Владимир Путин.    Според руския лидер турският му колега подробно му e обяснил целите и задачите на турската операция в Сирия. Руският президент каза още, че Турция споделя подхода на Руската федерация относно необходимостта от поддържане на териториалната цялост на Сирия.             за запазването на политическото единство и териториалната цялост на Сирия и защитата на националната сигурност на Турция.     във всички форми и прояви и да попречат на сепаратистките програми на сирийската територия.     в сегашната зона на операцията „Извор на мира“, обхващаща Тел Абяд и Рас Ал Айн с дълбочина 32 км.     Руската федерация ще улесни прилагането на Споразумението от Адана при настоящите обстоятелства.     на турско-сирийската граница, извън зоната на операция „Извор на мира“, за да улеснят извеждането на елементите на ОНС и техните оръжия в дълбочина от 30 км от турско-сирийската граница, което трябва да бъде завършено за 150 часа. От този момент съвместни руско-турски патрули ще започнат да се движат на запад и на изток от района на операция „Извор на мира“ с дълбочина 10 км, с изключение на град Камишли.     и техните оръжия ще бъдат премахнати от Манбидж и Тел Рифат.     необходимите мерки за предотвратяване на проникването на терористични елементи.     съвместни усилия за улесняване на завръщането на бежанците по безопасен и доброволен начин.     съвместен механизъм за наблюдение и проверка, който да наблюдава и координира прилагането на този меморандум.   ", "date": "2019.10.22", "title": "След 6 часа преговори! Путин и Ердоган се споразумяха за зоната за сигурност в Северна Сирия "}
{"url": "http://epicenter.bg/article/Bibliotekata-na-Sofiya-otbelyazva-91-godini-ot-sazdavaneto-si-na-24-oktomvri/196593/6/0", "text": "На 24 октомври 2019 г. Столична библиотека навършва 91 години от създаването си. По този повод тя предлага на всички софиянци и гости на столицата да станат част от следните събития:      Алтернативно пространство за неформално образование и знания, където книгите и четенето се съчетават с нови активности и игри.  В студиото децата ще могат с 3D очила да се разхождат из музеи, галерии и исторически места; да слушат концерти и да посещават детски театрални постановки; да рисуват и да създават 3D анимации; имат интернет достъп до „Scratch“ програмиране и програми за проектиране на обекти и създаване на „продукти“ от поколението „Digital native“ (цифровите аборигени), което познава света предимно през интернет и не може да живее без мрежата. Студиото е подходящо да лица от 7 до 15-годишна възраст, а 3D очилата – над 12-годишна възраст. Старт на събитието ще даде госпожа Деница Сачева – заместник-министър на образованието.  24.10.2019 г., 12:00 ч., Детски център      Музикално-поетична вечер с участието на известни български поети и музиканти, като: Калин Терзийски, Бойко Ламбовски, Мирела Иванова, Пламен Дойнов, Марин Бодаков, Иван Бороджиев – саксофон, Иван Христов – кавал и Петър Чухов – китара. Присъстващите ще станат свидетели на вълнуващо визуално преживяване – зрелищно светлинно шоу.  23 октомври, 18:00 ч., пл. „П. Р. Славейков“ 4      Графики на проф. Румен Скорчев от фонда на Столична библиотека. Ще бъдат представени 15 картини от цикъла с илюстрации по произведения на А. С. Пушкин, създаден през 1981 г. и „Родопчанка“, рисувана през 1962 г. още докато художникът е студент в Художествената академия, която е дарение от съпругата му Ели Скорчева.  23.10. – 1.11.2019 г., Детски център    Изложбата ще представи книги с автографи от личните библиотеки на Константин Стоилов, Кирил Христов, Петко Тихолов, Васил Пундев… и непоказваните получени през последната година дарения, като Константин Иречек „История на българите“, първо издание на немски език, което излиза едновременно и на чешки, „Веда словена“ на Стефан Веркович т. 2 първо издание. Екземплярът е специално подвързан и надписан за д-р К. Стоилов, Братя Миладинови „Български народни песни“, първо издание 1861 г. Загреб, списание „Читалище“, издание на българското читалище в Цариград, година първа, 1870, дипломата на К. Стоилов от Хайделберг и др. На събитието ще присъства правнукът на Константин Стоилов – Константин Чипев.  24.10.2019 г., 11:30 ч., Мраморно фоайе партер    Столична библиотека ще награди своя 57-хиляден читател!  Секторите и филиалите на Столична библиотека ще посрещнат софиянци със свои програми. 24 октомври ще бъде Ден на отворените врати и всички желаещи ще получат безплатни едногодишни читателски карти.", "date": "2019.10.22", "title": "Библиотеката на София отбелязва 91 години от създаването си на 24 октомври"}
{"url": "http://epicenter.bg/article/Poseshtenieto-na-Tsatsarov-i-Geshev-v-SASht-/196538/11/0", "text": "„Труд“ се сдоби с информация за посещението на главния прокурор и заместника му, както и шефовете на специални служби, в САЩ. Според дипломатически източници, с които „Труд“ се свърза, поканата за посещението в САЩ е била изпратена директно от Вашингтон.   Посолството в София не е било включено в организацията на визитата. Поканата е от „Правителството на Съединените щати“ и е била адресирана лично до главния прокурор Сотир Цацаров, заместника му Иван Гешев, председателя на ДАНС Димитър Георгиев и шефовете на цивилното и военното разузнаване Атанас Атанасов и Велко Атанасов.   Получаването на тази покана съвпаднало с усилено лобиране на Иво Прокопиев и Христо Иванов в американското посолство за скоростно организиране на посещение на председателя на ВКС Лозан Панов в САЩ, с идея в делегацията да бъде включен и председателят на Съюза на съдиите Калин Калпакчиев (след случая „Полфрийман” и непосредствено преди избора на нов главен прокурор – за осигуряване на трибуна и демонстриране на подкрепа, особено нужна в този момент на Панов). Това искане обаче било отхвърлено от Вашингтон.   Само на пръв поглед съставът на българската делегация е необичаен – ръководството на прокуратурата и шефовете на специалните служби. Тази комбинация обаче, освен персонално доверие към всеки от поканените, означава тясна връзка на посещението именно с въпроси, свързани с националната сигурност.   Във Вашингтон, според наши източници, по искане на домакините, в разговорите не са участвали представители на българското посолство, включително и посланикът.   Делегацията се е срещнала само с нашия военен аташе там, за кратък брифинг, като впоследствие и той не е бил включен както в официалните, така и в неофициалните срещи.   Появиха се редица спекулации, след като официалното съобщение за посещението бе публикувано едва на втория ден от визитата. Според посочените източници на „Труд“, причината за това е, че целият първи ден е бил зает със срещи в седалището на американска агенция, която не обича да говори за себе си, но действа навсякъде по света. Там българската делегация е била приета на най-високо ниво от самото ръководство на агенцията.   Програмата след това е продължила със срещи във ФБР, в отдел „Международни операции“ и в Съвета за национална сигурност в Белия дом. Там ръководителите на прокуратурата и специалните служби са имали продължителен разговор с Тим Морисън, съветник на президента Тръмп по въпросите на Европа и Русия.    Тази програма, макар и необявена официално изцяло, показва, че основен акцент на беседите са били действията, които прокуратурата и службите предприемат в защита на националната сигурност. Според нашите източници, на гостите е била предоставена информация от партньорските служби за действия срещу българския суверенитет и съюзниците в НАТО, провеждани на наша територия, основно от руски граждани. Макар и непотвърдено официално, без съмнение предмет на дискусия са били и случаите „Малинов“ и „Гебрев“, където българската прокуратура и ДАНС са постигнали значителен напредък в разследването, далеч „над“ публично представената информация.   Посещението на Цацаров, Гешев и ръководителите на специални служби в САЩ предизвика буквално физическа болка в определени среди у нас. Само в рамките на четири дни бяха разбити митове, градени грижливо с години: Първият – че Прокопиев, само Прокопиев и единствено Прокопиев е мост и ориентир за американската държава, че само той и неговият политически продукт Христо Иванов имат правото да определят от името на САЩ кои у нас са добри и кои лоши.   Поканата от Вашингтон дойде в момент, в който цялата им медиийна империя бълва ежедневно мръсни залпове по посока на Иван Гешев, без да е спирала това си занятие по посока на Цацаров в продължение на цели седем години;   Вторият – че Цацаров е персона нон грата в САЩ. Два месеца преди да изтече мандатът му, българският главен прокурор бе приет на най-високо ниво във Вашингтон. Така рухнаха твърденията за отказ за издаване на виза и за „черен печат“ в паспорта на Цацаров, които платените глашатаи на Цветан Василев разпространяваха спекулативно с години. Падна мантрата „Магнитски“, въртяна като изтъркана грамофонна плоча от агент Академик и адвокатите на Василев (К. Симеонов дори твърдеше, че документът за българския главен прокурор е на бюрото на американския президент – оказа се, че не той подрежда бюрото на Тръмп). Всъщност, поканата за Цацаров трябва да се тълкува като перспектива напред.   Третият – че Иван Гешев е нежеланият и неприетият кандидат. Във Вашингтон той бе не в това си качество, а като заместник на Цацаров, но за Гешев това е втора визита в САЩ само в рамките на шест месеца (припомняме, че само преди месец двамата бяха в централата на Евроджъст в Хага, по покана на президента Ладислав Хамран, а също и в Карлсруе по покана на немския федерален прокурор д-р Петер Франк и се срещнаха и с председателката на Федералния Върховен съд г-жа Бетина Лимперг). Изборът на Иван Гешев е в седмицата, следваща тази на визитата в САЩ.   Четвъртият – за „руската връзка“ на Цацаров и Гешев. Изданията на Прокопиев и Стояна Георгиева изписаха кофи мастило за Чайка, за обучение на Гешев в Русия и за това, че българската прокуратура е васално поделение на руската. Оказа се, всуе. „Руските агенти“ Цацаров и Гешев разговаряха с ръководствата на федерални служби за сигурност и в Белия дом. Петият – че САЩ „не вярват на нашите служби“. Напротив, това посещение показа, че САЩ гледат на българското разузнаване и на ДАНС като на свои партньори. Истерията стигна дотам, че лично ръководителят на българската секция на „Свободна Европа“ Иван Бедров се включи в кампанията за дискредитиране на Цацаров и Гешев със статия: „Защо отидоха Цацаров и Гешев в САЩ? „Не е знак на подкрепа“, коментира дипломат“. Отделен е въпросът, че само дни преди това президентът Тръмп постави въпроса за закриването на наследника на историческото радио, поради тоталната му неефективност и в същото време огромните разходи за американския данъкоплатец (сред тях са и заплатите на Бедров, Полина Паунова, както и грантовете за други „медии“). Истерията стигна дотам, че ден преди ФБР да публикува на официалната си страница снимка с информация за визитата, видният демократ и – по съвместителство, адвокат Николай Хаджигенов осмя посещението с твърдението, че българската делегация е успяла да намери няколко знамена в подлез на метрото във Вашингтон, за да се снима пред тях.   Трибуна на Хаджигенов даде не кой да е, а … телевизията на БСП. Старт на тази кампания даде не кой да е, а самият агент Сашо. Във фейсбук страницата си Илиан Василев изплака: „Кюрдите не са единствените, които се чувстват предадени. Изглежда се готви посещение на Цацаров и Гешев в САЩ…“ Всъщност, изглежда имаме държава, въпреки Прокопиев и Бойкикев, въпреки Огнян Стефанов и Илиан Василев. А те, от своя страна, да си спомнят един израз на Апелес, първохудожника на Елада – интелигентни са, по собственото им мнение, ще разберат намека – „Обущарю, не по-високо от обувките!“ ", "date": "2019.10.22", "title": "Посещението на Цацаров и Гешев в САЩ - израз на персонално доверие"}
{"url": "http://epicenter.bg/article/Prof--Plamen-Kirov--Prezidentat-ne-mozhe-da-bavi-ukaza-za-naznachavaneto-na-noviya-glaven-prokuror/196634/11/0", "text": "      Този човек не престава да ни весели с коментарите и препоръките, които дава на различни институции. Може да му се отправи следния въпрос – когато той беше президент и назначаваше настоящия все още главен прокурор г-н Цацаров, защо не върна указа, а го подписа веднага?  Той коментира, че е изискал да има алтернативни кандидатури, обсъждани във Висшия съдебен съвет, но в края на краищата има една окончателна предложена кандидатура, одобрена от гилдиите.   - Плевнелиев не бива да забравя, че след назначаването на главния прокурор Сотир Цацаров Конституцията на Република България беше променена през 2015 година и ВСС се раздели на две колегии. Той е наясно с тези изменения, ако не са минали покрай ушите му - по-скоро покрай съзнанието му и той не знае, че Конституцията е променена. Самият факт, че имаме две отделни колегии, натоварени с кадруването, съответно в средите на съдиите и на прокурорите, означава, че двете колегии може да се обединят около една кандидатура, която да представят за обсъждане в пленарния състав на ВСС. И това най-вероятно за в бъдеще ще бъде практикувано, защото такава е логиката - професионалната общност на магистрати да не се меси при назначаването на прокурори, а прокурорската общност - при назначаването на съдии. Това ще провокира да се стигне до единомислие в съответните колегии, така че те да застават зад издигнатите кандидатури при обсъждането в пленарния състав на ВСС тогава, когато този пленарен състав взима решение да предложи на президента назначаването на висш магистрат - било председател на висшия касационен съд, било то председател на административен съд, било то главен прокурор.   Президентът Плевнелиев би трябвало да е запознат с този механизъм - затова съм учуден, как той просто ей така предлага на президента Радев да откаже издаването на указ! Освен това самият действащ президент показа, че е наясно с тази дълга и сложна процедура по издигането на кандидата за нов главен прокурор, която се развиваше повече от 4 месеца - внимателно подготвена от ВСС и с множество етапи.   - Да и президентът е наясно с всеки детайл от тази процедура. Ако пленумът на ВСС предложи кандидатурата на Иван Гешев за главен прокурор, държавният глава вече е запознат с персоналните качества на този човек, с всички критики и добри думи, отправени към тази кандидатура - така че той би трябвало да е изградил свое отношение към тази кандидатура. Освен това президентът направи обстойни консултации с научни среди, с неправителствени организации, още преди да е стартирала самата процедура за номинация. Всичко, което се случи около тази номинация, беше извървяно стъпка по стъпка от ВСС и от самия президент. Всичко това предполага, че президентът има вече становище към кандидатурата, която ще бъде предложена на неговото внимание. Така че, президентът не може да бави този акт.   - Може да бави, но с какво президентът ще обоснове своето забавяне – че не е наясно с кандидатурата или не е наясно с настроенията на обществото? Противниците ѝ показват нервност - след като дотук не успяха да предотвратят номинацията и процедурата, която се разви през ВСС, оттук-нататък протестите им ще бъдат не пред сградата на Съдебната палата или на ВСС, а ще се преместят пред фонтана на президентството. Евентуалното забавяне на указа ще даде възможност да се организира обществена съпротива за тази кандидатура, но това с нищо няма да промени нещата. Изборът ще бъде факт.    - Да, ще се правят опити да се въздейства върху президента като се упражни обществен натиск от протестърските среди, чиято основна цел се свежда до едно – борбата с главния прокурор, който и да е той. От край време те свеждат съдебната реформа до едно-единствено нещо – битка с главния прокурор. Но това си е техен проблем, вероятно са водени от някакви политически приоритети, които следват и които нямат нищо общо с обществените интереси. Президентът няма защо да бави указа. Той трябва да е наясно с предимствата и недостатъците на кандидатурата и ако приема предложението на ВСС, да издаде указ в рамките на седмица   Да, има конституционно право да върне, но не може просто да върне, трябва да изрази мотиви. През 2017-а, когато Радев върна кандидатурата на съдия Георги Чолаков за председател на ВАС, той се мотивира чисто формално – ВСС предлага кандидатура в края на своя мандат, а президентът иска да чуе и мнението на новия състав на ВСС. Радев не изрази мотиви във връзка с професионалните качества на кандидата, възражението му бе относно субекта, правещ предложението. В момента няма такъв проблем. Аргументите могат да бъдат единствено спрямо личността на предложения кандидат. И с това президентът трябва да е наясно.   - Президентът има това правомощие, но ми се струва, че всичко излиза отвъд границите на здравия разум. Представете си промяна в Конституцията с оглед на една-единствена личност, това не е ли вече извън границите на здравия разум? „Иван Гешев да не бъде никога за главен прокурор“ - това ли ще гласи текстът? Или президентът ще предложи нова процедура за издигане и номиниране на главен прокурор? Това ще е промяна на главата в Конституцията за съдебната власт, но това изисква свикване на Велико народно събрание. Това е вече абсурдно!   - Не знам, не го разбирам. Очевидно, действат на принципа на Катон Стари „Картаген трябва да бъде разрушен“!    - Не бих казал. Избираме някакъв враг и започваме да плюем по него с всички сили, до изтощение. Това е контрапродуктивно за една демократична правова държава.    - Мисля, че при така възприетата процедура и други кандидати да бяха номинирани и към тях можеше да се подходи с ярост, злоба и непрестанни атаки. Тази игра може да се приложи спрямо различни кандидати от различни страни, но с еднакъв успех. Така че накрая да се окаже, че в съдебната власт – било в средите на съдиите или на прокурорите - никой да не иска неговата кандидатура да бъде номинирана и да участва в такава процедура. В състояние сме и да стигнем дотам, за съжаление.   - Нека той стане факт, ще изчакаме решението на ВСС. Не очаквам обществени катаклизми, Прокуратурата ще продължи да действа. Ние сведохме Прокуратурата до фигурата на главния прокурор, което също е погрешно. В Прокуратурата работят много хора и по-голямата част, доколкото имам поглед, съвестно си изпълняват функциите.    - Да, така ми се струва. Тази група иска да има враг, с когото да води борба „на живот и смърт“, това е!  ", "date": "2019.10.22", "title": "Проф. Пламен Киров: Президентът не може да бави указа за назначаването на новия главен прокурор"}
{"url": "http://epicenter.bg/article/-quot-Kommersanta-quot--Balgariya-vse-oshte-ostava-nyakak-chuzhda-/196645/11/0", "text": "Посещението на вицепремиера и министър на външните работи на България Екатерина Захариева в Москва имаше за цел да даде допълнителен тласък на двустранните отношения, които попаднаха в сериозен застой след разтрогването на проекта „Южен поток“ от страна на София. Външно всичко изглеждаше добре: гостенката се обръщаше към руския си колега Сергей Лавров на „ти“, а той на свой ред се пошегува с бъдещи съвместни проекти в газовия сектор. В откритата част на срещата двамата дипломати се опитаха да избегнат болезнени теми, но не успяха да прикрият напълно различията помежду си, коментира руският вестник „Коммерсантъ“, цитиран от Агенция \"Фокус\".    Български министър на външните работи не е посещавал Русия от юни 2011 г. В този период първите дипломати на съседната й Сърбия направиха седем официални и работни посещения в Русия, на Турция - четири пъти, а на Гърция - три пъти. Ситуацията е по-лоша единствено по отношение на Румъния – за последно неин външен министър направи визита в Москва през далечната 2009 г. Но отношенията между Русия и Румъния традиционно са сложни, докато в представите на руснаците (особено родените СССР) българите принадлежат към приятелския лагер.    Въпреки това през последните години отношенията между Москва и София са в застой. Сериозен удар за тях беше отказът на България - под натиск от САЩ и ЕС - от изграждането на газопровода „Южен поток“ през Черно море. Сътрудничеството между двете страни по изграждането на АЕЦ „Белене“ също претърпя провал – спорът дори бе предаден на международен арбитраж. Той обаче не допринесе за развитието на диалога, както и разногласията около Украйна и последвалите санкции, свързани с конфликта в Донбас.    Посещението на Захариева обаче имаше за цел да създаде впечатление, че нещата вървят във възходяща линия – при това в двете страни. Тя припомни за началото на строителството на територията на България на т.нар. „Балкански поток“, разклонение на „Турски поток“, през който ще се извършват доставки на руски природен газ в Сърбия и Унгария. Захариева подчерта също, че наскоро българските власти обявиха търг за възобновяване на строителството на АЕЦ „Белене\" и увери, че ще се радват на участието на Русия в този процес. В заключение тя очерта оптимистично перспективите за двустранните отношения в областта на туризма, образованието и културата. През цялото време българската гостенка се обръщаше към Сергей Лавров на „ти”.    Руският министър говори за енергийното сътрудничество с еднакъв ентусиазъм и дори нарече „Балкански поток“ „Български поток“, което очевидно зарадва събеседника му. Сергей Лавров предаде на гостенката си документите за правото на неограничено използване на земята, върху която се намира посолството на България в Руската федерация. И похвали българските власти за създаването на благоприятни условия за изучаване на руски език в страната.    В откритата част на срещата си дипломатите не говориха директно по належащи въпроси. Но през последните седмици Москва и София се сблъскаха по два въпроса. Най-острото несъгласие предизвика изложбата, открита на 9 септември в Руския културно-информационен център в София за 75-годишнината от освобождението на Източна Европа от нацизма. Тогава от Министерството на външните работи на България призоваха руснаците „да не затварят очите си за това, че щитовете на съветската армия донесоха на народите от Централна и Източна Европа половин век репресии, деформираха икономическото им развитие и ги изолираха от динамиката на процесите, протичащи в развитите европейски държави“. В отговор на това Москва гневно отбеляза, че София „пренаписва история\", като нарече позицията на българските власти „опасна тенденция\".    Друг дразнещ ефект беше преследването на видни личности от русофилското обществено движение от страна на българските правоприлагащи органи . Те бяха обвинени в шпионаж, което в Москва бе изтълкувано като „русофобия\".    По информация на изданието, по време на закритата част от разговорите Сергей Лавров е повдигнал и двата въпроса пред Екатерина Захариева. В разговора с него тя е коментирала най-общо темата за Втората световна война, но е подчертала, че българската страна няма да промени позицията си.    На пресконференция след преговорите Екатерина Захариева, без да се обвързва с нищо, призова „да не се политизира историята“. И тя обяви намерението си да положи цветя на два особено важни за България паметници - на Героите от Плевен, както и на този на Св. св. Кирил и Методий. Трябва да се отбележи, че огромното мнозинство от външните министри, посещаващи Москва, полагат венци на Гроба на неизвестния войн.    Що се отнася до преследването на фигури, симпатизиращи на Москва, по информация на „Коммерсантъ“, Екатерина Захариева е уверила Сергей Лавров, че българското правителство няма нищо общо с подобни действия.    Догодина се очаква Сергей Лавров да посети България. За последно той направи визита в София през 2014 година.  ", "date": "2019.10.22", "title": "\"Коммерсантъ\": България все още остава някак чужда "}
{"url": "http://epicenter.bg/article/Balgariya-e--1-v-Evropa-po-efektivno-sabirane-na-opakovki-ot-pestitsidi-/196539/4/0", "text": "България се класира на първо място в Европа за най-добра ефективност при събиране на опаковки от пестициди, показват данни на „Асоциация растителнозащитна индустрия България“ (АРИБ).    По-късно днес ще се проведе годишна конференция на тема „За чисто земеделие и сигурна околна среда“, на която ще бъдат представени резултатите от тематично проучване. На форума в земеделското министерство ще участва и министър Десислава Танева, съобщи БНР.   По проект за събиране на употребени опаковки от пестициди Асоциацията създаде преди години първата в България реална система, за да намали рисковете и да отговори на изискванията на законодателството.    Услугата по събиране на празните опаковки е напълно безплатна за земеделците. Тя предоставя на фермерите лесен, бърз и безопасен начин за освобождаване от празните пластмасови опаковки от пестициди.    Европейската растителна индустрия подкрепя подобни системи в над 35 държави в целия свят.    Основната цел е до 2020 година да се събират максимално количество опаковки в условията на екологично и устойчиво управление и рециклиране.    В конференцията, организирана от АРИБ, ще вземат участие представители на научните среди, земеделски асоциации, както и членове на Европейската асоциация за растителна защита.    На форума ще бъде връчена специална награда \"Най-отговорен земеделски стопанин\" за 2019 година.", "date": "2019.10.22", "title": "България е №1 в Европа по ефективно събиране на опаковки от пестициди "}
{"url": "http://epicenter.bg/article/Moskva-ochakva-balgarskata-otsechka-na--quot-Turski-potok-quot--da-e-gotova-prez-parvata-polovina-na-2020-g--/196599/4/0", "text": "Министерството на енергетиката на Руската федерация не вижда проблеми с реализацията на „Турски поток“, но има „малки промени“ по отношение на изграждането на инфраструктура в България. Съответното подчерта руският министър на енергетиката Александър Новак пред репортери, предават TACC и Агенция \"Фокус\".    „По отношение на морския участък и изграждането на инфраструктура в Турция - всичко е по план. Малките промени са спрямо България, но инфраструктурата там трябва да бъде изградена през първата половина на следващата година\", каза Новак.    Съгласно думите на Новак, в момента проектът се изпълнява в съответствие с протокола, подписан между „Газпром“ и Министерството на енергетиката на България.    „Проектът се изпълнява и виждаме, че търгът е проведен, изпълнителят е избран, работата вече е започнала\", отбеляза руският министър на енергетиката.    Новак добави, че в рамките на проекта няма натиск от западните страни.    „Не виждаме такъв натиск. Суверенното право на съответните държави е да развиват собствена инфраструктура\", допълни той.    Руският енергиен министър подчерта още, че участъкът на газопровода на границата на Турция и България е въведен в екплоатация.    „Това ще позволи доставката на газ за България от 1 януари догодина. Що се отнася до развитието на инфраструктура за по-нататъшни доставки в Сърбия, тя ще отнеме известно време. Всички необходими процедури, свързани с избора на доставчик, договорните процедури вече са приключили от българската страна. Компанията от Саудитска Арабия и Италия, която реализира този проект, трябва да го въведе в експлоатация през първата половина на следващата годината“, подчерта министърът.    Отговаряйки на въпрос дали политически събития може да повлияят на изграждането на „Турски поток“, Новак заяви, че всички решения, свързани с развитието на газотранспортната инфраструктура, са в съответствие с европейското законодателство.    „Това са проекти, които се изпълняват директно от енергийните министерства на съответните страни. Не виждаме причини, проблеми. В момента такива не са възникнали\", подчерта руският министър.  ", "date": "2019.10.22", "title": "Москва очаква българската отсечка на \"Турски поток\" да е готова през първата половина на 2020 г. "}
{"url": "http://epicenter.bg/article/Evrostat-Balgariya-ostava-s-edin-ot-nay-niskite-darzhavni-dalgove-i-nay-visoki-byudzhetni-izlishatsi-v-ES/196610/4/0", "text": "През второто тримесечие правителствените дефицити както в еврозоната, така и в целия Европейския съюз отбелязаха леки повишение спрямо началото на годината, докато държавните дългове се свиха слабо, показват данни на Евростат, съобщи БНР. В същото време България остава в челната тройка по отношение на най-голям бюджетен излишък и на най-нисък държавен дълг.  В рамките на еврозоната бюджетният дефицит се разшири през второто тримесечие на 2019 година до 0,7% от БВП спрямо 0,6% в началото на годината, докато за целия ЕС се увеличи до 0,9% от 0,8%.    В същото време държавният дълг на 19-те страни-членки на региона на единната валута се понижи спрямо първото тримесечие като процент от БВП до 86,4% от 86,5%, а в рамките на целия Европейския съюз – до 80,5% от 81,1%.    През второто тримесечие на 2019-а година в 14 от 28-те членки на ЕС беше отчетен бюджетен излишък, като по този показател България си поделя с Дания и Холандия втората позиция с позитивен баланс в сектора \"Държавно управление\" в размер на 2,3% от БВП и е изпреварена единствено от Люксембург с излишък в размер на 3,0% от БВП.    Най-сериозни дефицити над европейския лимит от 3,0% има в Румъния (бюджетен дефицит в размер на 4,5% от БВП), Франция (дефицит от 3,4% от БВП) и Обединеното кралство (дефицит от 3,1%).    По отношение на държавния дълг през второто тримесечие на годината България е на трето място сред всички 28 страни - членки на ЕС с най-ниски нива на дълга (20,4% от БВП), изпреварена единствено от Естония (с дълг от едва 9,3%) и Люксембург (с 20,3%). Петнадесет европейски държави обаче имат държавен дълг, надвишаващ европейският лимит в размер на 60% от БВП, като най-високи са нивата на дълга в Гърция (цели 180,2% от БВП), Италия (138,0%), Португалия (121,2%), Кипър (107,2%), Белгия (104,7%), Франция (99,6% от БВП) и Испания (98,9%).    През второто тримесечие на 2019-а година бюджетният излишък на България е в размер на 2,3% от БВП, което представлява подобрение спрямо излишък за 1,4% в началото на годината и при излишък от 2,9% през второто тримесечие на миналата година. Подобрение е отчетно и при нивото на държавния дълг, като през трите месеца до края на юни то намалява до 20,4% от БВП спрямо 20,9% от БВП през първото тримесечие на 2019-а година и спрямо 23,5% от БВП през второто тримесечие на 2018-а година.", "date": "2019.10.22", "title": "Евростат: България остава с един от най-ниските държавни дългове и най-високи бюджетни излишъци в ЕС"}
{"url": "http://epicenter.bg/article/Direktorat-na-BABH-se-samnyava--che-ne-vsichki-sluchai-na-chuma-po-svinete-se-dokladvat/196623/4/0", "text": "\"Подозирам, че не се съобщава за всички намерени умрели свине. Нямам доказателство, но така се говори\" - това каза в отговор на въпрос изпълнителният директор на Българската агенция по безопасност на харните д-р Паскал Желязков пред журналисти в МЗХГ днес, съобщава БТА.    \"Силно съм обезпокоен, че не се откриват умрели свине по време на лова. Доколкото съм информиран, са намерени две-три, максимум. Аз мисля, че трябва да се намерят повече умрели животни. Специално за АЧС пробите са готови в рамките на деня, в който постъпват. Прави впечатление, че много малко са положителните случаи. Не мога да ви кажа с голяма точност, но някъде около 10 случая\".    Паскал Желязков напомни, че освен обезщетенията за свинефермите, чиито животни са унищожени, има начини да получат и помощ.    Собственикът на свинефермата в свищовското село Българско Сливово вече обяви, че съди Агенцията заради размера на изплатеното обезщетение.", "date": "2019.10.22", "title": "Директорът на БАБХ се съмнява, че не всички случаи на чума по свинете се докладват"}
{"url": "http://epicenter.bg/article/Govoritel-na--Folskvagen--Ne-tarsim-alternativa-za-zavoda-v-Turtsiya-/196641/4/0", "text": "На фона на съобщенията от последните дни, съгласно които „Фолксваген“ отменя решението си за изграждането на свой завод на територията на Турция, говорител на компанията, отговарящ за производството, подчерта пред кореспондент на държавната информационна агенция Anadolu Agency, че германският автомобилен концерн не търси активно алтернативно място за съоръжението на стойност над един милиард евро.    „Следим отблизо развитието на ситуацията… Не търсим активно алтернативно място“ за завода, увери Лесли Ботге.    В края на август Надзорният съвет на „Фолксваген“ бе взел окончателно решение за новия си завод в Турция. Според съобщенията, обектът в провинция Маниса край град Измир трябваше да има годишен капацитет от 300 000 превозни средства. Началото на строителството беше планирано за края на 2020 г., началото на производството за 2022 г. Разходите по проекта бяха оценени на около 1,5 милиарда евро.    „Фолкваген“ обмисля от месеци къде да открие новия си завод, като освен Турция, сред потенциалните кандидати бе и България. В предходните седмици в медиите се появиха множество публикации, в които се твърдеше, че германският концерн е избрал района около Измир за новия си завод. Окончателното решение се очакваше в началото на текущия месец.    По-рано икономическото издание Das Handelsblatt, позовавайки се на свои източници от компанията, съобщи, че германският автомобилен концерн отлага реализирането на плана за изграждане на завод в Турция заради военна операция на Анкара в Сирия. При новосъздалата се ситуация не може да има „зелена светлина“ за изграждане на завода в района на Измир, разкриха източниците от автомобилния производител. Германският национален ежедневник Die Zeit цитира говорител на „Фолксваген“, който подчерта единствено: „Следим ситуацията с голяма загриженост“. Други подробности не бяха представени.    Впоследствие министър-председателят на федералната провинция Долна Саксония Щефан Вайл, който е член на Надзорния съвет на германския концерн „Фолксваген“, коментира за изданието Hannoversche Allgemeine Zeitung информацията за отлагане на решението за изграждане на нов завод на компанията в Турция.    „С оглед настоящите условия, не си го представям“, гласи отговорът на Вайл на съответния въпрос. Той описа новата, трета по ред военна офанзива на Анкара в Северна Сирия като „шамар в лицето на човешките права и международното право“.     ", "date": "2019.10.22", "title": "Говорител на „Фолскваген“: Не търсим алтернатива за завода в Турция "}
{"url": "http://epicenter.bg/article/Berlin-odobri-zamrazyavane-na-naemite-za-pet-godini/196644/4/0", "text": "Правителството на германската провинция Берлин одобри замразяване на наемите за пет години, за да се противопостави на нарастващите наеми на един от най-динамичните пазари на недвижими имоти, предадоха Асошиейтед прес и ДПА, цитирани от БТА.    Лявото правителство на провинция Берлин взе решение да замрази наема на апартаменти, построени преди 2014 година.    Само малка част от берлинчани са собственици на къщи и апартаменти и през последните години наемите в германската столица рязко нараснаха, принуждавайки мнозина да се преместят извън града. Решението бе взето след натиск от гневни жители, според които градът е станал прекалено скъп.    Берлин беше Мека на ниските наеми, след като падането на Берлинската стена през 1989 година отвори вратите на икономически депресирания бивш комунистически изток на града, припомня \"Асошиейтед прес\".    Това доведе до увеличаване на потока от артисти и други, търсещи по-бохемски начин на живот.    Предложението трябва да бъде одобрено от парламента на провинцията.", "date": "2019.10.22", "title": "Берлин одобри замразяване на наемите за пет години"}
{"url": "http://epicenter.bg/article/Direktsiya--quot-Balgarski-dokumenti-za-samolichnost-quot--shte-raboti-dopalnitelno-v-denya-na-izborite-/196552/3/0", "text": "Дирекция \"Български документи за самоличност\" въвежда допълнителна организация на работа във връзка с предстоящите местни избори, съобщава пресцентърът на МВР.    Служителите от звената на дирекцията при СДВР и ОДМВР ще работят и на 27 октомври 2019 г. от 08.30 до 19.30 часа и ще съдействат на българските граждани, които не притежават валидни документи за самоличност, да упражнят правото си на глас в деня на изборите за общински съветници и за кметове.   В седмицата преди 27 октомври 2019 г., когато ще се проведат изборите за общински съветници и за кметове, е създадена необходимата организация българските граждани, които нямат издадена лична карта или не притежават валидни документи (лична карта или личен /зелен/ паспорт) защото са изгубени, откраднати, повредени, унищожени или с изтекъл срок, да имат възможност да упражнят правото си на глас.     1. В зависимост от конкретните нормативни изисквания, на граждани, подали вече заявление за нова лична карта, ще бъде ускорено издаването й или ще бъде издадено удостоверение за изгубен, откраднат, повреден, унищожен документ за самоличност (лична карта, личен /зелен/ паспорт) или лична карта с изтекъл срок на валидност;   2. При невъзможност да бъде издадена нова лична карта до края на работния ден на 25 октомври 2019 г., по искане на гражданите, ще бъде издавано необходимото им удостоверение, с което да гласуват.    1. Гражданите лично да подадат искане в СДВР, ОДМВР и РУ при СДВР/ОДМВР за дните от 22 октомври 2019 г. до 26 октомври 2019 г. от 08.30 ч. до 17.00 ч. и на 27 октомври 2019 г. от 08.30 ч. до 19.00 ч.   2. Удостоверенията, осигуряващи възможност за упражняване на правото на глас в изборите за общински съветници и за кметове, се издават само след приемане на заявление за издаване на лична карта.   3. В случай на подадено и регистрирано по постоянен адрес заявление за издаване на лична карта, удостоверение може да се издаде във всяко РУ, СДВР и ОДМВР независимо от обявения постоянен и настоящ адрес.        ", "date": "2019.10.22", "title": "Дирекция \"Български документи за самоличност\" ще работи допълнително в деня на изборите "}
{"url": "http://epicenter.bg/article/Politsiya-nahlu-v-sgradata-na-gorskoto-stopanstvo--quot-Bolyarka-quot--vav-Veliko-Tarnovo/196558/3/0", "text": "Полицейски служители са влезли в сградата на горското стопанство \"Болярка\" във Велико Търново. Акцията е започна рано тази сутрин. Сградата е обградена от полиция.   По непотвърдена информация се извършват претърсвания, проверява се документация. Акцията е във връзка с незаконна сеч в землището на Арбанаси, съобщават от БНТ.    Към момента няма информация дали са извършени арести.     Разследването е под наблюдението на Районната прокуратура.", "date": "2019.10.22", "title": "Полиция нахлу в сградата на горското стопанство \"Болярка\" във Велико Търново"}
{"url": "http://epicenter.bg/article/20-700-nedeklarirani-shtatski-dolara-zadarzhaha-na-letishte-Sofiya/196585/3/0", "text": "Недекларирани 20 700 щатски долара задържаха митнически служители от Митническия пункт на Летище София - пътници.   Сумата е открита при проверка на пътник - италиански гражданин, пристигащ с полет от Туркменистан и Турция до България, съобщават от Агенция „Митници”.    При преминаването му през зеления коридор той е селектиран за проверка, а в ръчната му чанта са открити недекларирани 20 700 щатски долара.   За проверката е съставен акт за установяване на административно нарушение.", "date": "2019.10.22", "title": "20 700 недекларирани щатски долара задържаха на летище София"}
{"url": "http://epicenter.bg/article/KPKONPI-zaporira-imushtestvo-na-Minyu-Staykov-za-134-mln--leva/196605/3/0", "text": "След уведомление от Специализирана прокуратура, Комисията за противодействие на корупцията и за отнемане на незаконно придобитото имущество образува производство по ЗПКОНПИ срещу Миню Стайков, съобщават от пресслужбата на комисията.    Допуснати са обезпечителни мерки върху имущество на Стайков и девет свързани с него лица на стойност над 134 милиона лева.    Миню Стайков е разследван за участие в организирана престъпна група и извършване на данъчни престъпления.", "date": "2019.10.22", "title": "КПКОНПИ запорира имущество на Миню Стайков за 134 млн. лева"}
{"url": "http://epicenter.bg/article/Blizki-na-pochinal-peshehodets-izlyazoha-na-protest-v-Ruse/196632/3/0", "text": "Близки и приятели на починал пешеходец излязоха на протест пред сградата на Съдебната палата в центъра на Русе, съобаща БТА.    Случаят e от 9 октомври . Около 22:00 часа 41-годишният Пламен Младенов пресичал на непозволено място пътното платно в района на кръговото кръстовище на ул. \"Шипка\" с ул. \"Чипровци\", когато бил блъснат от неизвестно превозно средство.    След инцидента шофьорът не спрял, а напуснал произшествието. Пострадалият бил откаран в тежко състояние в болница, като пет дни по-късно починал. \"Става въпрос за убийство, повече от две седмици нямаме никаква информация. Искаме справедливост\", каза Орлин Георгиев - племенник на починалия мъж.    Окръжният прокурор на Русе Георги Георгиев обясни, че разследването по случая продължава. Прокуратурата е направила всичко необходимо до този момент. Предприети са всички действия за установяване самоличността на водача на превозното средство.", "date": "2019.10.22", "title": "Близки на починал пешеходец излязоха на протест в Русе"}
{"url": "http://epicenter.bg/article/Kak-Tsatsarov-izdigna-prokuraturata-na-mezhdunarodnata-stsena-/196650/3/0", "text": "    Двете събития са логичен резултат от последователните и по дипломатично дискретни усилия, които ръководителят на държавното обвинение положи през изтичащия му скоро мандат да издигне прокуратурата на международната сцена.      Заради това, напълно естествено, авторите на клеветническите кампании и доносите срещу ръководството на прокуратурата сега всячески да се опитват да неглижират демонстрираното от Вашингтон и Брюксел доверие към българското държавно обвинение.    Достатъчно е да си припомним, как в продължение на три години финансираните от укриващия се фараон Цветан Василев всевъзможни сайтове за фалшиви новини и наети манипулатори твърдяха, че Цацаров ще бъде застигнат от американския закон \"Магнитски\". Днес обаче Цацаров и Иван Гешев провеждат работни срещи в централата на ФБР на \"Пенсилвания авеню\" и са приети в Белия дом.    А само преди четири години, в последните дни на проваления си мандат като министър на правосъдието, Христо Иванов атакува Цацаров с фабрикуването на фалшивата новина, че Брюксел искал отстраняването му. Днес, когато Европейската комисия за трета поредна година ще отбележи съществения напредък на българската прокуратура в борбата с корупцията и ще препоръча отпадането на мониторинговия механизъм, Иванов отдавна е изгубил доверието на \"международните фактори\". Единственото, което му остава, е да достигне до следващия си провал, при който, в услуга на локални подсъдими играчи, истерично пробва да пречи на логичния избор на следващ главен прокурор.     Само защото Цацаров се срещал в Москва и в София с ръководителя на руската прокуратура Юрий Чайка, а Гешев бил в Русия за участие в конференция по въпросите на борбата тероризма. Лъжата за \"руската връзка\" бе опровергана още преди месец, когато под ръководството на прокуратурата бяха извършени действия срещу опитите на отделни руски граждани за вмешателство в националните интереси на страната. Наличието на диалог между държавните обвинения на София и Москва по никакъв начин не попречи на издаването на забрана за влизане в страната на двама руски граждани, за които има данни, че са съдействали в опитите на Цветан Василев да избегне правосъдието.     И това стана особено видимо, когато преди малко повече от година у нас пристигна тогавашният главен прокурор и министър на правосъдието на САЩ Джеф Сешънс. По същото време американското правосъдие бе поискало от България да екстрадира младия онлайн търговец Желяз Андреев по обвинение за търговия с авиационно оборудване с Иран, с възможност за използването му и за военни цели, т.е. в нарушаване на оръжейното ембарго. Андреев не само, че остана в България, но неотдавна международното му издирване официално бе отменено, а по думите на самия младеж, това е коствало много усилия на българските власти. В случая контактната институция, която е водила преговорите, е била именно прокуратурата, защото американските разследващи бяха поискали екстрадирането на Андреев и още няколко негови колеги именно от българските държавни обвинители.     При едно от посещенията си в Турция главният прокурор се видя лично и с Реджеп Ердоган. В този тип междудържавни отношения няма никаква конспирация, най-малкото, защото във времена, в които Турция се явява последната преграда пред милионите мигранти, търсещи нов живот в Европа, интересът на страната изисква българските власти да са проактивни и да имат добър диалог със съседите. Фактът, че Турция изпълнява ангажиментите си и миграционният натиск по границата с България е почти нулев, показва смисъла на тези тесни контакти.     Защото не е нужно да си експерт по сигурността, за да си наясно, че във времена, в които престъпността и тероризмът не познават граници, добрите контакти между разследващите ги органи имат ключово значение както за установяване на престъпници и терористи, но така също и за превенцията от тях. И тъкмо защото Цацаров е наясно с това, в рамките на мандата си той обърна внимание на сътрудничеството със страни, които са особено чувствителни на тема \"Сигурност\", като Израел и Китай. Както и с много други, като Виетнам и ОАЕ, с които по различни причини страната ни има традиционни или новоустановени отношения. Защото понякога една, на пръв поглед, рутинна спогодба между две държави може да се окаже ключова при решаването на казуси, които често попадат в графата \"консулски въпроси\", а всъщност се отнасят до конкретни човешки съдби и тези на техните близки и семейства.    . И заради това бяха напълно логични неотдавнашните визити на Цацаров и Гешев в централата на Евроджъст в Хага и посещението им в Германия. И понеже преди да бъде избран за обвинител №1 през 2012 г. Сотир Цацаров бе съдия, важно е да се отбележи разговорът му с председателя на Федералния Върховен съд на Германия Бетина Лимперг. Още повече, че тази среща със сигурност е предизвикала завист из нечии кабинети в Съдебната палата у нас.     сред които осигуряването на възможност за професионална работа на разследващите, нейният ръководител е успял да издигне държавното обвинение и на международната сцена, то вероятно не се е запознал с професионалната биография на главния прокурор. А от нея става ясно, че още като председател на Окръжния съд в Пловдив Сотир Цацаров е бил наясно, че успешното правосъдие на 21-ви век е невъзможно без успешно международно сътрудничество.   Що се отнася до конкретните резултати – без да броим решенията по казуси, като този с Желяз Андреев или Гергана Червенкова, светкавичния арест на изверга Северин в Германия и връщането му у нас броени часове след жестоко убийство на Виктория в Русе, отвъд дори историческия край на мониторинга на ЕК над българското правосъдие, то има и много други примери, засягащи отделни човешки съдби, в които Цацаров е постигнал позитивни резултати с \"тиха дипломация\".   Поради естеството на информацията, с която един главен прокурор борави, те остават между кориците на секретните папки, но признанието за държавното обвинение, постигнато в последните седем години, е нужната основа, върху която българската прокуратура стъпва със самочувствие на уважаван и равностоен партньор на международната сцена.       \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n     \r\n \r\n \r\n \r\n", "date": "2019.10.22", "title": "Как Цацаров издигна прокуратурата на международната сцена "}
{"url": "http://epicenter.bg/article/Komisiya-kam-Prokurorskata-kolegiya-otgovori-na-Panov-Prokopiev-za-rabotata-na-Ivan-Geshev/196651/3/0", "text": "Комисията по атестирането и конкурсите към Прокурорската колегия на Висшия съдебен съвет (ВСС), в която влизат кадровици и действащи магистрати, отговори на любопитството на председателя на Върховния касационен съд (ВКС) Лозан Панов във връзка с искането му за детайлна информация за работата на Иван Гешев като прокурор, пише      Панов поиска на два пъти тази информация с нарочни писма до главния прокурор, макар адресат на любопитството му да трябваше да е именно ресорната комисия на кадровия орган.    От комисията считат, че няма основание за разглеждане на актове на прокурор Гешев по същество, защото последна атестация, приета с решение на ВСС, е с комплексна оценка \"много добра\". След периода на последното атестиране нямало данни за влошаване качеството на работата му, а точно обратното – за отлично изпълнение на служебните му задължения, както и за проявен висок професионализъм. Липсвали допуснати от Гешев нарушения, както и основателни жалби срещу него. Нямало и образувани дисциплинарни производства и наказания.    \"Правен свят\" вече установи, че преди активност по темата за повдигнатите от Иван Гешев обвинения да прояви Панов, с тази задача са се заели журналисти от изданията на подсъдимия бизнесмен Иво Прокопиев.     Писмото им задочно може да се разглежда като адресирано и до подсъдимия Прокопиев:             ", "date": "2019.10.22", "title": "Комисия към Прокурорската колегия отговори на Панов/Прокопиев за работата на Иван Гешев"}
{"url": "http://epicenter.bg/article/Desi-Radeva-blesna-na-Intronizatsiyata-na-imperator-Naruhito--spazi-strogiya-protokol-s-roklya-na-Nevena/196584/2/0", "text": "Президентската двойка на България бе изключително елегантна в Япония. Румен и Десислава Радеви са в страната на изгряващото слънце по случай Интронизацията на император Нарухито. Държавният глава е спазил строгите изисквания на протокола за подобни официални събития. Радев е облечен в тъмен смокинг с бяла риза, съчетана с елек в цвят шампанско и папионка в същия тон. Първата дама на България пък показа класа и стил, обличайки дизайнерски тоалет, ушит специално за събитието, научи Епицентър.бг Роклята с марка НЕВЕНА е изработена от коприна в цвят глетчер в унисон със строгите изисквания на протокола за Интронизацията. Радева допълва визията си с двуредна перлена огърлица, бял лачен колан и официална прическа на кок. Тоалетите на двойката са решени в една гама, което допълва елегатността и финеса, които излъчват. На един от фотосите, направени в кралския дворец в Токио, Румен и Десислава Радеви се държат за ръце, а погледите им, вперени един в друг, излъчват любов. Събитието, което се случва веднъж на поколение, бе уважено от световни лидери и кралски особи. Сред високопоставените гости имаше представители на повече от 170 страни и международни организации, сред които британския принц Чарлз, първият дипломат на Европейския съюз Федерика Могерини, германският президент Франк-Валтер Щайнмейер, бившия френски президент Никола Саркози, полският президент Анджей Дуда и съпругата му Агата, чешкият министър-председател Андрей Бабиш и съпругата му Моника, кралят и кралицата на Холандия - Максима и Вилем-Александър, датската принцеса Мери и принц Фредерик, белгийският крал Филип и съпругата му Матилд и много други. Нарухито е 126-ият император на най-старата наследствена монархия в света, която според историци датира от 1500 години. „Възкачвам се на престола в съответствие с конституцията и закона за императорския дом. Провеждайки церемонията по възкачването на престола, обявяваме това на страната и на целия свят“, каза монархът след качването на си на високия 6,5 м трон на продължилата 30 минути церемония. В ранния следобед, българско време, Румен и Десислава Радеви бяха на тържествената императорска вечеря. ", "date": "2019.10.22", "title": "Президентът Радев и съпругата му блеснаха на интронизацията на император Нарухито (СНИМКИ, ВИДЕО)"}
{"url": "http://epicenter.bg/article/Emil-Radev--Padaneto-na-monitoringa-na-EK-e-golyam-uspeh-/196639/2/0", "text": "Падането на мониторинга на ЕС за България е голям успех за страната. Това заяви в предаването \"Плюс-Минус\" евродепутатът от ГЕРБ Емил Радев.    „Това е голям успех за България, защото ясно се казва, че всички реформи, които ЕК иска от нас с доклада от 2017 година, са изпълнени. България е направила реформите, необратимо сме влязли в очертания път. И от тук нататък трябва да наблюдаваме резултатите от тях. Няма нови препоръки, няма нова дата за доклад. Остава само формалното решение на ЕК, след като получи становището на парламента за прекратяването на мониторинговата процедура за България”.    По думите му мониторингът за Румъния продължава, тъй като има забележки в доклада за северната ни съседка.    Той припомни, че преди две години евродепутати са предложили да има общоевропейски мониторингов механизъм за върховенството на закона с еднакви правила за всички страни. По думите му проблемите на Румъния и България ги имат и други страни-членки на ЕС. „Нужно е да се наблюдава състоянието на целия ЕС и да се правят мерки и стратегии за всички страни-членки”, каза още Радев.    „Този мониторингов механизъм за България и Румъния на практика беше дискриминационен”, категоричен бе евродепутатът.  ", "date": "2019.10.22", "title": "Емил Радев: Падането на мониторинга на ЕК e голям успех!"}
{"url": "http://epicenter.bg/article/Pencho-Milkov--Da-prevarnem-Ruse-v-uspeshen-model-i-etalon-za-razvitie-v-stranata/196640/2/0", "text": "  Пенчо Милков, кандидат за кмет на Русе, издигнат от местна коалиция “БСП за България” посети печатница “Дунав прес” АД. Той беше придружен от кандидати за общински съветници от коалицията.   Изпълнителният директор Николай Алексиев, разведе гостите из предприятието и ги запозна с производствения процес. Дружеството е един от лидерите в българската полиграфическа промишленост, работи с водещи технологии и производители на световно ниво. Компанията е и един от най-големите работодатели на територията на община Русе.    Служителите на дружеството споделиха с Пенчо Милков част от проблемите, пред които са изправени като жители на Русе. Градският транспорт и състоянието на крайните квартали бяха основните теми, дискутирани от тях. Някои от мениджърите коментираха и трудностите, които срещат при наемане на квалифицирани служители и поставиха въпроса за повишаването на жизнения стандарт на русенци, който в момента е една от главните причини за напускането на града от много хора, особено качествени специалисти.    От своя страна Милков заяви, че неговата програма за управление предвижда активно подобряване на градската среда – местата, където русенци живеят и работят – междублокови пространства, тротоари, паркове, осветление, пейки и др. елементи, за да се превърне Русе отново в притегателен център за хора и бизнес компании. Активното развитие на общинския автотранспорт по примера на други български и европейски градове също ще бъде приоритетно в неговия мандат.    В хода на разговора изпълнителният директор сподели, че в дружеството има служител от друг град, чиято квартира се заплаща от компанията. Кандидатът за кмет уточни, че в подобни случаи общината би могла да се включи като подпомага такива служители с общински жилища. Така Русе ще се превърне в гостоприемно място за привличане на специалисти и техните семейства от други градове и държави.    По-нататък Пенчо Милков изтъкна, че с издигане на кандидатурата му за кмет не цели слава или задоволяване на кариерни амбиции. “Давам си сметка за голямата отговорност, която поемам. Знам основните предизвикателства, пред които се изправям. Знам и също така, че хората имат нужда да почувстват грижа, надежда и помощ при решаване на проблемите”, допълни той.    “Управлението ми ще бъде прозрачно. Общината ще бъде като стъклена сграда, в която всяка процедура, документ или плащане могат да бъдат установени от гражданите. Предвиждам изграждането на Обществен съвет, в който ще могат да участват всички желаещи граждани и ще се поставят за обсъждане желаните от русенци теми. Ще съдействам в Русе да заработи местен омбудсман – обществен посредник, който да е коректив на управлението и на когото гражданите да доверяват информация и да търсят съдействие при нарушаване на техните права”, уточни кандидатът за кмет.    В края на срещата Пенчо Милков сподели: “Вярвам, че можем да превърнем Русе в успешен модел и еталон за развитие в страната. Тази кауза е в основата на моята кампания. След няколко дена имаме две възможности – или да позволим ситуацията в града ни да остане такава, каквато е, или да направим решителна крачка към промяната. Изборът зависи от нас.”  ", "date": "2019.10.22", "title": "Пенчо Милков: Да превърнем Русе в успешен модел и еталон за развитие в страната!"}
{"url": "http://epicenter.bg/article/Radev--Doverieto-e-nay-golemiyat-kapital-na-dvustrannoto-satrudnichestvo-mezhdu-Balgariya-i-Yaponiya/196643/2/0", "text": " Това написа президентът Румен Радев в официалния си профил в социалната мрежа.    През 2019 г. заедно отбелязваме и три годишнини в нашите отношения – 110 години от първите двустранни контакти, 80 години от установяването на дипломатически отношения и 60 години от тяхното възстановяване, пише още в съобщението на президента.   Президентът Румен Радев поздрави новия император на Япония Нарухито. Българският държавен глава и съпругата му Десислава Радева бяха сред гостите на приема, даван от император Нарухито и съпругата му Масако в императорския дворец в центъра на Токио. По-рано днес се състоя и церемонията по интронизация.    За вечерното мероприятие Румен Радев бе облечен в класически тъмен костюм със сако, панталон и черна папийонка.   Съпругата му Десислава пък бе с елегатна дълга бална рокля, решена в лилавата гама, изработена от к опринена тафта в сложен цвят от кобалтово синьо и мед, покрита с метри фин тюл в кралско синьо.  Моделът се отличава с деколте тип лодка, иключително популярно, след като стана неизменна част от гардероба на херцогинята на Съсекс Меган Маркъл. Тоалетът на г-жа Радева излъчва класа и стил с великолепната разкроена долна част в А-линия и  деликатната декорация от ръчно бродирана дантела в горната част и раменете и кристали Сваровски в десетки нюанси на основните цветове.   И този модел, както и роклята от дневния прием по-рано днес, носени от Радева, са дело на модна къща Nevena, научи   Дело на дизайнерката от български произход Невена Николова e и цялостният стайлинг на първата дама в Япония.    На фотоса, разпространен от Прессекретариата на държавния глава, се виждат и самият император и съпругата му. Двойката от Япония също е изключително елегатна за повода. Нарухито, 126-тият император на Япония и 126-тият поред суверен, е облечен също в черен костюм, допълнен с отличителните знаци на императорския му сан. Съпругата му, императрица Масако, пък се отличава със снежнобяла сатенена бална рокля и тиара със скъпоценни камъни.    Нарухито е 126-ият император на най-старата наследствена монархия в света, която според историци датира от 1500 години. „Възкачвам се на престола в съответствие с конституцията и закона за императорския дом. Провеждайки церемонията по възкачването на престола, обявяваме това на страната и на целия свят“, каза монархът след качването на си на високия 6,5 м трон на продължилата 30 минути церемония.   59-годишният Нарухито смени за приема церемониалните одежди с черен фрак, окичен с медали, сред които най-високата японска награда - Ордена на хризантемата. Масако носеше дълга бяла рокля, тиара и медальон, наследен от предишната императрица и нейна свекърва Мичико. Двамата поздравиха гостите преди настаняването им на банкетната маса в зала \"Ховей-ден\", където бяха подредени 10 маси.   Редът на подреждането на гостите по масите се определяше според срока на тяхното управление. Вдясно от император Нарухито седеше султанът на Бруней Хасанал Болкиах, а вляво от императрица Масако - шведският крал Карл Густав. Сред гостите бе и британският принц Чарлз. По време на банкета звучеше японска музика, а танцьори в традиционни одежди изпълниха танц под звуците на флейти и барабани. Гостите получиха като подарък бонбониери с емблема, изобразяваща императорската хризантема и феникс. Тези подаръци също са традиция за банкетите в чест на японския монарх още от времето на ерата Мейджи (1868-1912 г.). Менюто включваше предимно блюда от представителната японска кухня с голямо количество морски продукти, приготвени от най-добрите местни готвачи. Според агенция Киодо на гостите е бил предложен морски костур на скара, абалони (вид морски охлюви) задушени на пара, гъби мацутаке, супа от лангуста. Специално за онези, които по една или друга причина не биха искали японски ястия, е било предвидено специално европейско меню, което включва руладини от говеждо и аспержи. Отделно готвачите бяха приготвили вегетариански блюда и блюда от халални продукти за спазващите ислямските правила. Сред алкохолните напитки, предложени на гостите, бяха френските вина \"Кортон шарлеман\" и \"Шато Марго\", както и няколко вида японско саке.  ", "date": "2019.10.22", "title": "Радев в Токио: Доверието е най-големият капитал в сътрудничество между България и Япония (ВИДЕО)"}
{"url": "http://epicenter.bg/article/Zaharieva--EK-kategorichno-zayavyava-postignatiya-ot-Balgariya-progres-v-ramkite-na-mehanizma-/196646/2/0", "text": "Констатацията от 18-ия доклад е приета днес. Според него България е изпълнила всички препоръки. За първи път през 2017 г. имахме препоръки към страната ни. През 2018 г. първите резултати бяха налице. Част от 17-те препоръки бяха изпълнени, а другите бяха към финала си. Тогава ЕК изрази увереност, че всички препоръки ще бъдат изпълнени, а днешния доклад доказва, че надеждите не са били напразни.   Това заяви вицепремиерът и министър на външните работи Екатерина Захариева на брифинг на МС по повод мониторинговия доклад за България от ЕК.    \"Имаше много спекулации. Механизмът е създаден с решение на ЕК и трябва да приключи с решение ЕК. Комисията ще изпрати доклада за мнението в ЕП. Няма да спекулираме с дати за приключването на доклада. Не се знае дали ще е до края на мандата на тази европейска комисия. Важното е, че ЕК ясно и категорично заявява, че постигнатият от България прогрес в рамките на механизма за проверка и сътрудничество е достатъчен\", каза още Захариева. .    \"Реформата е процес. Той не се прави заради доклад, Брюксел, Берлин или Париж, а за българските граждани и съдебна система. Така че реформите, независимо дали има или няма механизъм, ще продължат\", допълни външният министър.    \"Отпаднаха препоръките към МВР, но работата ни продължава. Докладът показа, че сме стигнали ниво на доверие и трайни резултати. Всички резултати са насочени, за да дадем сигурност на българските граждани\", допълни по темата министърът на вътрешните работи Младен Маринов.", "date": "2019.10.22", "title": "Захариева: ЕК категорично заявява постигнатия от България прогрес в рамките на механизма "}
{"url": "http://epicenter.bg/article/Federatsiyata-na-tsionistite-poiska-Borisov-da-otstrani-Toma-Belev-/196647/2/0", "text": "  Това се казва в писмо до Бойко Борисов, подписано от председателя на организацията Яков Джераси.              се казва в позицията.", "date": "2019.10.22", "title": "Федерацията на ционистите поиска Борисов да отстрани Тома Белев "}
{"url": "http://epicenter.bg/article/Predsedatelyat-na-KRIB-predstavi-pred-italianskiya-biznes-vizhdaniyata-si-partnyorstvo-/196649/2/0", "text": "Председателят на КРИБ Кирил Домусчиев се срещна днес в Рим с президента на Конфиндустрия Винченцо Боча, със сенаторите Адолфо Урсо и Андреа де Бертолди, с председателката на групата за приятелство с България в италианския парламент Симона Виетина, с депутати и с членове на ръководството на Конфиндустрия - италианската асоциация на работодателите, една от най-големите асоциации на предприятия на европейско ниво.    При изключителен интерес от страна на италианския бизнес се проведе кръгла маса, на която бяха представени възможностите за развитие на българо-италиански бизнес проекти през новия програмен период 2021-2027 г. Българската бизнес делегация, водена от председателя на КРИБ, представи виждания за партньорство като бяха очертани конкретни бизнес перспективи.    Огромна подкрепа за развитието на бизнес отношенията между КРИБ и Конфиндустрия гарантира участието в кръглата маса на сенатор Адолфо Урсо, вицепрезидент на Парламентарната комисия за службите за разузнаване и сигурност и за държавния контрол на разузнаването (COPASIR), бивш заместник-министър на външната търговия, на сенатор Андреа де Бертолди, генерален секретар на Комисията по финанси и член на Парламентарната комисия по данъчен одит и на Симона Виетина, председател на групата за приятелство с България в италианския парламент, както и на българския посланик в Италия Тодор Стоянов.    Председателят на КРИБ Кирил Домусчиев подчерта тясното сътрудничество между КРИБ и Конфиндустрия през последните 12 години, както и изключително градивното партньорство с Конфиндустрия България, асоциацията на италианските предприятия в България, като благодари на нейния президент Мария Луиза Мерони.    „Вярвам, че всичко това, което сме постигнали досега в нашето сътрудничество, ни позволява да гледаме заедно напред към разширяване на бизнес възможностите между нас“, посочи г-н Домусчиев. Той отправи покана към президента на Конфиндустрия да посети България и КРИБ в най-скоро време, която бе приета от г-н Боча.", "date": "2019.10.22", "title": "Председателят на КРИБ представи пред италианския бизнес вижданията си партньорство "}
{"url": "http://epicenter.bg/article/Bonev-kam-Fandakova--Kolko-vreme-tryabva-da-ste-kmet--za-da-izpalnite-obeshtaniyata-si-ot-2011-g-/196648/2/0", "text": "Г-жо Фандъкова, колко време трябва да сте кмет, за да изпълните обещанията си от 2011 г.? Пожизнено ли? Този въпрос зададе на столичния кмет Йорданка Фандъкова, която се бори за нов мандат от ГЕРБ, претендентът за кметския стол на \"Московска\" 33 от \"Спаси София\" Борис Бонев.   Питането видимо притесни Фандъкова, която управлява столицата от десет години. \"Гражданите решават кой да е кмет и колко да е кмет\", нервно отвърна тя. И добави, че \"когато се работи, винаги има обстоятелства и причини\". Размяната реплики между двамата бе един от най-запомнящите се моменти от едночасовия дебат между водещите претенденти за кметския стол в столицата в ефира на БТВ.   Саби кръстосаха Йорданка Фандъкова, кандидат от ГЕРБ, Мая Манолова - граждански кандидат, подкрепен от БСП, арх. Борислав Игнатов - от \"Демократична България\", Борис Бонев - от \"Спаси София\" и Ангел Джамбазки - от ВМРО.   В началото на дебата зрителите видяха кратки филмчета, с които всеки от кандидатите се представи. От тях се разбра, че дъщерята на сем. Фандъкови живее в същия блок, като родителите си. А кметът често ползва обществения транспорт, за да отиде на работа. Че Манолова също разчита на метрото, но и на такситата. Че Бонев живее в стара софийска къща, построена от прадядо му. Че арх. Игнатов обитава жилище в \"Дружба\" и често се придвижва с велосипед.   Кметът Фандъкова подчерта своето разбиране, че въздухът в София ще стане по-чист, ако по-широко е застъпен електротранспортът и се развива метрото.   \"За да се справим с трафика, трябва да продължим с обновяването на градския транспорт, като залагаме на електробуси. Другото важно е инфраструктурата - продължаване на строителството на Околовръстния път на София и вътрешнокварталните рингове\", посочи кметът на София.  \"Темата с чистия въздух е най-важната в момента. Аз се радвам, че всички кандидати припознават мерките, които сме взели до този момент. Те са над 100. Ние залагаме на намаляване с 1/3 на домакинствата, които се отопляват с твърдо гориво. Предложила съм на Народното събрание да се инкриминара гореното на отпадъци. Другото е модерен градски транспорт, за да слезем от автомобилите си\", добави Фандъкова.   Според арх. Игнатов трафикът в града ще се облекчи, ако се използват \"зелени коридори\". \"Проблемът с трафика в София може да се реши с обновяване на светофарната система. В моята програма ясно е разяснено как ще се случи това\", каза арх. Игнатов.   Бонев влезе в остра престрелка с него, като отбеляза, че на ден в столицата се регистрират 500 нови автомобила. И при толкова коли никакво \"умно управление\" не може да отпуши града.   \"Замърсяването на въздуха няма работно време. За чистотата на въздуха е важно да се премине към модела, който замърсява най-много - да плаща повече\", посочи той.   Темите за транспорта и чистия въздух бяха само един от поводите двамата кандидати Бонев и Игнатов да влязат в остър спор помежду си. По време на целия дебат те често \"си разменяха удари\". Както стана и когато се обсъждаше презастрояването.   \"Не мога да разбера какво е основното мнение на конкурентите ми тук. Основен замърсител на въздуха в София е гореното на гуми, гащи и чорапи в незаконните цигански махали. Те трябва да бъдат премахнати и аз ще направя това\", категоричен бе Ангел Джамбазки.   Ангел Джамбазки на няколко пъти се опита да предизвика опонентите си, като ги накара да изразят мение по антисемитския пост във Фейсбук на Тома Белев, кандидат за съветник от листата на \"Демократична България\". Но без успех, тъй като тя не влизаше в регламента, за което напомни водещият Антон Хекимян. \"Защото е \"умен и красив\" ли?\", не се даваше Джамбазки. Той постави и друга тема, след като за пореден път обяви, че ако стане кмет, ще бутне незаконните цигански постройки, попита опонентите си те как биха постъпили.   Манолова веднага отговори: \"Правилата важат за всички еднакво! И за незаконните цигански гета, и за небостъргачите, когато са незаконни!\" \"Проблемът с мръсния въздух е огромен в София. Столична община закъсня ужасно с признаването на този проблем и взимането на мерки за справяне с него\", каза още Манолова.   Гражданският кандидат за кмет на София попита кмета Фандъкова какво прави общината и защо досега е раздала само 30 печки, ползващи екологично гориво. Фандъкова отговори, че Манолова за пореден път показва некомпетентност по това как се изпълняват европроекти. Но и от страна на другите кандидати заваляха въпроси защо се работи толкова бавно.   А Борис Бонев показа как се справят с проблема в Полша - с дронове, които засичат къде се горят вредни отпадъци и сигнализират компетентните органи.   Няколко теми видимо опънаха нервите на кмета Фандъкова. До размяна на остри реплики се стигна когато се обсъждаше темата за презастрояването. Но и когато стана дума колко пъти са удължавани сроковете на ремонтите, кога ще се прекрати практиката \"ремонт на ремонта\".   \"Задължително трябва да се промени Общия устройствен план на София и той трябва да се спазва. Така ще се решат проблемите в целия град, а не на парче\", смята Борислав Игнатов.    \"Квалификацията на служителите в общината трябва да бъде повишена и трябва да се направи \"черен списък\" на фирмите, които системно не изпълняват задълженията си относно ремонтите в града\", е мнението на кандидата на \"Спаси София\".    \"Аз съм налагала най-високите санкции на всички фирми, които работят в София. Всички фирми трябва да носят освен финансова и друг вид отговорност. Примерно да им бъдат отнемани лицензите. Всички договори на Столична община са публични и могат да се видят на сайта. Там пише сроковете, глобите, всичко\", каза Фандъкова.   Но се затрудни веднага да посочи кой ремонт колко пъти е бил удължаван и кога къде и на коя фирма какви глоби са били наложени. Бонев изтъкна, че той би могъл да даде тези данни, защото до реакцията на кметството се е стигнало след като \"Спаси София\" са осветили проблема.   Кметът Фандъкова се опита да си възвърне инициативата на следващия кръг от обсъждани теми, когато по жребии всеки кандидат трябваше да зададе въпрос на друг. Падна й се да пита Манолова. Но тя се отказа, защото \"г-жа Мая Манолова през цялата кампания не спира да работи само с неверни твърдения и внушения. Тя обича да задава въпроси, но не обича да чува отговорите!\"   \"Залагаме на налагането на сериозни глоби за некачествените ремонти. Това е - кратко и ясно. Няма какво повече да се говори по тази тема. Всеки, който говори, че проблемът с презастрояването ще се реши с обезщетения за собствениците, трябва да отговори откъде ще дойдат тези пари. Всички обещават да не се вдигат данъците, но не виждам откъде другаде ще дойдат средствата\", обяви Ангел Джамбазки по темата за птрезастрояването.   \"Ще продължим да строим детски градини и училища. До момента сме построили над 100. Само за следващата година предвиждаме строителството на нови шест детски градини. За съжаление никой от опонентите ми не коментира тази тема. София е свободен град на свободните хора. Не се нуждае от хаос. Разчитам на софиянци да продължим да работим заедно за нашия град\", каза Фандъкова по темата за детските градини - друг горещ въпрос в столицата.    \"Проблем са яслите, а не детските градини. В нашата програма предлагаме ваучери за частни ясли за родителите, които не могат да си позволят държавни. Знам как да направя така, че нашия град да се промени за добро. За това е необходима политическа воля и ние я имаме\", обяви кандидатът на \"Демократична България\".   Накрая се стигна и до въпроса за столичното парно.  Мая Манолова подчерта, че преди да започне предизборната кампания никой от опонентите й \"не е гъкнал\" по темата за \"Топлофикация\".    ", "date": "2019.10.22", "title": "Остри престрелки в последния тв дебат за кметското място в София"}
{"url": "http://epicenter.bg/article/Ninova--Ne-za-parvi-pat-sreshtu-nas-se-izpravya-tsyalata-mashina-na-ednolichnata-vlast-/196653/2/0", "text": "\"Скъпи приятели, представяте ли си това момче да бие роми, за да ги принуждава да гласуват за него? На път между Кнежа и Долна Митрополия ми се обадиха, че Явор е привикан в полицията да дава обяснения за побой над роми, за да го подкрепят за кмет на Горна Оряховица\".   Това написа във Фейсбук лидерът на БСП Корнелия Нинова по повод новината, че кандидатът на БСП за кмет на Горна Оряховица Явор Божанков е бил повикан в полицията да дава обяснения по фалшив сигнал, че принуждавал с шамари роми да гласуват за него.    \"Всичко има граници. Яви, ние сме до теб. И до всеки притискан и заплашван. Скъпи колеги, не за пръв път срещу нас се изправя цялата машина на едноличната власт. И не за пръв път ще покажем, че не ни е страх. Те се страхуват и затова атакуват- не с аргументи, а с подлост. Не отговаряйте на провокации. Вярвам във вас. Продължавайте спокойни, уверени, усмихнати и единни. Промяната е близо\", завършва съобщението си Корнелия Нинова.  ", "date": "2019.10.22", "title": "Нинова: Не за първи път срещу нас се изправя цялата машина на едноличната власт "}
{"url": "http://epicenter.bg/article/Manfred-Veber--Oshte-dobri-novini-za-ENP-i-Balgariya---dobra-rabota-na-Boyko-Borisov--/196656/2/0", "text": "Още добри новини днес за групата на Европейската народна партия, написа в профила си в Туитър Манфред Вебер, председателят на групата на ЕНП в Европейския парламент.    \"България може да напусне механизма за мониторинг върху съдебната реформа, борбата срещу корупцията и с организираната престъпност. Добра работа на Бойко Борисов\", бе оценката на немския политик. \r\n \r\n Европейската комисия прие днес най-новия си доклад по механизма за сътрудничество и проверка за предприетите от България действия за изпълнение на ангажиментите в областта съдебната реформа и борбата с корупцията и организираната престъпност. Това се посочва в съобщение на ЕК, припомня Канал 3.    В днешния доклад се разглежда постигнатият през изминалата година напредък в изпълнението на последните 17 препоръки. Отбелязва се със задоволство последователната работа на България по изпълнението на тези препоръки, пише в съобщението. Комисията е на мнение, че напредъкът на България по механизма е достатъчен за изпълнението на ангажиментите на страната, поети към момента на нейното присъединяване към ЕС.    Както самонаблюдението, така и наблюдението за върховенството на правото в ЕС, следва да подпомагат устойчивостта и необратимостта на реформите, дори след края на механизма за България. Преди да вземе окончателно решение, ЕК ще вземе предвид становищата на Съвета на ЕС и на Европейския парламент, пише в съобщението.  ", "date": "2019.10.22", "title": "Манфред Вебер: Още добри новини за ЕНП и България - добра работа на Бойко Борисов! "}
