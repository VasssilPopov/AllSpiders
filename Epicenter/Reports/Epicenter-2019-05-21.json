{"url": "http://epicenter.bg/article/Ivo-Hristov--Ot-evroizborite-zavisi-dali-shte-se-udalzhi-agoniyata-na-pravitelstvoto-/183645/2/48", "text": "  \"Предизборната кампания започна без особен ентусиазъм, но хората разбраха, че те са ключови за националната политическа ситуация, тъй като от това дали ще победи \"БСП за България\" зависи дали ще имаме предпоставки за предсрочни парламентарни избори, или ще удължим агонията на това правителство, което де факто е фабрика за скандали - от \"Апартаментгейт\", през къщи за гости, до къщата в Барселона. И това правителство отдавна не е в състояние да събере реформаторско мнозинство.\" Това каза пред журналисти в Шумен кандидатът от листата на \"БСП за България\" Иво Христов. На пресконференцията присъстваха също народният представител Иван Иванов и общинският председател на БСП-Шумен Веселин Пенчев, съобщиха от пресцентъра на партията.  Като потвърждение на провала на ГЕРБ Христов допълни, че мониторинговият механизъм над България няма да бъде снет и това е станало ясно днес.  \"Другите два приоритета бяха влизането в Шенген и в чакалнята на Еврозоната – и те също пропаднаха – няма напредък по никой от тях. Това резюмира европейската политика на сегашното правителство, което и като име, и като заявка се афишира като проевропейско, но се провали във всички свои начинания, остана само споменът как европредседателство бе употребено за нуждите на политическия пиар, остават прегръдките с европейските лидери и това, което медиите градиха като образ на Борисов като някакъв карикатурен балкански Бисмарк, от който образ не остана нищо, разбира се\", каза още Иво Христов.  Той добави, че според него Борисов се изживява като монарх и това ясно личи от начина на разпределянето на парите от така наречения бюджетен излишък с постановления на Министерски съвет, което си е \"отработен механизъм за измама\".  За работата на парламента той каза: \"Парламентът е на дъното на своето доверие, той практически не функционира, той се занимава с кворума си“. Смесването на европейските и национални теми на тези избори Христов определи като нормално.  \"Във Франция социалните протести са център на кампанията, макар те да не са европейска тема. В Германия ръстът на национализма и крайната десница също са основна тема, която е колкото европейска, толкова и национална. В този смисъл- вече трудно може да се разграничават общоевропейските теми от националните. Ние сме една общност и част от един пъзел, в който всеки има своето място и всеки влияе на общия климат\", заяви още кандидатът на левицата.  Като свои приоритети в работата си като евродепутат Христов подчерта, че ще се придържа към основните политиките, заложени в програмата на \"БСП за България\". \"Като всеки принадлежащ на левицата човек съм привързан към социалните теми - единната европейска минимална пенсия, единната европейска минимална заплата са част от Визия за Европа\", каза той.  Народният представител Иван Иванов също определи предизборната кампания като ярко белязана от вътрешнополитическите въпроси. \"Връх вземат проблематики, които занимават българския граждани в ежедневието му, а не толкова какво е бъдещето на ЕС, защото за съжаление, за тези 12 години, в които ние сме член на ЕС, българският данъкоплатец не усети нито по джоба си, нито при отварянето на хладилника, че е станал граждани на Европа. За съжаление последните месеци ни залива информация как благините от Европа биват ограбвани по най-брутален начин и те отиват в джобовете на малцина\", заяви Иванов. Той изказа увереност, че изборите в крайна сметка ще завършат с победа на БСП. \"Ние не се съмняваме, днес бяхме на срещи във Върбица и Смядово и аз им казах на тези хора в следващите дни да вървят с високо вдигнати глави, като победители, защото те ще бъдат такива\", добави народният представител.  Общинският лидер на БСП Веселин Пенчев подчерта важността на евроизборите, тъй като именно загубата на ГЕРБ ще отнеме моралното право на партията на Борисов да управлява страната. \"Позволявам си да се обърна към гражданите на нашата община- да не считат, че тези избори са предрешени, да гласуват, защото ако БСП е първа политическа сила, нашата партия ще има още по-голямо основание да иска предсрочно прекратяване на мандата на правителство\", каза Пенчев.  ", "date": "2019.05.21", "title": "Иво Христов: От евроизборите зависи дали ще се удължи агонията на правителството "}
{"url": "http://epicenter.bg/article/Korneliya-Ninova-i-/183524/2/0", "text": "\"   Това заяви пред БТВ лидерът на БСП Корнелия Нинова. Тя бе в студиото на медията заедно с водача на червената листа за евроизборите Елена Йончева.   \"Липсва ми журналистическата професия. Знаех срещу какво се изправям, но не очаквах ударите на мафията да са толкова жестоки. За разкриването на мафията разчитаме на прокуратурата\". Това каза водачът на евролистата на БСП Елена Йончева и  вметна:  \".    Лидерът на БСП потвърди казаното от Борисов, че от ГЕРБ са сред инициаторите на идеята за обща европейска прокуратура, но добави, че при гласуването на кандидатурата на г-жа Кьовеши, българският представител е гласувал против.    и подчерта, че България има договор за правна помощ с Испания.   Пътят на парите за къщата води до Иван Създов, който е управител на тенис кортовете в Банкя и до братовчеда Ради Иванов, който е поел бизнеса на г-н Борисов, изреди Йончева. , подчерта няколко пъти Елена Йончева. И попита -  повтори тя.   Моят свекър има една къща за гости, която е проверявана няколко пъти, не съм била в политиката, не съм имала нищо общо с ГЕРБ, когато тази къща е била построена, заяви Елена Йончева.   \"  изтъкна лидерът на БСП Корнелия Нинова. И подчерта, че оставките не променят модела, тъй като същите хора остават в системата и продължават да работят.   Нинова каза и какво е решението, а то е в три стъпки: нов закон за КПКОНПИ; европейска прокуратура, начело с Кьовеши; промяна в българските институции и създаване на съдебен контрол върху прокуратурата. , подчерта Нинова.   И Йончева, и Нинова заявиха, че вярват на българската прокуратура. А конкретно за обвиненията към Йончева за пране на пари, Нинова изтъкна, че вярва, че Елена ще бъде оневинена. Не може от всичко, което се случи в КТБ, само Елена да е обвинена, посочи лидерът на БСП.   , посочи Йончева.   И допълни:    Ще използвам европейската писта, за да види Брюксел какво се случва, каза още Йончева.   Нинова добави, ч Да защитаваш правата на хората стана държавен преврат, каза Нинова. И припомни, че    Във връзка с думите на Борисов, че тя, Елена Йончева, президентът Радев и Иво Христов са едно и също, лидерът на БСП отговори: „Имаме много общи позиции и четиримата - и политически, и като партия БСП.   Постоянно г-н Борисов обвинява президента в партийни пристрастия. Имам въпрос - върховенството на закона партиен въпрос ли е?“.  На въпрос дали президентът се меси в съдебната система след като прави консултации за избора на нов главен прокурор, Нинова отговори: „ “, каза Нинова.  Тя даде пример с премиера Бойко Борисов, който нахълта на заседание на ВСС.   допълни тя.  Според Елена Йончева трябва да се спре разграбването в България. По думите ѝ разграбването е на стойност 11 млрд. евро всяка година. „Това е 22 % от БВП по данни на Световната банка. Това е огромна сума, която може да влезе в икономиката. В България изнасяме предимно суровини. Това означава на практика 2.5 млн. българи да получат средна заплата. Разбирате ли за какъв грабеж става дума в България?“, коментира тя.  Йончева посочи, че при защитата на интересите на България трябва да се започне от вътре в страната, за да се види в какво състояние живеем, и кой ни управлява.  ", "date": "2019.05.21", "title": " Нинова и Йончева: Мафията у нас удря жестоко! Борисов управлява чрез всяване на страх!"}
{"url": "http://epicenter.bg/article/Borisov-otkri-razshirenie-na-zavod-v-Dobrudzha--NA-ZhIVO--/183547/2/0", "text": ". Това заяви министър-председателят Бойко Борисов в с. Карапелит, Добричка област, при откриването на нова производствена линия на завод за производство на олио. В компанията се преработват 500 тона дневно слънчоглед, като 80 % от продукцията се изнася за ЕС, Китай и Близкия Изток.  „ , обърна се премиерът Борисов към служителите в завода, цитиран от правителствената информационна служба.  . Заедно с премиера са заместник-министър председателят Томислав Дончев и финансовият министър Владислав Горанов. „  допълни още премиерът Бойко Борисов и уточни, че всеки ден се откриват нови работни места.   \" . Освен това се очертава и реколтата да бъде добра, тъй като паднаха златни дъждове. Дано само градушки да не идват насам.\", заяви премиерът пред работниците.   \"Вие сте златни, обърна се той към инвеститорите, ако не бяхте вие, нямаше да има инвестиции. Благодаря и на инвеститорите, и на работниците\", подчерта Борисов.    \"Добра е инвестицията, 200 нови работни места има открити'', каза Борисов, след което попита директора на предприятието дали дава добри заплати, на което той отговори положително.  ,, ', отвърна му премиерът.  Инвеститорът сподели, че постоянно се увеличава производството, голяма част от което отива за износ - 80% от износа е за Китай и Европа.   \"  Не стига слънчоглед, въпреки че има много в България. За съжаление внасят и работници. Дуалното обучение се оказа много успешно.   \"Олигарсите дават много пари, ние казахме, че можем да намалим субсидията. Но като дойдат избори, ще започнат да чукат по вратите и да казват \"Дайте пари\". Законът за субсидиите БСП го направи, не съм го направил аз\", каза още Борисов.   \"  добави премиерът. Докато се снимаше с хората и разговаряше с тях, Борисов коментира:  Борисов бе поздравен и от кмет на БСП, който му заяви, че е доволен от него и че проблеми има, но те се решавали.  ", "date": "2019.05.21", "title": "Борисов в Добруджа: Индустриализация и повишаване на доходите!  Ето това няма да ни прости Нинова!"}
{"url": "http://epicenter.bg/article/Mariya-Gabriel-v-Nesebar--Glasat-na-Balgariya-tryabva-da-se-chuva-oshte-po-silno-v-Evropa-/183615/2/48", "text": "  „Важно е да кажем заедно „Да, искаме уважавана България в Европа, да, искаме Европа, която да усещаме във всяко училище, във всяко малко и средно предприятие, във всяко населено място“. Благодарение на Несебър и неговите жители знаем още колко по-силно трябва да се чува гласът на България. Като комисар по цифрова икономика и общество не мога да не говоря за туризма, за това колко е важен той за бизнеса. Искам да ви насоча към възможностите, които дават новите технологии. Защитили сме и до този момент нови перспективи, нови финансови инструменти за бизнеса и туризма, благодарение на новите технологии. Те позволяват всеки да се чувства реализиран и в ежедневието си, и със семейството си, и в професионалния си живот. Бъдете активни на 26-и май, за да продължим да показваме красивото лице на България пред Европа“. Това каза пред над 240 жители в Несебър водачът на листата на ГЕРБ и СДС за европейските избори Мария Габриел. На срещата в читалище „Яна Лъскова“ присъстваха народният представител Димитър Бойчев и общинските съветници от партията, съобщиха от пресцентъра на ГЕРБ.  „Като човек от региона, няма как да не оценявам случващите се промени. Европа може да звучи далечно на някого, но Несебър е дал много на Европа със история си, култура и дух. Градът се превърна в последните години в една от най-атрактивните дестинации, конкурираща се с утвърдените курорти на Средиземно море. За всичко това заслуга имате жителите на Несебър, заедно градим по-добра среда. Усилия полага и бизнесът, който движи развитието и дава по-добри шансове за работа и по-високи доходи“, сподели бургаският кандидат за евродепутат Ивелина Василева.  Тя допълни, че морето дава много перспективи за развитие на региона. „Това е моята кауза - да работим за развитието на Черноморския регион, за чисто море, за чист въздух. Изградихме пречиствателна станция, която обслужва 7 населени места – най-голямата на Черноморското крайбрежие. Тя дава възможност водите на Черно море да са много по-чисти и да привличаме повече туристи. Изградихме и съоръжения за обработка на отпадъците, подготвихме и нов проект. Вече има подадено проектно предложение от ВиК - Бургас за пречиствателната станция, която обслужва Св. Влас и Елените“.  По време на срещата в залата на несебърското читалище Ивелина Василева, коментира още, че най-важен и дългоочакван за района е проектът за изграждането на четирилентовия път Бургас-Слънчев бряг.  „Вече започна изграждането на последната шесткилометрова отсечка от обхода на Поморие. След като приключи, ще отчетем едно изцяло изпълнено обещание. Това е проект, който е чакан повече от 40 години. Той се случва със сериозната подкрепа на премиера Борисов, с финансиране, осигурено от държавния бюджет, заради добрата финансова обстановка в страната, стабилното управление и в икономически, и във финансов план. Продължаваме да работим и за привличане на повече средства по линия на европейската солидарност. Вече е подписан и договорът за разширение на рибарското пристанище на Несебър, което освен че дава по-красив облик на града, дава и повече шансове за рибарите, дава и повече шансове да акостират яхти и лодки. Ще продължим да работим в Европа България да бъде представлявана от хора, които знаят, могат и познават механизмите на работа на европейските институции, които могат да отстояват българския национален интерес“, заяви Ивелина Василева.  ", "date": "2019.05.21", "title": "Мария Габриел в Несебър: Гласът на България трябва да се чува още по-силно в Европа "}
{"url": "http://epicenter.bg/article/el/183617/2/48", "text": "  „Застанете зад почтеността – ангажимент за Европейските избори през 2019“ е инициатива на международната неправителствена организация \"Трансперънси интернешънъл\", насочена към кандидатите за евродепутати, които припознават като своя кауза борбата срещу корупцията и непочтеността в политиката.  Подкрепяйки инициативата, Елена Йончева и кандидатите от БСП за България категорично се обявяват за спазване на принципите на върховенството на закона, за гарантиране на независимостта на съдебната система и свободата на медиите. Освен това, с подписа си те се ангажират да спазват най-високи стандарти на прозрачност и почтеност в бъдещата си работа на членове на Европейския парламент. ", "date": "2019.05.21", "title": "Елена Йончева и кандидати от БСП за България подкрепиха инициативата Застанете зад почтеността"}
{"url": "http://epicenter.bg/article/i/183618/2/48", "text": "  „Единственият шанс да излезем от сегашната ситуация е гражданската енергия да се материализира във вот с №18 в бюлетината\".   Това каза пред жителите на Велико Търново кандидатът за евродепутат от листата на „БСП за България“ Иво Христов.   Той добави, че за 10 години, откакто ГЕРБ е на власт, други страни са заели лидерска позиция в рамките на Европейския съюз. Христов коментира, че такъв е случаят с Полша, без която вече не може да бъде взето важно решение в ЕС.   \"Други страни намериха своя икономически модел – като Словакия, която стана център на автомобилното производство в Източна Европа. А през това време България налива асфалт и ряза ленти, прогони 2 млн. души зад граница, разгради своите социални системи като здравеопазване, образование, отбрана и сигурност и днес живее в очакване на своята бавна демографска смърт“, заяви Иво Христов.   Кандидатът за евродепутат каза още, че надеждата се събужда – има българи, които се събират, ентусиазирано пълнят залите, задават въпроси. Той бе категоричен, че в последните години България не се управлява през институциите, а през телевизията, защото Бойко Борисов е един много добър актьор. „Той улавя обществените настроения с изключителна интуиция и ги отиграва със съответния скеч – рязане на ленти, откриване на заводи, дори и вече работещи“, коментира още Иво Христов.  Иво Христов заяви, че ГЕРБ умишлено поставят по-тесни рамки на държавния бюджет, за да генерират излишък, с който да разполагат по време на избори. Той добави, че ГЕРБ е морално рухнала партия, която събира масовка от чиновници и по този начин създава усещане, че зад ГЕРБ стои внушителна сила. \"За да се промени ситуацията у нас, за да има предсрочни избори, има само едно условие - трябва листата на „БСП за България“, с номер 18, да победи“, категоричен бе Иво Христов.", "date": "2019.05.21", "title": "Иво Христов във Велико Търново: Единственият шанс да излезем от тежката ситуация е вот с №18!"}
{"url": "http://epicenter.bg/article/Mariya-Gabriel-i-Emil-Radev-pozdraviha-zhitelite-na-Vladislavovo-za-praznika-na-varnenskiya-rayon-/183619/2/48", "text": "  Водачът на листата на ГЕРБ и СДС за европейските избори Мария Габриел и кандидатът за евродепутат Емил Радев бяха сред гостите на тържеството, с което район „Владислав Варненчик“ чества своя празник. Това съобщиха от пресцентъра на ГЕРБ.  В Деня на светите равноапостоли Константин и Елена, в местността Ментеше бе отслужен водосвет, след което се състоя празничен концерт. Своитe пожелания за здраве и благополучие поднесе кметът на района Николай Костадинов.  „Благодаря за поканата да бъдем част от този хубав християнски празник, когато почитаме Св. св. Константин и Елена”, заяви Мария Габриел и пожела светите равноапостоли да закрилят всички и да даряват жителите и гостите на Владиславово със здраве и сили.  „Гордеем се с християнските ни ценности, които са ни направили несломим през вековете народ. Всички самодейци съхраняват нашето невероятно културно богатство. Благодаря на по-възрастните, които ни карат да усещаме живи тези традиции, а на най-малките, че ги претворяват в настоящето”, каза в приветствието си българският еврокомисар Мария Габриел, която е и водач на листата на ГЕРБ за евроизборите.  Варненският представител в Европейския парламент Емил Радев също аплодира самодейните състави и ги поздрави за силния български дух, който носят. Сред гостите на празника бяха още народният представител от Парламентарната група на ГЕРБ Владимир Вълев и общинските съветници Марица Гърдева и Николай Георгиев.  ", "date": "2019.05.21", "title": "Мария Габриел и Емил Радев поздравиха жителите на Владиславово за празника на варненския район "}
{"url": "http://epicenter.bg/article/Eto-ya-maturata-za-12-klas-po-BEL-i-vernite-otgovori-/183620/2/0", "text": "Министерството на образованието и науката публикува верните отговори от матурата по български език и литература.  Разказът \"Косачи\" на Елин Пелин беше темата на интерпретативното съчинение на въпрос №41. Зрелостниците работиха върху фаталния 13 вариант на матурата.  Матурата и верните отговори ВИЖТЕ След 16.00 часа в сайта на Министерството на образованието и науката бяха публикувани изпитния вариант и ключът с верните отговори за изпита.   На държавния зрелостен изпит по български език и литература днес се явиха над 52 000 зрелостници.  За нормалното протичане на изпитния ден, във всички зали, в които се провеждаха изпити, бе осигурено и видеонаблюдение, съобщиха от Министерството на образованието.  Резултатите от матурите ще бъдат обявени до 13 юни.   Източник Канал 3, Дарик  ", "date": "2019.05.21", "title": "Ето я матурата за 12 клас по БЕЛ и верните отговори "}
{"url": "http://epicenter.bg/article/16-godishno-momche-e-naragano-s-nozh-v-Sofiya--sastoyanieto-mu-e-tezhko/183517/3/0", "text": "16-годишно момче е наръгано с нож, състоянието му е тежко. Това съобщи за Агенция „Фокус“говорителят на Центъра за спешна медицинска помощ (ЦСМП) – София Катя Сунгарска. Полицията е задържала извършителя.   Сигнал за инцидент в локалното при хотел „Плиска“ на ъгъла с ул. „Коперник“ е подаден в „Спешна помощ“ в 21.37 ч. Екипът пристига на място в 21.41 ч. и установява 16-годишно момче с прободни рани в областта на гръдния кош и в тежко състояние. Пострадалият е транспортиран по най-бързия начин в детска противошокова зала на „Пирогов“.   ", "date": "2019.05.21", "title": "16-годишно момче е наръгано с нож в София, състоянието му е тежко! Задържаха нападателя"}
{"url": "http://epicenter.bg/article/Okolo-40--ot-domakinstvata-zhiveyat-v-prenaseleni-domove/183578/4/0", "text": "„Значението на жилищния сектор е огромно като фактор за икономическото развитие и обновлението на населените места. Приоритет в работата на Министерството на регионалното развитие и благоустройството е разработването на стратегически нормативни документи за стимулиране развитието на този сектор.“   Това каза заместник-министърът на регионалното развитие и благоустройството инж. Валентин Йовев, който откри днес Residential Forum 2019, в столицата, съобщиха от пресцентъра на МРРБ.   Заместник-министърът съобщи, че според статистиката в България има средно 550 жилища на 1000 човека, като жилищата са много повече, отколкото домакинствата. Над 97% от собствеността е частна. Броят на необитаемите жилища обаче расте, като те са над 31% от всички жилища в страната. Около 40% от домакинствата живеят в пренаселени домове.   „Затова е необходимо формирането на нова политика за осигуряване на достъпни жилища на всички слоеве от населението и разработването на мерки за създаване на нов социален жилищен фонд, който ще допринесе и за справяне с демографската криза и бедността по региони“, каза по време на форума Валентин Йовев.   Ще се набележат мерки за подкрепа на общините за обновяване на социалните жилища чрез публично-частно партньорство с неправителствени или бизнес организации за поддържане на социалния фонд или създаване на нов, защото наличният не е достатъчен, стана ясно още от думите на заместник-регионалния министър. Той допълни, че се предвижда и подобряване на механизмите за по-ефективно управление на етажната собственост и създаването на стимули за подобряване на енергийната ефективност в жилищните сгради.   Наред с това през март МРРБ стартира обществен дебат и процедура за промени в Закона за управление на етажната собственост. Обсъжданите промени са свързани с регламентиране на задължение за качествена поддръжка на сградите и механизми за събиране на таксите за управление; прецизиране и регламентиране на правата, отговорностите и задълженията на собствениците и ползвателите в сградите; засилване ролята и функциите на професионалното управление на сгради, както и въвеждане на изисквания за лицата, които предоставят услуги за професионално управление.   „Голяма част от апартаментите в страната са в сгради, които са на възраст над 30 години“, коментира инженер Йовев и допълни, че съществува остра нужда от масово обновяване на съществуващия жилищен фонд и повишаване на неговата използваемост. Като стъпка в тази насока той очерта изпълнението на Националната програма за енергийна ефективност на правителството, която осигури 2 млрд. лв. за обновяване на жилища в цялата страна.   „Това е най-голямата социална и икономическа програма за регионите, която има само плюсове не само за обществото, но и за малкия и средния бизнес“, беше категоричен заместник-министърът. Той информира, че към момента обновените и въведени в експлоатация сгради са 1699. Общият брой на жилищните здания, по които ще бъдат изпълнени мерки за енергийна ефективност по програмата, е 2022.   Форуми като този са изключително полезни за диалога между местна власт, бизнес и институции и са своеобразна професионална публична платформа за дискусия по въпросите на жилищната политика, каза в заключение заместник-регионалният министър.  ", "date": "2019.05.21", "title": "МРРБ: Около 40% от домакинствата живеят в пренаселени домове"}
{"url": "http://epicenter.bg/article/Andrey-Novakov--/183489/11/0", "text": "    - Всичко ще започне още на 27-ми май, когато започва и мандатът ни, като евентуални бъдещи евродепутати. В същото време ясно ще видим какъв ще е балансът на политическите групи в новия европейски парламент. От последното зависи дали институцията ще приеме резултатите от работата на предишния мандат или, образно казано, ще зачеркне всичко по пакет „Мобилност“ и ще върне процеса отначало. Такова развитие би работило в интерес на държавите, ощетени от законодателните предложения. За такова развитие ще работя и ще настоявам за членството ми в Комисията по транспорт.  От ден първи българските представители трябва да са в естествен и здравословен съюз помежду си, както и с единомислещите държави. Обединяването около общата кауза да блокираме пакета даде резултати. Фактът, че българските представители не бяхме напълно единни ни остави на крачка от пълното отхвърляне на предложенията ха Комисията.  Не на последно място, да преведем икономическата логика на чист български език. Пакет „Мобилност“ означава повече разходи за транспортните ни фирми, което означава намаляване на курсовете им и от там – освобождаване на водачи. Това са последствия върху хиляди българи и върху техните семейства, каквито ние не можем да позволим. Само здравият и конкурентоспособен сектор води до по-високи възнаграждения.     - За изминалите 10 години България е 50% по-свързана благодарение на големите инфраструктурни проекти. За постигането на всичко това, голяма роля има и Механизма за свързване на Европа.  В периода 2019-2023 г., само за транспорт и транспортна инфраструктура, предстои да инвестираме над 2.2 млрд. лв. европейски средства, а до 2025 г. големите инфраструктурни проекти, финансирани с национални и европейски средства ще възлизат на около 4 млрд. лева. Тези инвестиции ще генерират временни и постоянни работни места, както и икономически ефект от увеличения обем стоки, пътникопоток и услуги, и реализираните спестявания за гражданите и бизнеса.  Именно за това, Европейският парламент е на позицията, че за периода 2021-2027г. трябва увеличение до 17.7 млрд. евро (над 5 млрд. повече от сегашната рамка). Тези средства ще бъдат инвестирани в пътна и железопътна инфраструктура, включително и в България.     - Водещото за мен е бъдещите евродепутати да припознаят Европейския парламент не като офис с бюро, стол и привилегии, а като капитал, който могат да инвестират в интерес на страната си. В тази връзка, пет години (четири и половина в моя случай) минават бързо, а всеки ден е възможност.  В името на националния интерес е да сме обединени и да стоим заедно, независимо дали темата е пакет \"Мобилност\" или Европа на две скорости. Не е нужно да крещим, за да ни чуят в Съюза. Трябва да работим, като един.     - Балансът е труден, но не е невъзможен. За пример мога да дам бъдещето на Мини „Марица изток“. В този случай трябва да има баланс между европейски регулации и социално-икономическите реалности, особено когато става въпрос за сектор, като енергетиката. Такъв отрасъл не може да промени структурата и посоката си лесно, особено когато на карта е заложено препитанието на хиляди семейства и цели региони.     - Пътувам и слушам хората. Сред проблемите чувам и тяхната оценка за последните 10 години. Необорими са и резултатите в над 40-те населени места, които имах възможността да посетя през изминалите седмици. С европейски средства кметовете преобразяват цели населени места. От там следва икономическият растеж, силна местна индустрия и по-високите доходи за хората там. Вадя си извода, че направеното не е малко. Просто не трябва да допускаме забавяне на това развитие.    - Обещанията са за популисти. Мисия е онова, с която всички кандидати от ГЕРБ бихме отишли в ЕП. А мисията задават хората, с които се срещаме през изминалите пет години и хората, с които се срещаме по време на кампанията.  От чутото очертах пет насоки за себе си: Бюджетът на ЕС е гравитацията, която държи Европа заедно; Иновациите и индустрията са ракетата носител на България; Младите хора и предприемачеството са гръбнакът на регионите ни; Инфраструктурата е кръвоносната система на градовете ни; Земеделието е потенциалът на малките населени места.   Усещам, че за много хора Европа е все още далечна. Моя цел ще бъде европейските институции да стигнат до българите. През този мандат по моя покана Европейският парламент посетиха 562-ма българи. Моята задача обаче е да накарам Брюксел да отиде при хората - в най-малкото населено място. И вярвам, че това е постижимо.    - Често през изминалия мандат млади българи, с които се срещах, повдигаха въпроса за стартирането на бизнес, но и за трудностите с необходимите умения и финансирането. За това с екипа ми създадохме „Еврофинансирай“ – безплатна онлайн платформа, чрез която всеки може да открие най-подходящото за проекта си европейско финансиране. По отношение на предприемаческите умения създадохме първата българска програма на Европейския съюз – A.L.E.C.O., която покрива разходите на бъдещи предприемачи и организира обмен с реални предприемачи в Щатите и в Сингапур. Вече има десетки успешни кандидати по програмата.     - В идните 10 години ни трябва стабилност. Изключително важно е икономиката ни да не бъде управлявана от леви идеи и експерименти.  Моята лична мотивация е постигнатото в последните 10 години: 30% ръст на БВП; 40% ръст на търговията; безработица от 4.7% (10% през 2009г.); 54% рекордна заетост; двоен ръст на заплатите и 30% по-високи пенсии. Не може просто да се оплакваме колко е зле - целенасочените крачки са налице. Една държава е онова, в което вярва и за което работи.", "date": "2019.05.21", "title": "Андрей Новаков: Моя цел ще бъде европейските институции да стигнат до българите!"}
{"url": "http://epicenter.bg/article/1-000-detsa-ot-30-uchilishta-se-vklyuchiha-v-kampaniyata--Na-uchilishte-v-Stolichna-biblioteka-/183622/6/0", "text": "На   в Американски център Библиотеката на София обявява финала на четвъртата успешна кампания  . В нея се включиха училища от всички райони на град София и над  .   Кампанията се провежда в подкрепа на Националната стратегия за насърчаване и повишаване на грамотността. Тя включваше срещи със съвременни български автор,  участие в инициативите на Литературния клуб на Столична библиотека и клуб „Летящо прасе (или четящ тийнейджър)”, провеждане на уроци по литература сред редките и ценни колекции на библиотеката, „Уроци за София”, запознаване с процеса по дигитализиране на библиотечни документи, изложби, ателиета и арт прояви, уроци по родолюбие, посещения на библиобуса и участие в инициативата „Библиотекар за един ден”.", "date": "2019.05.21", "title": "1 000 деца от 30 училища се включиха в кампанията „На училище в Столична библиотека“"}
{"url": "http://epicenter.bg/article/SASht-razreshi-na-Huawei-vremenno-da-podnovi-rabota/183533/7/0", "text": "САЩ разрешиха на китайския телекомуникационен гигант Huawei да поднови временно работа в страната.   Министерството на търговията е издало на компанията 90-дневен временен генерален лиценз, който ѝ позволява да обслужва мрежите и да обновява програмното обезпечение за нейните мобилни устройства, използвани в САЩ, предаде БНР.   Отсрочката няма да се отнася до търговските сделки, сключени след въвеждането на ограниченията.   Целта ѝ е да създаде условия да не бъде нарушена работата на американските клиенти на Huawei.   Миналата седмица американският президент Доналд Тръмп включи Huawei в \"черен списък\" - заповедта му обявява извънредно положение за защита на телекомуникационните мрежи на САЩ от чуждестранни заплахи и забранява на US компании да ползват телекомуникационно оборудване, произведено от компании, които могат да представляват опасност за сигурността на страната. Вашингтон смята, че телекомуникационното оборудване на Huawei - третия по големина производител на смартфони, може да се използва от Китай за шпионаж.   Всъщност основна битка в текущата търговска война между САЩ и Китай е съсредоточена във въпроса за изграждането на инфраструктурата за 5G мрежата, основна роля в която има вторият по големина в света производител на смартфони Huawei.   Веднага след заповедта на Тръмп американската корпорация Google ограничи достъпа на втория по големина производител на смартфони в света Huawei до своите технологии и софтуер. Huawei вероятно ще загубят достъп до Android и приложения на Google, като YouTube и Google Maps.   Противно на очакваното, реакцията на Huawei беше уверение, че ще продължи да предоставя последните актуализации по отношение на софтуерната сигурност и всички услуги, свързани със следпродажбеното обслужване, на съществуващите вече на пазара Huawei и Honor продукти. В това число смартфони и таблети, които вече са закупени от крайните потребители, но и такива, които са все още в наличност на пазарите в световен мащаб. ", "date": "2019.05.21", "title": "САЩ разреши на Huawei временно да поднови работа"}
{"url": "http://epicenter.bg/article/Pochina-trikratniyat-svetoven-shampion-ot-Formula-1-Niki-Lauda/183522/8/0", "text": "На 70-годишна възраст почина трикратният световен шампион от Формула 1 Ники Лауда, съобщи Нова телевизия.   Преди 9 месеца той претърпя трансплантация на бял дроб.  Легендарният австриец спечели титлите през 1975 и 1977 с „Ферари” и през 1984 с „Макларън”.  След края на кариерата си като пилот във Формула 1, той става предприемач във въздушния транспорт, а през последните години беше и в ръководството на отбора на „Мерцедес” във Формула 1. ", "date": "2019.05.21", "title": "Почина трикратният световен шампион от Формула 1 Ники Лауда"}
{"url": "http://epicenter.bg/article/Aktiven-den--podhodyasht-za-pravene-na-ustni-dogovorki--targoviya-i-obmen-na-informatsiya/183621/10/101", "text": "  Дневно предназначение: Активен ден, подходящ за правене на устни договорки, търговия и обмен на информация. Аспектът е подходящ за семейни разговори, уточняване на взаимоотношения с близки и партньори, поставяне на правила, бартери и търговски уговорки.   Дневната нумерологична карта активира движение, срещи, пътуване в страната и командировки.   Основна цифрова характеристика – 1, 2, 3, 5 , 6, 8, 9. Ден за търговски обмен, разговори в семейството и партниране.   Часова характеристика:  Мото: Приемам и обичам другите!", "date": "2019.05.21", "title": "Активен ден, подходящ за правене на устни договорки, търговия и обмен на информация"}
{"url": "http://epicenter.bg/article/Sanktsii-grozyat-Madona-i-islandtsite-na--quot-Evroviziya-quot-/183543/10/99", "text": "\r\n Европейският съюз за радио и телевизия ще обсъжда възможни санкции за исландската делегация в \"Евровизия\" и Мадона, след като палестинското знаме бе развято два пъти в рамките на големия финал в събота вечер. \r\n \r\n \r\n \r\n Песенният конкурс официално е неполитическо събитие и подобни прояви строго противоречат на правилата. Последствията ще бъдат обсъдени след края на състезанието, обявиха от ЕСРТ в неделя. \r\n   \r\n По повод появата на израелското и палестинското знаме на гърбовете на двама от танцьорите на Мадона, организаторите уточниха, че  \r\n   \r\n Палестински флаг развяха и исландските представители в конкурса - музикантите от група \"Хатари\". Това се случи в самия край на \"Евровизия\", когато бяха обявявани техните резултати от вота на публиката. Освен че вероятно санкция ще бъде наложена на цялата делегация на страната обаче стана ясно, че движението BDS, бранещо правата на палестинците и подтикващо към бойкот на \"Евровизия\", отхвърля жеста на съпричастност, проявен от \"Хатари\", пишат от \"Монитор\". \r\n   \r\n    \r\n \r\n", "date": "2019.05.21", "title": "Санкции грозят Мадона и исландците на \"Евровизия\""}
{"url": "http://epicenter.bg/article/Gabriela-Uindzor-se-omazhi-pred-pogledite-na-kralitsata-i-prints-Hari--Snimki-/183546/10/99", "text": "Кралицата и принц Филип бяха сред гостите на сватбата на лейди Габриела Уиндзор и Томас Кингстън. \r\n \r\n 38-годишна лейди Габриела е дъщеря на братовчеда на кралицата - принц Майкъл от Кент. Това беше третата кралска сватба, която се проведе в църквата \"Сейнт Джордж\" в Уиндзор за по-малко от година. Принц Хари присъства без съпругата си Меган и техния син Арчи, който се роди по-рано този месец.   Херцогът на Кембридж не беше на сватбата, защото трябваше да присъства на финала за Купата на Англия между Манчестър Сити и Уотфорд в ролята си на президент на Футболната асоциация.   На приема присъстваха много от членовете на кралското семейство - кралицата, принц Филип, принцеса Ан, принц Едуард, принц Андрю, Сара Фъргюсън, принцеса Беатрис и принц Хари.   В сватбения ден булката носеше зашеметяваща рокля на Luisa Beccaria. Тя се появи и в още два други красиви тоалета на същата дизайнерка. С първия бе по време на церемонията, след това за приема облече друга рокля, а когато двойката си тръгна от вечерните тържества, Габриела носеше трети тоалет.   Сватбената ѝ рокля имаше шестметров воал, изработен от няколко слоя розов и бял тюл и малки бродирани цветя. Вечерната рокля бе от бял тюл без ръкави и с перлена бродерия.   , каза булката за избора си на дизайнер и допълни -    Лейди Габриела и 40-годишният Кингстън са заедно от няколко години. Двамата се сгодиха миналото лято на остров Сарк.   Лейди Габриела Уиндзор е дъщерята на княз Майкъл Кент, чийто чичо е крал Джордж VI - бащата на кралицата. По-големият ѝ брат - лорд Фредерик Уиндзор, е женен за актрисата Софи Уинкълман.   Лейди Габриела е известна като Ела, тя е завършила университета Браун в САЩ и Оксфордския университет.   Младоженецът е 40-годишният Томас Кингстън, който работи в областта на финансите и управлява \"Девънпорт Кепитъл\". Преди това той е заемал длъжност в Министерството на външните работи, където пътувал до Багдад, за да осигури освобождаването на заложници.   Церемонията започна в 12:00 ч в параклиса \"Сейнт Джордж\", където преди година се ожениха принц Хари и Меган Маркъл, а през октомври - принцеса Юджени и нейният съпруг Джак Бруксбанк.   Източник: Дир.бг", "date": "2019.05.21", "title": "Габриела Уиндзор се омъжи пред погледите на кралицата и принц Хари (Снимки)"}
{"url": "http://epicenter.bg/article/GERB-pusna-ofitsialniya-si-predizboren-klip--Video-/183575/2/0", "text": "ГЕРБ пусна днес официалния си предизборен клип за евровота на 26 май.  Мотото е: \"Ние сме ГЕРБ и вече 10 години сме силният глас на България в Европа\".    Управляващата партия и този път спази традицията, като пусна предизборния си клип в последната седмица преди вота.   Видео материалът ще се завърти по трите национални телевизии, както следва: по 1 излъчване сутрин и 1 излъчване вечер в последните 3 или 4 дни преди вота. При излъчването на клипа от ГЕРБ винаги са се водили от принципа да не досаждат на зрителите със свръх излъчване.  ГЕРБ никога не е харчила огромни средства за тв реклама по изборите, за разлика от други партии, съобщават от пресцентъра на партията. В клипа са използвани кадри от последното предизборно събитие на партия ГЕРБ в зала \"Арена Армеец\" с участието на Мафред Вебер, премиера Борисов и основните кандидати за евродепутати на ГЕРБ.  ", "date": "2019.05.21", "title": "ГЕРБ пусна официалния си предизборен клип (Видео)"}
{"url": "http://epicenter.bg/article/bsp/183567/2/48", "text": "  \"Във финалната фаза на кампанията сме и наближава решаващата дата 26 май. Пътувам много в страна и вече съм обиколил над 17 области. Навсякъде се сблъсквам с отчаянието и безпътицата на хората. Първата крачка да променим България е да я направим социална с европейските избори. Искам да призова хората, ако искат да накажат управляващите, заради бедността и всички гафове, нека не разпиляват вота си за малки партии, които няма да прескочат бариерата. Ако искат да накажат ГЕРБ, нека да дадат гласа си за \"БСП за България\".   Това заяви при посещенията си в Сливен президентът на ПЕС и кандидат за евродепутат от листата на \"БСП за България\" Сергей Станишев. \"Да накажем ГЕРБ и на 26 май да дадем гласа си за БСП за истинската социална промяна в България\", каза той.    \"Истинският въпрос е този за доходите и той не е израз само на социална политика. Ниските доходи в България са пречка за икономически растеж. Заради тях българите заминават в чужбина, а чуждестранните инвеститори не идват у нас, защото липсва работна ръка\", добави той. На срещите си с ръководствата на МБАЛ \"д-р Иван Селимински\" и в ДКЦ-1, където Станишев беше по покана на д-р Алексей Алексиев, основна тема беше недофинансирането на системата на здравеопазването, както и заминаването на лекари и медицински персонал зад граница.  На брифинг за медиите президентът на ПЕС коментира и политическата ситуация в Европа. \"Безспорно европейската левица има най-силният и подготвен кандидат за председател на ЕК в лицето на Франс Тимерманс. По оценка на обществеността и медиите той се представи най-убедително и спечели всички европейски дебати срещу опонента си Манфред Вебер. Ако Тимерманс застане начело на ЕК, тогава всички заедно можем да обърнем посоката на Европа и да я направим справедлива и солидарна\", продължи Станишев.  \"Доста смешно е Манфред Вебер, кандидатът на ЕНП, който беше в София, за да подкрепи ГЕРБ, да пропагандира за промяна. Двадесет и пет години Европейската комисия се управлява от десницата. Те наложиха неолибералната философия и политика, като поставиха в центъра пазара и спекулативния капитал. Ние, социалистите, искаме да върнем човека в центъра на политиката в Европа\", коментира още Станишев на среща с обществеността.", "date": "2019.05.21", "title": "Сергей Станишев в Сливен: Да накажем ГЕРБ и на 26 май да дадем гласа си за БСП"}
{"url": "http://epicenter.bg/article/Mladen-Shishkov-pred-zhiteli-na-Shishmantsi-i-Chalakovi--Shte-garantirame-stabilnostta-na-Balgariya--/183579/2/48", "text": "  Кандидатът за член на ЕП Младен Шишков се срещна с жители на селата Шишманци и Чалъкови по покана на кметовете Александър Атанасов и Димитър Николов. Той бе придружен от кмета на Раковски Павел Гуджеров и председателя на Общински съвет - Раковски Георги Лесов. Това съобщиха от пресцентъра на ГЕРБ.  Младен Шишков разясни на присъстващите защо предстоящите евроизбори са важни не само за България, а и за ЕС. Той подчерта, че колкото и далечна да изглежда Европа, тя е във всеки български дом, село, град, община. По думите му много от проблемите могат да намерят решения през членството ни в ЕС и изтъкна факта, че Европа помага на българския предприемач, освен това като членове на Съюза можем да дадем тласък на изостаналите региони в България, през Европа можем да опитаме да задържим чрез по-добър живот младите българи в страната и тук да намерят своята реализация и да създадат семейство.  „Няма дом в България, където поне един член от семейството да не е чужбина, за да върнем хората по родните им места трябва да им гарантираме работа и добри доходи, а това ще стане само с висок икономически растеж и добра инфраструктура. Да постигнем това имаме нужда от парите от ЕС, защото средствата по общините стигат само за най-малките местни проекти“, коментира Младен Шишков.  Той изтъкна, че евроизборите са важни, защото с парите от европейските програми реално се подобрява стандарта на живот на българите с инвестиции в инфраструктура, с подпомагане на малкия и среден бизнес, с привличането на чужди инвестиции, с модернизиране на образованието и здравеопазването, с опазване на околната среда.  Младен Шишков бе категоричен, че правилният избор на 26-ти май ще гарантира стабилността, развитието и авторитета на страната ни в Европейския съюз. Той призова жителите на Шишманци и Чалъкови да гласуват активно за листата на ГЕРБ.  ", "date": "2019.05.21", "title": "Младен Шишков пред жители на Шишманци и Чалъкови: Ще гарантираме стабилността на България! "}
{"url": "http://epicenter.bg/article/Denitsa-Zlateva-v-Samokov--Izborite-na-26-may-sa-i-vot-na-nedoverie-kam-pravitelstvoto-na-GERB/183580/2/48", "text": "  \"Изборите на 26 май са за Европейски парламент, но те са и своеобразен вот на недоверие. Една от огромните разлики между нас и ГЕРБ е, че ние не се страхуваме да се срещнем с хората и в най-отдалечените кътчета на България, нямаме нужда да ги примамваме с фалшиви обещания, за да пълнят залите за нашите срещи. Призоваваме всички българи да гласуват свободно, а ние ще направим всичко възможно гласът им да бъде отчетен и преброен честно.\"   Това каза Деница Златева, кандидат за член на Европейския парламент от листата на \"БСП за България\" и заместник-председател на НС на БСП на среща с граждани на Самоков, на която присъства и кандидатът за евродепутат д-р Десислав Тасков.   \"Опонентите ни не се посвениха да прибягнат до фалшивите новини, макар че водачът на листата им уж се бореше с тях в Брюскел. Няма истина в заплахите им, че ако гласувате за БСП, ще бъдете уволнени. Нашата кауза е много по-голяма от дребното разчистване на сметки, което е патент на ГЕРБ. Ние искаме да доближим Европейския съюз до обикновените хора, да поставим човека, а не корпорациите, в центъра на политиките, да „преведем“ неразбираемия брюкселски жаргон на български. Показали сме, че не делим хората на „наши“ и „ваши“, „сини“ и „червени“ и не се оправдаваме с предишни управления\", каза още Златева. По думите ѝ предстоят тежки битки в Европейския парламент. \"Ще има още случаи, подобни на пакета „Мобилност“, когато ще трябва да се действа смело и интелигентно в защита на националния интерес. Да покажем, че сме надраснали партийния егоизъм и да действаме единно\", призова Златева.  Д-р Десислав Тасков коментира: \"Слушайки нашите опоненти, си давам сметка, че тези хора продължават да не разбират основния проблем в България - хората ги няма! Въпреки членството ни в ЕС, въпреки европейската солидарност, ножицата между бедни и богати се разтваря все повече и българите са принудени да се спасяват поединично. А какво правят българските управници? Въпреки демографския срив, говорим за лимити в педиатрията. Превърнаха здравето на хората в пари! Има крещяща нужда от справедливост, обидно е като общество да продължаваме по този начин. Ние от \"БСП за България\" имаме кауза и тя е справедливост СЕГА!\"", "date": "2019.05.21", "title": "Деница Златева в Самоков: Изборите на 26 май са и вот на недоверие към правителството на ГЕРБ"}
{"url": "http://epicenter.bg/article/Agentsiyata-po-gorite-s-nov-izpalnitelen-direktor---inzh--Miroslav-Marinov/183590/2/0", "text": "От днес Агенцията по горите има нов изпълнителен директор, потвърдиха за БНР от Министерството на земеделието. Това е инж. Мирослав Маринов, който доскоро управляваше Регионална дирекция по горите в Сливен.  По предложение на министър Десислава Танева досегашният директор Мирослав Джупаров е отстранен от поста си.", "date": "2019.05.21", "title": "Агенцията по горите с нов изпълнителен директор - инж. Мирослав Маринов"}
{"url": "http://epicenter.bg/article/Roditelite-na-zaginaliya-alpinist-Ivan-Tomov-sabirat-pari--za-da-priberat-tyaloto-mu-v-Balgariya/183593/2/0", "text": "Родителите на загиналия преди дни в Хималаите алпинист Иван Томов набират пари, за да може тялото му да бъде свалено и транспортирано в България, предаде БНР. На 16 май Томов изкачи връх Лхотце и стана вторият българин (след Христо Проданов), стъпил на този осемхилядник без помощта на допълнителен кислород. На слизане от върха, обаче, 35-годишният русенец почина от височинна болест. От фирмата - организатор на експедицията са съобщили на родителите му, че за това ще бъдат нужни около 70 хиляди долара.   \"Обещаха ни да го смъкнат поне до втори лагер (в момента тялото му е в района на Лагер 4 - бел.ред.) и затова в нас се запали една надежда - да съберем някаква част, някаква сума да им предложим, за да може после с вертолет да го закарат в Катманду. Мисля, че всеки един родител би искал детето му да е до него... Да го погребем по нашите си традиции, християнските, да не остане там, в тия скали... хвърлен...\" - каза пред БНР Юрий Томов, баща на загиналия алпинист. Той увери, че ако времето не позволи провеждането на акция по сваляне на тялото от Лагер 4, парите ще бъдат дарени за благотворителност.   \"Не, защото ми е син, но това беше един много достоен, много добър човек, скромен. Мисля, че той, както и Боян (Петров - бел.ред.) все пак допринесоха с нещо за нашата държава и мисля, че заслужават уважение... Една последна почит. Ако е възможно.\"", "date": "2019.05.21", "title": "Родителите на загиналия алпинист Иван Томов събират пари, за да приберат тялото му в България"}
{"url": "http://epicenter.bg/article/Ivelina-Vasileva--Ne-sme-saglasni-s-Elena-Yoncheva-da-se-vazobnovi--Burgas---Aleksandrupolis-quot--/183594/2/48", "text": "  „Няма как да се съглася с г-жа Елена Йончева, която изказва съжаление, че петролопроводът \"Бургас - Александруполис\" е проект, който сме изгубили. Напротив!“. Този статус публикува бургаският кандидат за евродепутат Ивелина Василева от ГЕРБ в профила си в социалната мрежа Фейсбук, съобщиха от пресцентъра на ГЕРБ.  Тя допълни, че „Този петролопровод не се случи, защото десетки хиляди жители на Област Бургас казаха \"не\" на риска Черно море да бъде замърсено с петролни продукти. Моите съграждани ясно заявиха, че искат чисто море, искат туризъм и рибарство, искат здраве за семействата си“.  Ивелина Василева, която е и председател на парламентарната Комисия по околната среда и водите в 44-ото НС, припомни чрез публикацията си, че три референдума, свързани с петролопровода, бяха проведени на територията на област Бургас.  „Като зам.-кмет на Община Бургас, през 2008 г., бях председател на работната група по организиране на референдума. Петдесет хиляди бургазлии се обявиха срещу петролопровода. В Община Поморие 60,12% от имащите право на глас гласуваха, като 98,97% от тях се противопоставиха на проекта. В Община Созопол също казаха \"не\" на тръбата“, сподели още пред последователи си във Фейсбук Василева.  Тя е категорична, че мнението на местните хора трябва да се чува.  „Повдигането на темата \"Бургас - Александруполис\" е грубо незачитане на гласа на жителите на три морски общини. Цинично е това да се случва в центъра на Бургас. Докато битката на БСП е \"Бургас - Александруполис\" да се случи, битката на хората край морето е този проект да не се случи“, написа още бургаският кандидат за евродепутат.  Вчера на предизборен митинг в центъра на Бургас водачът на листата на БСП Елена Йончева публично изказа съжаление, че Бойко Борисов е „загробил най-големите инвестиционни проекти“ и посочи петролопровода \"Бургас - Александруполис\" сред тях.  ", "date": "2019.05.21", "title": "Ивелина Василева: Не сме съгласни с Елена Йончева да се възобнови “Бургас - Александруполис\"! "}
{"url": "http://epicenter.bg/article/Burni-strasti-v-Burgas--Romi-okupiraha-sgradata-na-obshtinata--iskat-da-im-pusnat-neplatenata-voda-/183595/2/98", "text": "Бурни страсти тази сутрин в Бургас - стотици роми окупираха пространството пред сградата на общината. Протестиращите цигани настояваха да им бъде пусната водата, която обаче не са плащали с месеци, предаде Канал 3.  Ромите крещяха и издигаха плакати, напечатани без правописни грешки, което показва предварителна организация на протеста. Те скандираха \"Оставка на ръководството на Общината\" и настояваха незабавно да им бъде пусната спряната вода.  От ВиК-Бургас им прекъснаха водоснабдяването заради дългове от над 100 хил. лв.  Не съм кмет от два дни, няма да допусна напрежение, коментира кметът на Бургас Димитър Николов, който е на мястото на протеста. Николов призова протестиращите, независимо че са роми, да започнат да си плащат водата като всички останали граждани и напомни, че могат да сключат с ВиК споразумение за разсрочено плащане, ако нямат накуп цялата сума, която дължат.  Организаторите на митинга отричат да не са си плащали, те твърдят, че около 70 на сто от населението на кв. \"Победа\" си плащало редовно задълженията.  Според местното ВиК обаче това не отговаря на истината. Оказва се, че поставянето на водомер и партида пък според закона е невъзможно на място, което е незаконна постройка.  Протестът предизвика недоволството на бургазлии, които редовно си плащат сметките. Митингът премина и при засилена полицейска охрана.  Ромските лидери настояват за разсрочено плащане на задълженията към ВИК и възможност за узаконяване на къщи.  ", "date": "2019.05.21", "title": "Цигански бунт в Бургас! Окупираха площада пред общината, искат да им пуснат неплатената вода"}
{"url": "http://epicenter.bg/article/Dzhambazki-za-tsiganskiya-protest-v-Burgas--Da-protestirash-sreshtu-obshtestveni-normi-e-naglost/183596/2/0", "text": "Водачът на листата на ВМРО – Българско национално движение Ангел Джамбазки написа гневен коментар във Фейсбук страницата си относно поредната наглост от страна на циганската общност в град Бургас, съобщиха от пресцентъра на ВМРО.   \"Свидетели сме на безпрецедентен случай, в който циганите от кв. „Победа“ – Бургас, излязоха на протест пред Общината, защото от ВиК им спират водата поради неизплатени задължения. Свидетели сме, че за пореден път трябва да важат едни закони за българите и едни за циганите.   Нелепо е да протестираш срещу обществени норми, защото смяташ, че имаш права. Който не работи, не трябва да яде. Който не си плаща водата, трябва да му бъде спряна. Същото се отнася и за електричеството. Пълна подкрепа към Общината и полицията, които трябва да свършат работата си, а именно да потушат този безумен „протест\", казва Ангел Джамбазки.   Ето и пълния текст на написаното от Джамбазки:   \"Поредна циганска наглост. Твърдо подкрепям кмета на Бургас, общинските съветници от ВМРО също.   Циганите най-накрая трябва да разберат, че законите са за всички. Връх на глупостта и наглостта е да окупираш общината в Бургас, защото от ВиК са ти спрели водата. Когато не я плащаш, се случва точно това. Само една група обаче реши, че било несправедливост. Който не работи, не трябва да яде. Който не си плаща водата, трябва да му бъде спряна. Същото се отнася и за електричеството.   Твърде дълго време търпим един закон за тях и един за нас. Единствената интеграция на маргиналите минава през спазване на закона. Неспазването на закона трябва да води до санкции. Да протестираш срещу обществени норми е наглост.   Настоявам полицията в Бургас да си свърши работата. Ако трябва с бой, с бой. Друг начин няма\".    ", "date": "2019.05.21", "title": "Джамбазки за циганския протест в Бургас: Да протестираш срещу обществени норми е наглост"}
{"url": "http://epicenter.bg/article/Evropeyskata-mrezha-na-zhenite-lideri-podkrepi-vodacha-na-listata-na-GERB-i-SDS-Mariya-Gabriel-/183597/2/48", "text": "  Европейската мрежа на жените лидери, която включва над 300 жени на високо ниво в частни, обществени и академични области от 24 европейски държави изпрати официално писмо за подкрепа до водача на листата на ГЕРБ и СДС за изборите за членове на Европейския парламент и настоящ комисар по цифровата икономика и общество Мария Габриел. Това съобщиха от пресцентъра на ГЕРБ.  Благодарение на различните инициативи, които сте предприели, като например европейските жени в цифровата мрежа, Вие поставяте в центъра на вниманието предприемаческия потенциал на жените като мениджъри, учени, предприемачи на високо равнище и в стартиращите предприятия”, се посочва в писмото за подкрепа.  Европейската мрежа на жените лидери включва дами от различни националности на високи мениджърски позиции в мощни европейски и световни компании като Microsoft, Orange, Lenovo, FIPRA и др. Сред членовете на организацията са още мениджъри на ключови позиции в европейските институции.  За мен е удоволствие да се обърна към Вас с това писмо за подкрепа и признание за работата Ви в полза на жените в цифровия, технологичния, аудио-визуалния и бизнес сектора.  За нас е чест да работим заедно с Вас, по-специално по повод на 4-тото издание на програмата Women Talent Pool, за което любезно приехте да се проведе под Вашия патронаж. За нас беше радост да Ви приветстваме на официалното откриване на програмата на 15 март 2018г. в Париж и искрено вярваме, че участието Ви в нашите дейности изпрати силен сигнал за насърчаване на всички жени лидери в нашата мрежа.  Бихме искали също така да Ви благодарим за многото конкретни и положителни стъпки след встъпването Ви в длъжност и за стратегията за жени в областта на цифровите технологии, като се започне с кампанията „No Women No Panel European\", към която се присъединихме още в самото начало. Всъщност това е едно от най-големите ни постижения в посока промотиране на ценния принос на жените в широк спектър от области, включително тези, които традиционно се считат за запазени за мъжете.  През 2018 г., благодарение на Вашата кампания Women in Digital scoreboard, за първи път в Европа беше дадена яснота относно трудностите и по-доброто разбиране на основните проблеми за пълното включване на жените в сектора и необходимостта от действия. Заедно с Вас ние сме твърдо убедени, че висшите ръководители трябва да се ангажират в пълна степен да обърнат ситуацията, защото чрез лидерската им позиция ние можем да постигнем истинска промяна в предприемаческата култура.   С оглед на това за нас беше чест да подкрепим Декларацията на изпълнителните директори за един по-приобщаващ европейски цифров сектор, изготвен по Ваша инициатива, който се радваме, че подписахме по време на конференцията Digital4Her, проведена през юни 2018 г. Както споменахте по време на церемонията по подписването на декларацията, не можем да си позволим да подминем таланта и приноса на жените.  Благодарение на различните инициативи, които сте предприели, като например европейските жени в цифровата мрежа, Вие поставяте в центъра на вниманието предприемаческия потенциал на жените като мениджъри, учени, предприемачи на високо равнище и в стартиращите предприятия.   Госпожо Габриел, искрено се надяваме, че всички инициативи, които сте предложили с участието на жените в стратегията за цифровите технологии, ще продължат по време на следващия мандат на Европейската комисия.   ", "date": "2019.05.21", "title": "Европейската мрежа на жените лидери подкрепи водача на листата на ГЕРБ и СДС Мария Габриел "}
{"url": "http://epicenter.bg/article/Zrelostnitsite-dovolni-ot--quot-Kosachi-quot--no-ne-ochakvali-da-se-padne-Elin-Pelin/183600/2/0", "text": " Въпреки че повечето дванадесетокласници определиха матурата по български език и литература като сравнително лесна, признаха, че не са очкавали да се падне именно този автор.    Произведението на „певеца на българското село“ се изучава в 11-и клас. В него се разказва за Лазо и неговите приятели, които разговарят около огъня. Благолажа им разказвал приказка, но Лазо не я харесва и започва да спори. През цялото време косачите намекват за Лазовата млада булка – Пенка, която той оставя сама на село, за да работи в чужбина. Основната тема на разказа е бягството от реалността и потъването в красотата на измислицата, като път към справяне с трудностите в ежедневието.      Държавният зрелостен изпит се състои от 3 модула. Първият е тест, с който учениците трябваше да се справят за 60 минути. Със същото време разполагаха и за втория модул, в които имаше тестова част и свободни отговори. Третият модул бе развиването на самата темата, за който имаха 2 часа.  Сред най-тиражираните евентуални автори в навечерието на изпита бяха Елисабета Багряна, която участва в учебната програма с няколко стихотворения, и Пенчо Славейков със специфичния си творчески натюрел.    като най-разпространеният е: \"А Косачи раздират без пощада душата ми млада...\".   За днешната матура по български език и литература бяха подали предварителни заявления за явяване 52 650 зрелостници.   Изпитът се състоя в 4143 зали в 677 училища, като в тях са включени и две училища в чужбина. За сигурността на изпита пък отговаряха 10 500 квестори.   Както всяка година, в стаите имаше видеонаблюдение. От министерството заявиха още, че само един-единствен човек, който обаче не е техен служител, е знаел въпросите и темата, по които пишат учениците.     ", "date": "2019.05.21", "title": "Зрелостниците не очаквали да се падне Елин Пелин, но все пак са доволни от \"Косачи\""}
{"url": "http://epicenter.bg/article/Eva-Maydel--GERB-e-edinstvenata-balgarska-partiya-sas-silno-vliyanie-v-Evropa-/183603/2/48", "text": "  „ГЕРБ е единствената българска партия със силно влияние в Европа. Това се дължи както на международния авторитет на премиера Борисов, така и на резултатите от работата на правителствата и екипа на евродепутатите от ГЕРБ през последните 10 години, когато България се превърна във фактор в ЕС, с който останалите страни се съобразяват. Затова всеки, който иска гласът на България да се чува при взимането на решения в Европа и интегрирана в ядрото на ЕС - Шенген и Еврозоната, трябва да подкрепи ГЕРБ на изборите в неделя.“ Това заяви кандиадтът за евродепутат от ГЕРБ Ева Майдел по време на среща с граждани в гр. Елена на 21 май 2019 г., съобщиха от пресцентъра на партията.  „Всеки твърди, че ще защитава българския интерес в Европа. Но това няма да стане с митинги и анти-европейско говорене, а е диплмоация, авторитет и умения. Кандидатите на ГЕРБ сме най-подготвени да се борим за важните за българите каузи в ЕС, както доказахме със забавянето на прословутия пакет „Мобилност“, увеличаването на средствата по еврофондовете за следващите 7 години, намаляването на таксите за преводи в евро, които бяха най-високи именно у нас.“ Това допълни българският евродепутат, който се включи в честванията по случай празника на град Елена.  По време на посещението си в област Велико Търново, където има информационен офис, Ева Майдел ще се срещне с граждани и предприемачи в Стражица, Дебелец и с. Ресен.  ", "date": "2019.05.21", "title": "Ева Майдел: ГЕРБ е единствената българска партия със силно влияние в Европа "}
{"url": "http://epicenter.bg/article/Andrey-Novakov-otkri-nova-detska-ploshtadka-v-Blagoevgrad-/183604/2/48", "text": "  Кандидатът за член на Европейския парламент от листата на ГЕРБ и СДС Андрей Новаков откри нова детска площадка в Благоевград. Съоръжението е дарено на община Благоевград от Андрей Новаков и семейството му. На събитието присъстваха кметът на общината д-р Атанас Камбитов, областният координатор на ГЕРБ и народен представител Даниела Савеклиева, председателят на Общинския съвет Радослав Тасков, общинският ръководител на ГЕРБ Бисер Михайлов, общински съветници, зам.-кметове и граждани, съобщиха от пресцентъра на ГЕРБ.  „Благодаря ти за прекрасната детска площадка. Благодаря ти, че не забравяш откъде си тръгнал и за това, което правиш за Благоевград. Много хора ме попитаха дали откриването на тази детска площадка е предизборно. Дори и така да е - защо Елена Йончева не подари някъде? Децата на Благоевград не са партийно обвързани. За тях е важно да има такива съоръжения!\", обърна се към Андрей Новаков и присъстващите кметът на Благоевград Атанас Камбитов.  Андрей Новаков от своя страна благодари на кмета на общината за хубавите думи.  „Вие сте моето по-голямо семейство. Съпругата ми има огромна заслуга за това Благоевград да има такава прекрасна площадка. Това, което ние дадохме, кметът го удвои. Важно е да отбележа, че когато кметът е деен и работи за града си, има смисъл да се правят такива дарения\", каза Андрей Новаков. Той допълни, че за 8 години в града е свършено много и от това да бъде град, в който хората идват само за да учат, днес се е превърнал в дом за много хора.  ", "date": "2019.05.21", "title": "Андрей Новаков откри нова детска площадка в Благоевград "}
{"url": "http://epicenter.bg/article/Penkova--Nyama-kak-da-razvivame-ustoychivo-malkite-naseleni-mesta--ako-lipsvat-lechebni-zavedeniya/183605/2/48", "text": "  “Потресена съм от условията, при които медицинските сестри работят. Тези хора се грижат за нашите близки. Няма как да развиваме устойчиво малките населени места, ако липсват лечебни заведения и медицински персонал. Тук трябва да бъдат насочени европейските средства.”   Това каза кандидатът за евродепутат от \"БСП за България\" Цветелина Пенкова на среща с медицинските сестри от МБАЛ, гр. Девин.   “Не е допустимо вече 5 години, квартал \"Настан\", както и малките населени места, да не получават възможност за обновяване на инфраструктурата си и в частност на водоснабдителната система. Родопите са район с много язовири и водоеми и не е нормално, че там имат проблем с водоснабдяването” коментира Пенкова при разговор с жители на девинския квартал. По-късно тя се срещна с жители на село Гьоврен, където се срещна с работници.", "date": "2019.05.21", "title": "Пенкова: Няма как да развиваме устойчиво малките населени места, ако липсват лечебни заведения"}
{"url": "http://epicenter.bg/article/Mladen-Shishkov--Sas-silna-ikonomika--stabilnost-i-pravitelstvo-na-Boyko-Borisov--pensiite-shte-rastat/183607/2/48", "text": "  Кандидатът за евродепутат Младен Шишков се срещна с пенсионери в Болярино и в Белозем, съобщиха от пресцентъра на ГЕРБ. На неформалните срещи той обясни как се формират пенсиите в България и каква е връзката между тях и европейските фондове и инвестициите в държавата. По думите му според данните на социалното министерство за първи път от доста години пенсионерите ще могат да се надяват на по-голяма индексация на парите си от обичайните 2-3%.  Според разчетите осъвременяването през 2019 година ще бъде с около 5.7%. Всичко това по думите на Младен Шишков е благодарение на ускорения икономически растеж и политическата стабилност в страната, благодарение на управлението на правителството на Бойко Борисов. Всичко това е и предпоставка за привличането на повече чужди инвестиции, които водят до по-високи заплати, а от тук и до по-високи пенсии, обясни Шишков.  Той уточни, че ако не беше Европейският съюз, всичко, което се случи в община Раковски, нямаше да бъде възможно. Европейската солидарност чрез европейските фондове е причината за новия облик на общината – нови пътища, детски градини, санирани училища, паркове, места за отдих и спорт.  В тази връзка кметът на Раковски Павел Гуджеров допълни, че над 900 хиляди лева ще се инвестират в улиците в Белозем до края на годината. На тези думи пенсионерите отговориха, че дори само по 4 улици на година да се правят пак ще е добре, защото до момента не е имало подобно ударно асфалтиране в селото и похвалиха служителите от Общинското предприятие, които работели бързо и добре.  Младен Шишков уточни, че за да продължи подкрепата за България от страна на ЕС и реализирането и на други инфраструктурни проекти, е нужна убедителна победа на ГЕРБ на изборите на 26 май. Само по този начин гласът на България ще се чува, коментира Шишков.  ", "date": "2019.05.21", "title": "Младен Шишков: Със силна икономика, стабилност и правителство на Бойко Борисов, пенсиите ще растат"}
{"url": "http://epicenter.bg/article/Radev-se-vklyuchva-v-otbelyazvaneto-na-175-ata-godishnina-na-parvoto-pechatno-izdanie-v-Balgariya/183608/2/0", "text": "На 22 май, сряда, от 11.00 часа в Аулата на СУ „Св. Климент Охридски“ президентът Румен Радев ще участва в церемонията по отбелязване на 175-ата годишнина от издаването на първото печатно периодично издание в България – „Любословие“, и 125-ата годишнина от началото на организираното журналистическо движение у нас.  Това съобщиха от прессекретариата на държавния глава.    ", "date": "2019.05.21", "title": "Радев се включва в отбелязването на 175-ата годишнина на първото печатно издание в България"}
{"url": "http://epicenter.bg/article/Nad-52-000-zrelostnitsi-shte-se-yavyat-na-matura-po-balgarski-ezik-i-literatura/183518/2/0", "text": "52 650 са зрелостниците, подали заявления за явяване на матура по български език и литература. Това съобщиха от пресцентъра на Министерството на образованието и науката във връзка с провеждането на тазгодишните държавни зрелостни изпити (ДЗИ).   За ДЗИ по БЕЛ са осигурени 4143 зали в 677 училища, като в тях са включени и две училища в чужбина. За втория ДЗИ са предвидени 3861 зали в 608 училища, а за изпитите по желание залите са 174 в 61 училища. Изпитът започва в 8.00 часа, като по-рано сутринта е изтеглен изпитният вариант, на който ще отговарят зрелостниците. Изпитът е с продължение 4 астрономически часа. За втори ДЗИ заявление са подали 41 716. За изпита по желание заявление са подали 888 ученици, а да държат изпит за получаване на Степен на професионална квалификация (СПК) желаещите са 10 421 ученици.  Квесторите за изпитите са 10 500 за изпита по БЕЛ, 9 500 за втория ДЗИ и 600 квестори за изпита по желание. Квесторите ще осигуряват пропускателния режим на входа на училището.   Учениците трябва да носят лична карта и служебна бележка за допускане.   В класните стаи се осигуряват двама квестори, като в коридорите също ще има дежурни квестори. Учениците ще сядат на точно определените за тях места в залите.  Министерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден.  На зрелостните изпити се ползва химикалка с черен цвят.    Изпитът продължава 4 астрономически часа. Провежда се в 4143 зали в 677 училища, вкл. две в чужбина.  Програмата обхваща учебното съдържание от задължителната подготовка. Държавният зрелостен изпит се състои от 3 модула. Времето за работа по първия и втория е по 60 минути, а за третият - 120. Учениците със специални образователни потребности работят в отделни зали и имат два допълнителни часа за работа. \r\n \r\n \r\n \r\n Зрелостникът няма право да си тръгне до 60 минути след началото на първия модул. Веднъж напуснал, не може да се връща.   10 500 квестори ще наблюдават изпита. Те ще осигуряват и пропускателния режим на входа на училището. Учениците трябва да носят лична карта и служебна бележка за допускане. Във всяка класна стая ще има по двама квестори, в коридорите също ще има такива. Учениците ще сядат на точно определените за тях места. Те имат право да пишат само с химикалка с черен цвят.   \"Министерството на образованието и науката е предприело необходимите мерки за безпроблемното провеждане на всички изпити, като освен квестори за нормалното протичане на изпитния ден, във всички зали, в които ще се провеждат изпити и ще се размножават изпитните материали, е осигурено и видеонаблюдение, за да няма опити за преписване и нарушаване на правилата за изпитния ден\", съобщават от МОН.   На 23 май е вторият задължителен държавен зрелостен изпит - по предмет по избор на зрелостника. За него са се записали 41 716 ученици. Той ще се проведе в 3861 зали в 608 училища. Резултатите от матурите ще бъдат обявени до 13 юни 2019 г.  ", "date": "2019.05.21", "title": "Над 52 000 зрелостници ще се явят на матура по български език и литература"}
{"url": "http://epicenter.bg/article/Karakachanov--Iskanata-ot-SASht-tsena-za-F-16-Block-70-e-po-visoka-ot-ochakvanoto-i-to-neopravdano/183538/2/0", "text": "\r\n Исканата от САЩ цена за изтребителите F-16 Block 70 е по-висока от очакваното и то неоправдано. Това призна вицепремиерът и военен министър Красимир Каракачанов. \r\n   \r\n Още преди седмица той обяви, че преговорите с американците нямат особен напредък и че основната цел на българския екип е да постигне по-добра цена за самолетите. Той не изключи възможността преговорите да се прекратят и да се премине към офертата на шведите от СААБ. \r\n \r\n \r\n   \r\n Когато ви кажат, че нещо струва 5 лева, а то реално струва 3 лева, нормално е да кажеш:\"Момчета, няма логика, откъде идва тази цена? На пазара всеки се опитва да спечели”, коментира Каракачанов пред Нова тв. Той отказа да спомене конкретно за какви суми и какви цени става дума и уточни, че преговорите въпреки всичко продължават. \r\n   \r\n Според информация на Медиапул обаче разминаването между двете страни е сериозно. В бранша се говори за над половин милиард лева. \r\n   \r\n Именно заради тези разминавания е малко вероятно да се стигне до договор с американското правителство през юли, каквито бяха предварителните намерения на кабинета. \r\n   \r\n Каракачанов опита да обясни как и откъде цената може да бъде намалена. Не става въпрос че искаме да намалим цената за сметка на способностите на самолета - да му отрежем ракетите, въоръжението, навигация и т.н. Ние говорим за комплекта от способности, които един самолет трябва да има. Има някои от компонентите, за които смятаме, че цените могат да са по-ниски, уточни военният министър. И даде за пример езиковото обучение на пилотите. Пилотите, които ще изпратим са минали през езикови курсове, минали са през обучение в САЩ. Има ли смисъл отново да плаща държавата за едно езиково обучение, което до голяма степен ще бъде формално, зачуди се Каракачанов. \r\n   \r\n Има подобни такива нюанси, пера в проекта за договор, който се изработва, които трябва да бъдат изпилени, защото е излишно да бъде плащано от българския данъкоплатец, добави той. По думите му много е важно да се уточни с америкавците разсроченото плащане на изтребителите. Още преди да започнат преговорите беше ясно, че исканата от България разсрочена схема ще бъде предмет на сериозни разговори между двете страни. Не е изключено при евентуална сделка да се стигне и до държавен заем. \r\n   \r\n Ще се преговаря и за т.нар. индустриално сътрудничество. Правителството се надява \"Локхийд Мартин\" да изгради център за обучение на пилоти във военновъздушното училище в Долна Митрополия, което ще бъде възстановено. Засега американската компания съобщи, че ще отвори база за поддръжка и ремонт на изтребители в България, ако правителството закупи самолети F-16 Block 70. \r\n   \r\n „Дал съм такива инструкции – да се търси вариант България да не плати цялата сума еднократно”, заяви Каракачанов. Инструкцията е дадена на преговорния екип, който води разговорите за сделката със САЩ и производителя на изтребителите.  В офертата на САЩ имаше и разминаване между условието на България за време за доставка на първите машини - до 2 години от сключване на договорите. Не е ясно дали американската страна ще може да отговори и на това условие.  Проектът за инвестиционен разход предвиждаше цената да е до 1,8 млрд. лв. След като правителството взе решение да преговаря със САЩ, въпреки че ценовата оферта е доста по-скъпа (официална информация каква точно е офертата няма, но според неофициалните данни разминаването е драстично - б.р.), Народното събарие разреши с нарочно гласуване бъдещият договор да се \"размине\" с първоначалните параметри.  Амбицията на премиера Бойко Борисов бе до края на юли да има проект за договор между България и САЩ за нови изтребители. \r\n   \r\n \r\n", "date": "2019.05.21", "title": "Каракачанов: Исканата от САЩ цена за F-16 Block 70 е по-висока от очакваното и то неоправдано"}
{"url": "http://epicenter.bg/article/Prolivni-dazhdove-i-gradushki-na-Balkanite-prez-letnite-mesetsi--prognozirat-sinoptitsi/183548/2/0", "text": "Проливни дъждове и градушки на Балканите през летния сезон прогнозират синоптиците от портала “Accuweather”. Сърбия, България, Гърция и Румъния попадат в зона, в която ще властва нестабилно време с чести атмосферни смущения от Средиземноморието.   Очакват се интензивни летни порои, мощни гръмотевични бури, съпроводени от градушки и силни пориви на вятъра. Неустойчивата атмосфера ще създава условия за развитието и на смерчове. Условията за екстремно време ще са предимно в следобедните и вечерните часове. Страната ни ще се радва и на периоди със слънчево време, но дълги засушавания не се очакват.   Според прогнозите сушата ще е по-осезаема в сърцето на континента. Испания, Франция, Германия и Полша попадат в обширен район, с които валежите ще са малко, а температурите – екстремно високи, над 38 градуса по Целзий. Липсата на влага ще създава условия за разпалване на горски и полски пожари.", "date": "2019.05.21", "title": "Проливни дъждове и градушки на Балканите през летните месеци, прогнозират синоптици"}
{"url": "http://epicenter.bg/article/Novakov-v-Troyan--Pravitelstvoto-na-Borisov-osashtestvyava-proekti--koito-100-g-sa-bili-mechta-za-horata/183550/2/48", "text": "  Благодарение на доверието, което има правителството и лично премиерът Бойко Борисов в Брюксел - България ще получи с 4 млрд. лв. по-висок европейски бюджет - за да има чиста вода в чешмите, по-добри пътища, топли училища, за да има повече Европа в живота на всеки от нас и в най-малкото населено място. Правителството осъществява проекти, които 100 г. са били мечта за хората. Това заяви тази вечер в Троян третият в листата на ГЕРБ и СДС за предстоящия вот за членове на Европейския парламент Андрей Новаков, съобщиха от пресцентъра на ГЕРБ.  Новаков представи своята работа в първия си мандат, като подчерта: „Използвахме всяка възможност да поставим пакет \"Мобилност\" на трупчета, за да могат българските ТИР-ове да са по пътищата и да печелят. Битката продължава в следващия парламент и е важно хората, които изпратим, да работят със сърце“. Той призна, че се е чувствал съкрушен, когато заради два български гласа пакет Мобилност не бе отхвърлен окончателно.  В организираното от общинската структура на ГЕРБ събитие по покана на народния представител и общински ръководител Иван Миховски се включиха още колегите му народни представители Тома Биков, Спас Гърневски и Евгени Будинов, както и политическият анализатор Георги Харизанов и кандидатът под номер 5 в листата Асим Адемов.  „Битката е важна, защото тя се превърна в \"Сталинска\", както я нарече Корнелия Нинова. Никога ние не сме искали това, защото това е противопоставяне на българи срещу българи. Нинова казва още, че преходът е свършил, а сега ни предлагат Румен Гечев за евродепутат. БСП говорят за повече държава в бизнеса. Може би искат да върнем партийните секретари, едва ли някой иска това“, коментира ситуацията в страната Тома Биков. Той се спря на постиженията на ГЕРБ и акцентира на направеното в образованието, като представи петия в листата – Асим Адемов.  „Кампанията започна трудно, защото тя започна с фалшивите новини, с езика на омразата . Преминахме през това по начина, който винаги сме предпочитали - директните срещи и диалог с хората, срещи очи в очи. Никой не е съвършен, имаме своите грешки, но имаме и волята да се справим с тях, като не си посипваме главата с пепел, а предприемаме ясни и категорични действия“, това каза на троянци Адемов.  „Благодарен съм на ГЕРБ, че даде възможност на един обикновен български учител да представя България в ЕП. Това говори за отношението към тази професия“, подчерта още той. По думите на Асим Адемов сега берем плодовете на онова време, в което образованието не бе приоритет на България.  \"Върнахме 42 000 деца в училище. Обновиха се стотици български училища, заплатите на учителите се покачват всяка година. Образованието е приоритет на българското правителство и това е записано в закон“, каза още петият в листата на ГЕРБ и СДС пред троянци.  „Когато някой ви каже, че България е малка държава, не му вярвайте, защото страната ни е високо ценена в ЕП, благодарение и на моите колеги, с които заедно защитавахме националния интерес. Затова имаме самочувствието да поискаме подкрепата ви в неделя“, каза още Адемов и призова номер 12 в бюлетината да бъде изборът на троянци.  „Поздравления за това, че истинските десни партии намериха начина, по който да се обединят, защото ние сме част от ЕНП. БСП отклони поканата на ГЕРБ по време на председателството ни за единство в името на България. Те говорят за Европа, като за враг. Предстои ни битка не просто за Европа, а за България!\", заяви Спас Гърневски.  \"Това е битка, в която се среща десницата с проевразийската левица. От първия ден в този парламент, БСП започна битка срещу законно избраното правителство с фалшиви новини и опити за противопоставяне. Тези хора нищо ново не са научили и нищо старо не са забравили. Те са антиевропейци, искат си Евразия и са впрегнали целия си ресурс от доносници на ДС, за да спрат европейския път на България. Нещата никак не са елементарни, напротив – те са много сериозни и от всички нас зависи да не позволим това да се случи. Управленската програма на правителството се изпълнява блестящо, откриват се нови производствени мощности, увеличават се заплати. Това означава, че след 2021 г. няма кой да помисли за БСП. И това е само една от причините БСП да иска неистово тази победа. Ние не трябва да позволяваме това, не трябва да позволяваме България да се върне назад в развитието си“, завърши Гърневски.   ", "date": "2019.05.21", "title": "Новаков в Троян: Правителството на Борисов осъществява проекти, които 100 г са били мечта за хората"}
{"url": "http://epicenter.bg/article/Prof--Rumen-Gechev--Pravitelstvoto-na-Borisov-obsluzhva-chuzhdi-interesi--zatova-sprya--Belene-/183553/2/0", "text": "„Позицията на правителството на Бойко Борисов по отношение на АЕЦ „Белене“ обслужва чужди интереси, с цената на пропуснати ползи за България на стойност милиарди левове“. Това заяви кандидатът за евродепутат от листата на „БСП за България“ проф. Румен Гечев по време на предизборната си обиколка в град Белене. Той подчерта, че БСП категорично застава зад реализацията на проекта за ядрената централа и посочи очакваните значими ефекти за икономиката от работата й.   Проф. Гечев напомни, че за разлика от ГЕРБ, които бламираха „Белене“ заради външен натиск, Чехия, Унгария и Финландия разширяват капацитета на ядрените си централи с помощта на „Росатом“.", "date": "2019.05.21", "title": "Проф. Румен Гечев: Правителството на Борисов обслужва чужди интереси, затова спря „Белене“"}
{"url": "http://epicenter.bg/article/Lilyana-Pavlova--Izgrazhdaneto-na-patya-Vidin-Botevgrad-e-nay-vazhnata-zadacha-za-razvitieto-na-regiona/183554/2/48", "text": "  Видин и Северозападна България са в сърцата ни и в приоритети ни. Гарантирам, а и вие чухте премиера Бойко Борисов, че поехме категоричен ангажимент за максимално бързото изграждане на пътя Видин-Ботевград. Това е най-важната ни задача за развитието на региона, защото асфалт не се яде, но по него идва бизнесът, идват инвестициите, идва развитието. Това каза по време на основното предизборно събитие на ГЕРБ във Видин кандидатът за евродепутат Лиляна Павлова. Заедно с Лиляна Павлова в препълнената Спортна зала „Фестивална” бяха кандидатът за евродепутат д-р Иво Ралчовски, народният представител и областен координатор на ГЕРБ – Видин Владимир Тошев, областният управител Албена Георгиева, както и кметове на общини от ГЕРБ от областта. Това съобщиха от пресцентъра на ГЕРБ.  Лиляна Павлова бе категорична, че евродепутатите от ГЕРБ ще работят за повече средства за България - повече средства за бизнеса, за общините за регионите, за младите хора.  „Младите хора са нашият капитал. Трябва да ги задържим тук, а за това е необходимо добро образование и добри работни места”, каза още Лиляна Павлова. Според нея истинската формула за успеха на политическа партия ГЕРБ са „добрите кметове, които трябва да подкрепяме. Правителство, което движи държавата напред с разум и стабилност. Народни представители, които се борят и отстояват интересите на хората. Компетентни знаещи и можещи представители в европейския парламент, които издигат авторитета на страната ни”, каза още Павлова.  Според нея е необходима още много работа, за да постигнем желания успех: „Достойни доходи, работни места, достойни пенсии, повече индустрия, за да бъде България още по – привлекателна и едно прекрасно място за живеене. 12 години сме член на Европейския съюз, ГЕРБ е с номер 12 в бюлетината и на тези избори ще извоюваме 12-та победа”, категорична бе Лиляна Павлова.  \"За мен Северозападна България е кауза. Аз съм един от вас – роден съм в Северозападна България, тук съм израснал и инвестирал. Тук живеят децата ми”, каза кандидатът за евродепутат д-р Иво Ралчовски. Той подчерта, че е част от най - добрата и силна листа. „Всички ние искаме младите хора да останат тук. Затова градим устойчиви политики и трябва да ги продължим. Само хора без съвест могат да отрекат постигнатото от ГЕРБ”, категоричен бе д-р Ралчовски.  „Имаме енергията, опита, силата, знанията и волята, за да продължим и надградим започнатото. Убеден съм, че на 26 май ще подкрепите отбора на ГЕРБ с номер 12 в бюлетината”, призова народният представител и областен координатор на ГЕРБ – Видин Владимир Тошев.  По-рано през деня кандидатът за евродепутат Лиляна Павлова бе гост на читалищен празник във видинското село Гомотарци. Павлова поздрави самодейците от Златорожието и отбеляза, че народните традиции и обичаи и автентичният фолклор са нещо, с което българският народ се гордее и предава на поколенията. „Трябва да представяме пред Европа и света това невероятно богатство”, каза още Лиляна Павлова.  ", "date": "2019.05.21", "title": "Лиляна Павлова: Изграждането на пътя Видин-Ботевград е най-важната задача за развитието на региона"}
{"url": "http://epicenter.bg/article/Momchil-Nekov--Pchelite-u-nas-izmirat-zaradi-greshna-politika--a-taka-stotitsi-hora-gubyat-pominaka-si/183555/2/0", "text": "„Държавната политика в сферата на пчеларството у нас е грешна и вреди на сектора. Заради нея измират пчелите. А от това страдат десетки, дори стотици дребни и средни пчелари. Не медът трябва да е в центъра на пчеларството, а здравето на пчелите. Ако загинат те, български мед няма да има.“ Това коментира при среща с жители на град Камено Момчил Неков, кандидат за евродепутат на БСП.   Темата с пчелите е много актуална за регион Бургас. Той е един от регионите, които пострадаха сериозни през последните седмици във връзка с нерегламентирано пръскане с препарати за растителна защита.   „В МЗХГ политиката е да се дават пари, а не да се създава устойчивост и поминък. Удобни там са едрите производители. Това трябва да се промени, защото за много хора в селските райони пчеларството е възможност за минимален страничен доход. В България от хилядолетия пчеларството е била подпомагаща дейност. Ако не се прекрати, скоро секторът ще изчезне“, допълни Неков, който беше докладчик на социалистите по темата с пчелите.     Друга тема, която предизвика интерес сред присъстващите в град Камено, беше двойният стандарт. Участниците в срещата коментираха, че всеки говори за тази тема, но те не виждат нещо да се е променило.   Момчил Неков, който беше докладчик на Комисията по земеделие в Европейския парламент, разясни какво е свършено на европейско ниво. „Разни колеги от другите политически групи си приписват заслугата за спирането на двойния стандарт при храните. Де факто обаче ние социалистите сме тези, които започнахме и изнесохме битката за край на двойния стандарт. На последното заседание за този мандат приехме законовата рамка за край на двойния стандарт. Сега държавите членки трябва да интегрират тази рамка в своето законодателство. От техния капацитет зависи кога и до каква степен ще защитят своите граждани\", обясни кандидатът за евродепутат.   \"Аз лично имам съмнения, че правителството на ГЕРБ е способно да предприеме нещо. Та те изпратиха анализите от БАБХ едва след като аз лично призовах министъра на земеделието да стори това. Те дори не бяха разбрали, че само така и България ще бъде обхваната от проучването. За това съм скептичен за това какво могат да направят за да защитят нас българите“, коментира още Момчил Неко  ", "date": "2019.05.21", "title": "Момчил Неков: Пчелите у нас измират заради грешна политика, а така стотици хора губят поминъка си"}
{"url": "http://epicenter.bg/article/Yoana-Yoncheva-Filyova--Balgariya-zashtitava-dostoyno-svoeto-myasto-v-Evropa-/183556/2/48", "text": "  Кандидатът за евродепутат от листата на ГЕРБ и СДС Йоана Йончева-Фильова присъства на концерт „Европа е разнообразие“, организиран от ГЕРБ-Слатина, съобщиха от пресцентъра на партията.  „Днес се навършват точно 10 години, откакто се прибрах окончателно в България. Щастлива съм, че направих тази крачка и моите деца ще израснат и ще се развиват в нашата страна. България защитава достойно своето място в Европа и пътят, по който върви - е сигурен и успешен“, заяви Фильова.  Тя подчерта, че ще отстоява българският интерес и важните каузи за всеки един район на България.  „Трябва да бъдем отговорни освен към децата си и към страната си, за да сме спокойни за нашето бъдеще“, каза още Йоана Фильова.  В концертът „Европа е разнообразие“ участваха групи и самостоятелни изпълнители от район Слатина.  На него присъстваха народните представители Евгения Алексиева, Десислава Атанасова и Борислав Борисов, кметът на район Слатина Наталия Стоянова, общинските съветници Живка Новкова, Нина Чанева, Андрей Иванов, Михаела Иванова, Ботьо Ботев, членове на районната структура и граждани.  ", "date": "2019.05.21", "title": "Йоана Йончева-Фильова: България защитава достойно своето място в Европа "}
{"url": "http://epicenter.bg/article/Shalamanov--Po-vazhno-e-da-zakupim-palnite-vazmozhnosti-na-F-16--tsenata-e-na-vtoro-myasto-/183558/2/0", "text": "”С придобиването на F-16 започва трансформацията на въоръжените ни сили. Въпросът с парите е много важен, но той е на второ място, след концепцията за цялостната трансформация и ако този проект продължи да се бави, се забавя цялостната промяна във въоръжените сили” , заяви бившият военен министър Велизар Шаламанов.  По думите му пред пред ON AIR за да е пълен пакетът на F-16, това означава и нови тримерни цифрови радари, системи за опознаване и за предаване на данни и др.  Според него от изключителна важност е при придобиването на изтребителите да бъдат закупени пълните му възможности, тъй като това е била основната стратегическа причина за изборът им.  Очаква се окончателният договор за доставката на изтребителите F-16 да бъде подписан до края на юли – преди лятната ваканция на парламента. Някои от параметрите, които се предлагат от американската страна в офертата за придобиване на нов изтребител обаче, не са изгодни. Според военния министър Красимир Каракачанов заплащането е по-високо от очакваното и то неоправдано по-високо.  Шаламанов каза още, че придобиването на самолетите означава повишаване на доверието към България.  \"Постоянното ескалиране на изискванията забавя процеса\", допълни бившият министър. Той е на мнение, че пакетът е достатъчен за това, от което България има нужда.  А на въпроса дали САЩ биха направили компромиси с условията, той отговори така:  Ние знаем в детайли какви са изискванията от страна на Съединените щати и не трябва да се правим на изненадани. Това, което ни предлагат, си заслужава цената.  Според Шаламанов бъдещето на българската армия е в многонационални формирования, но за това трябва нова техника и добра подготовка.", "date": "2019.05.21", "title": "Шаламанов: По-важно е да закупим пълните възможности на F-16, цената е на второ място "}
{"url": "http://epicenter.bg/article/Elena-Yoncheva--V-Balgariya-raboteshtite-bedni-sa-raboteshti-gladni/183560/2/48", "text": "  \"Ще използвам европейската писта и Брюксел, за да видят в Европа какво се случва в България, за да не продължава този безобразен грабеж у нас.\" Това каза водачът на листата за европейските избори на \"БСП за България\" Елена Йончева пред БТВ.   \"Липсва ми журналистиката. Знаех срещу какво се изправям и поради тази причина влязох в политиката, но не предполагах, че ударите срещу мен ще са толкова безскрупулни. Мафията удря жестоко\", каза в ефира тя. Йончева приветства решението на главния прокурор да бъдат разкрити офшорните сметки на български политици в чужбина, както и имотите им. Според нея премиерът го е страх, защото предстои избор на европейски главен прокурор, а управляващите са били против г-жа Кьовеши да оглави европейската прокуратура.   \"Борисов е прав, като казва, че къщата в Барселона е на друг човек. Не се води нито на него, нито на Борислава Йовчева. Ние искаме да бъде разследвана сметката на фирма \"EMA BGS SL\", управител на която е била Йовчева\", каза Йончева и добави, че левицата иска да бъде разследван пътят на 1,7 млн. евро. Тя обясни, че по разследване на левицата парите са постъпили от офшорна кипърска фирма, на която собственикът е безработен. \"Представителите на тази фирма са двама души. Единият е Иван Саздов, управител на \"Tенис клуб Банкя\" ЕООД. Вторият човек е негов съдружник - Радослав Иванов, братовчед на Борисов, който към настоящия момент е собственик на бившия бизнес на премиера, включително и фирмите \"Ипон\". Тя добави, че БСП не се интересува от личния живот на Борисов, но иска от главния прокурор да направи проверка по случая. \"Искаме да разберем, дали Радослав Иванов не е скритото и подставено лице на премиера Борисов за правене на бизнес\", добави по темата Йончева.   Елена Йончева беше убедена, че Брюксел знае какво се случва и в Румъния и България и припомни, че Лаура Кьовеши е преследвана в страната си заради разследванията й. \"Нямам никакво съмнение, че хората, подали сигнал в прокуратурата срещу мен, в лицето на Антон Тодоров, Тома Биков и Делян Добрев, ще понесат отговорност\", каза Йончева. Според нея за всеки опит на левицата да разкрие корупционните схеми на ГЕРБ, те вадят бухалка срещу БСП. Тя припомни, че когато изнесе данни, че се краде от санирането, Борисов е излязъл с лъжи срещу нея, а тя го е осъдила за клевета. Когато е изнесла данни за начина, по който се строи оградата с Турция, вицепремиерът пак е излязъл с бухалка. \"Както през 90-е години Борисов е работил с дървена бухалка, сега използва държавните институции\", отбеляза Йончева.   Елена Йончева обясни, че президентът на страната трябва да има позиция, когато вижда престъпление в държавата. \"Когато виждаме, че държавата се разграбва и се управлява от една организирана престъпна група, ако той мълчи, означава, че става съучастник на всичко това\", каза водачът на листата на левицата за европейските избори.   Йончева обясни, че по време на кампанията е обиколила цялата страна и се е сблъскала с огромна бедност. \"Работещите бедни са работещи гладни. Милион и половина българи живеят под прага на бедността. Това не са само пенсионери, а и млади работещи семейства\", каза водачът на евролистата на \"БСП за България\".   \"Трябва да имаме силни граници. Трябва да има и общоевропейска армия. Има опасност България да изпадне от общоевропейската сигурност\", каза Йончева по въпроса за борбата с миграцията.   По думите на Елена Йончева защитата на интересите на България става и през европарламента, но може да започне от тук. \"Първото нещо, което трябва да се направи, е да се спре разграждането в България, защото ежегодният грабеж тук е на стойност 11 милиарда евро. Това е 22% от БВП по данни на Световната банка\", обясни Йончева. Тя заключи, че тези пари могат да влязат в икономиката и да променят живота на българите.", "date": "2019.05.21", "title": "Елена Йончева: В България работещите бедни са работещи гладни!"}
{"url": "http://epicenter.bg/article/Korneliya-Ninova--Pobedata-na-evropeyskite-izbori-shte-oznachava-promyana-na-situatsiyata-v-Balgariya-/183561/2/48", "text": "  \"Корупцията при ГЕРБ е превърната в закон. Тя е заложена в закон и става ненаказуема. Когато започнеш да говориш за това, борбата срещу корупцията се превърна в заплаха за националната сигурност.\" Това заяви лидерът на БСП Корнелия Нинова в студиото на БТВ.   Тя даде примери със закона, от който се възползва строителната фирма \"Артекс\", от която Цветан Цветанов се облагодетелства. Нинова припомни, че когато водачът на листата за евроизборите на левицата Елена Йончева започна разследване за строежа на оградата ни с Турция, съоръжението се превърна елемент от националната сигурност с промяна на закона. \"Да защитаваш правата на хората стана държавен преврат\", добави Нинова. Тя припомни случая с избитите животни на странджанци, че когато депутатите от ПГ на \"БСП за България\" застанаха до стопаните, бяха обвинени от управляващите, че правят държавен преврат. \"Разбирате ли колко е изкривена действителността? В този модел истината се изкривява, корупцията е държавна политика, борбата с нея е заплаха за националната сигурност, а да застанеш до народа си е държавен преврат. Това искаме да променим\", обясни Нинова в студиото на БТВ.   \"Властимащите се възползват от управлението си - пряко или чрез подставени лица. Променят закони, за да получат облаги. Това е модел. Ние искаме да променим този модел\", посочи още Нинова.   По темата за къщите за гости и къщата в Борселона, свързвана с премиера Бойко Борисов, чрез свързани лица, Нинова обясни, че министър-председателят вероятно получава облага, но това може да го каже прокуратурата.   \"Вчера с изненада прочетох, че зам.-предателят на КОНПИ, който е сред тези- с недекларираните тераси, е бил на среща при главния прокурор за разследването на офшорните сметки и задграничните имоти. Шефът на КОНПИ, който беше също замесен, му изтича отпуската и ще се върне на работа. Цветанов беше освободен от парламента, а остана председател на предизборния им щаб. Това не променя модела\", заяви в студиото на БТВ Нинова. По думите й три неща трябва да бъдат направени, за да се реши този проблем. На първо място- нов закон за КОМПИ и нов орган, а левицата е внесла такъв в НС, европейска прокуратура с Кьовеши начело и двама европейски прокурори в България, но избрани прозрачно, както и промяна в българските институции, в това число контрол на прокуратурата.   \"На КСНС при президента главния прокурор представи впечатляващ доклад с брой образувани досъдебни производства, повдигнати обвинения, внесени обвинителни актове- ако го четеш, ще кажеш всичко е прекрасно. Но в хората има усещане за липса на справедливост. На книга е едно, но няма справедливост\", каза Корнелия Нинова в отговор на въпроса- дали вярва на прокуратурата.   \"Премиерът Бойко Борисов постоянно обвинява президента в партийни пристрастия. Върховенството на закона партиен въпрос ли е? Когато държавният глава настоява да се спазва закона, в който е записано, че парите от концесията на летището трябва да отидат в Сребърния пенсионен фонд, а Борисов не го спазва, заради което президентът връща закона, партиен въпрос ли е? Това означава ли, че Румен Радев е БСП?\", попита Нинова.   \"Президентът Румен Радев има задължения по Конституция при избора на главния прокурор. Накрая той подписва указа за назначаването му. Логично е да прави консултации по темата - официално, в президентството. Бойко Борисов си позволи да нахълта във Висшия съдебен съвет по време на заседание, да привиква прокурори вкъщи, всяка седмица главният прокурор е при него. Човекът, който най-много вреди на разделението на властите, обвинява президента, че си изпълнява конституционните задължения\", каза Корнелия Нинова по повод обвинението на премиера, че президентът се намесва в работата на съдебната система.     По европейските теми лидерът на БСП Корнелия Нинова се обяви категорично за европейска минимална работна заплата, която да е 60% от средната работна заплата. \"В България, това би означавало 660 лева. \"Освен минимална европейска пенсия е нужно преизчисляване на всички пенсии в България. Не може пенсионерите да продължат да живеят по този начин. Вижте какво става в Гърция. Бяха в тежка криза, а имат решение за 13 пенсия, намаляване на ДДС на храните и лекарствата. Значи е възможна такава политика, каквато ние предлагаме в България. Просто трябва да се намерят механизмите и един от тях е да се ограничат течовете на пари\", обясни Корнелия Нинова.   По темата за влизането на България в Шенген, Корнелия Нинова каза, че това зависи най-вече от действията в България, от ефективната борба с корупцията. \"Ние трябва да си свършим работата, за да ни приеме Европа\", каза Нинова.   \"Не подкрепяме санкциите срещу Русия. Това е записано и във \"Визия за Европа\". В над 95% тя съвпада с програмата на ПЕС в икономически и социален аспект, младежка заетост и гаранция. Имаме различия по два въпроса - Истанбулската конвенция и Пакта за миграция\", обясни Корнелия Нинова, като добави, че и словашките социалисти са против тези два документа. \"БСП е на позицията на 87% от българския народ, които не одобряват Истанбулската конвенция. Конституционният съд се е произнесъл. Ние защитаваме Конституцията, българското семейство и децата\", обясни още позицията на левицата лидерът й.   По темата за изхарчените бюджетни средства с постановление на МС, Нинова каза, че не е против изграждането на пътни съоръжения и строителство в страната, но заради върховенството на закона, премиерът е задължен да обясни това пред Народното събрание и то да гласува актуализация на бюджета за разпределението на излишъка. \"Неговото решение не е държавническо, а авторитарно\", каза Корнелия Нинова и добави, че излишъкът в бюджета са пари на хората.   На въпрос, дали депутатите от БСП ще се върнат на работа в Народното събрание, Нинова каза, че решението за това е на Националния съвет на левицата. \"Мисля, че ще има предсрочни избори. Този начин на управление не може да издържи. 9 оставки за две години означава, че целият кабинет е прояден от корупция\", каза Корнелия Нинова.   \"Доверих се на Елена Йончева да е водач на листата за евроизборите, защото вече работехме в парламента. Първо определихме проблемите, които стоят за решаване. Най - напред беше корупцията и кражбите по усвояване на евросредствата. Йончева вече се занимаваше с този проблем. Правеше разследване за оградата. Предложих я, защото вече я познавах като смел човек, който няма да се огъне, да бъде купен и е компетентен по тези въпроси\", каза Нинова за избора си Йончева да бъде водач на листата за европейските избори на \"БСП за България\".   \"Не чета учебници на КГБ. Не чета такива книги\", отговори Нинова на обвинението на премиера Борисов, че левицата готвела провокации преди изборите.   \"Да говориш истината и да търсиш справедливост- в представата на премиера е злоба и омраза. За нас е ценностен избор. Искаме справедливост и то сега. Нека на 26 май избирателите да излязат и за гласуват с №18 в интегралната бюлетина. БСП сме единствената партия, която е побеждавала ГЕРБ и има шанс и сега да победи. Победата на европейските избори ще означава промяна на ситуацията в България\", изтъкна лидерът на БСП Корнелия Нинова. Тя се обърна към администрацията- да не се поддава на страхове, че ще ги уволнява и репресира. \"Бъдете свободни хора\", каза Нинова.", "date": "2019.05.21", "title": "Корнелия Нинова: Победата на европейските избори ще означава промяна на ситуацията в България!"}
{"url": "http://epicenter.bg/article/aozh/183562/2/48", "text": "  Народният представител от „БСП за България“ Петър Кънев, областният лидер на БСП – Бургас Стойко Танков и председателят на ОбС на БСП – Малко Търново Дора Петкова се срещнаха с представителите на Инициативен комитет против изграждането на „Бежански лагер в град Малко Търново“.   Събрани са над 600 подписа и инициаторите са готови на законни протестни действия, ако държавата не се съобрази с мнението на жителите на странджанската община.  Въпреки, че обществената поръчка беше първоначално спряна, тя отново е входирана от Министерство на вътрешните работи.   „Опитват се да ни заблудят, че ще е площадка, използвана при кризисни ситуации, но финансирането идва от европейския фонд \"Убежище, миграция и интеграция\", заявиха жителите на града, като изразиха и безпокойство за своите деца.   Според присъстващите е извършен още един тежък акт на държавата към населението на Странджа в последните 10 години след избиването без причина на хиляди животни в Странджа, заедно с неглижирането от държавата на проблемите на населението, което е довело до обезлюдяването на района.", "date": "2019.05.21", "title": "„БСП за България“ е против бежанския лагер в Малко Търново"}
{"url": "http://epicenter.bg/article/Proverkata-na-Fandakova-ustanovi--Peykite-po-Grafa-struvat-mezhdu-850-i-1290-lv--/183564/2/0", "text": "Назначената от кмета на София Йорданка Фандъкова проверка на цената на новата градска мебел в т. нар. Зона 2 е показала, че по ул. \"Граф Игнатиев\" монтираните пейки струват между 850 и 1290 лв., казаха от от пресцентъра на Столичната община.  Зона 2 обхваща пространството на ремонта около ул. \"Граф Игнатиев\", \"Солунска\", \"6-ти септември\", \"Ген. Паренсов\", \"Цар Шишман\", площад \"Славейков\", пл. \"Гарибалди\", пл. \"Патриарх Евтимий\" и градината пред храма \"Свети Седмочисленици\" от столичния център.  Всяка архитектурна композиция с места за сядане, както са наречени по-големите пейки в проекта на архитектурно студио А.Д.А., е на стойност 8500 лева. Тя има отделни компоненти с различна цена, която варира между 1460 и 2166 лв. За Зона 2 са предвидени 12 такива композиции, като пет от тях са поставени на площад \"Гарибалди\". На \"Славейков\" въпросните \"композиции\" заемат значителна площ и пречат на хората да минават безопасно край трамвайната линия, установи Фандъкова.  С цел търсене на повече свободно пространство главният архитект Здравко Здравков е поискал от проектантите на А.Д.А. заложеният в проекта брой перголи и щандове за книги да се намали. \"Моето лично мнение е, че не трябва под всяка пергола да има щанд. Ако книжарите се връщат на площад \"Славейков\", то ще бъде в съвсем различен вид – няма да се допуснат палета, опъване на найлони с въжета от сезал\", обяви той.  От Столична община още не знаят кога фирмата-изпълнител на ремонта \"Джи Пи груп\" ще махне опасните ограничители \"перки\" по ул. \"Граф Игнатиев\", тъй като избраният нов модел, тип боларда, още не е доставен от производителя.   Част от оградите на площад \"Славейков\" са махнати, до края на месеца предстои откриването на фонтана и връщането на мястото й на скулптурата на Петко и Пенчо Славейкови и довършителни работи по настилката, обеща кметът Йорданка Фандъкова.", "date": "2019.05.21", "title": "Проверката на Фандъкова: Пейките по Графа струват между 850 и 1290 лв, цяла композиция - 8500 лв!"}
{"url": "http://epicenter.bg/article/Mladen-Shishkov-se-sreshtna-s-rabotnitsi-vav-firma--proizvezhdashta-chasti-za-avtomobilnata-industriya-/183566/2/48", "text": "  Кандидатът за член на Европейския парламент Младен Шишков, кметът на Раковски Павел Гуджеров и председателят на Общинския съвет Георги Лесов се срещнаха с над 200 шивачки от английска фирма за производство на текстилни части за автомобилната индустрия, която се намира в индустриалната зона на Раковски край село Стряма. Това съобщиха от пресцентъра на ГЕРБ.  Пред присъстващите Младен Шишков представи листата на ГЕРБ и СДС за членове на Европарламента, като обясни, че тя се състои от млади и амбициозни хора, които са се доказали и са направили много за обществото и държавата ни в Европа. Шишков подчерта, че за всички кандидати от ГЕРБ основната битка е чрез работата в европейските институции и защитаването на българските каузи да бъде повишен стандартът на живот в България – да има по-високи доходи, по-високи пенсии, по-добра среда на живот.  „Това ще стане само, ако успеем да спечелим тези избори, защото само с помощта на ЕС можем да имаме работеща икономика и развиващи се общини. Инвестициите в регионите, индустрията и промишлеността са важни фактори, които ще доведат до ускорено развитие на новоприсъединилите се страни-членки“, коментира Шишков.  Той обясни, че опонентите от БСП през цялата кампания са залагали на компромати и фалшиви новини, но ПП ГЕРБ не се е поддала на провокациите, а напротив. При срещите си с хората се изтъква постигнатото в общините благодарение на европейските средства.  „Всеки български гражданин е почувствал и се е докоснал до новите пътища и магистрали, до санираните блокове, до новите паркове и зелени площи, до подобрените условия на живот и труд и всичко това е благодарение на средствата от европейските програми“, коментира още Шишков.  „Добър пример в тази посока е и бързото развитие на индустриалните зони, което означава и засилен интерес от инвеститорите, а това е един от начините за повишаване стандарта на живот“, каза още кандидатът на ГЕРБ.  По думите му какъвто и избор да направим на 26 май, не бива да забравяме, че освен българи сме и европейци и като такива, имаме реалната възможност давайки гласа си, всеки от нас да повлияе поне малко за създаването на общото ни европейско бъдеще.  ", "date": "2019.05.21", "title": "Младен Шишков се срещна с работници във фирма, произвеждаща части за автомобилната индустрия "}
{"url": "http://epicenter.bg/article/-quot-Kosachi-quot--na-Elin-Pelin-se-padna-na-maturata-po-literatura/183569/2/0", "text": "По фаталния вариант №13 писаха зрелостниците на днешната матура по Български език и литература. Изпитният вариант за 12-и клас беше генериран в 5.15 часа на 21 май в зала 5 на Министерството на образованието и науката.   \"От над 11 милиона комбинации бяха генерирани въпросите за изпитния вариант и тема №13 за 41-ви въпрос за държавния зрелостен изпит по български език и литература днес. Зрелостниците пишат интерпретативно съчинение или есе върху разказа „Косачи“ от Елин Пелин\", съобщиха от пресцентъра на Министерството на образованието и науката. Тестът бе генериран от журналистката Елиана Димитрова от Българската национална телевизия, която бе определена чрез жребий от заместник-министъра на образованието и науката Таня Михайлова. Заместник-министър Таня Михайлова пожела успех на всички зрелостници. Тя ги призова да не се притесняват, да спазват изискванията, да са спокойни и честно да работят по всички модули, за да покажат всичко онова, което са научили през годините. Матурата по български език и литература се състои от 3 модула. Времето за работа по първия модул е 60 минути. Вторият също е 60 минути, а третият - 120. Учениците със специални образователни потребности работиха в отделни зали и имат два допълнителни часа за работа.  Резултатите от държавните зрелостни изпити ще бъдат обявени до 13 юни 2019 г.  Изпитът започна точно в 8:00 часа. Авторът и произведението за 41-ия въпрос, по който трябваше да пишат интерпретативно зрелостниците, изтече в социалните мрежи, веднага след като първите явили се на изпит, напуснаха училищата. Според Фейсбук групата \"Матури 2019\" темата за интерпретативното съчинение е върху Косачи на Елин Пелин.  Мъката от изтеглената тема вече е изразена с куп колажи в групите за матури 2019 в социалните мрежи.   След 16.00 часа в сайта на МОН ще бъдат публикувани изпитните варианти и ключът с верните отговори за изпита.    ", "date": "2019.05.21", "title": " \"Реалност и измислица в разказа \"Косачи\" на Елин Пелин\" се падна на матурата по литература"}
{"url": "http://epicenter.bg/article/Borisov-vav-Vladislavovo--Kato-minat-izborite--shte-doyda-da-vi-vidya-/183570/2/0", "text": "\"Като свършат изборите, ще дойда да ви видя, че сега ще кажат, че ви агитирам\". Това обеща премиерът Бойко Борисов на жителите на кв. Владиславово. Заедно с кмета на Варна Иван Портних той обиколи инфраструктурните проекти, реализирани в морската ни столица.  Премиерът категорично отказваше да слезе от колата, която самият той управляваше, за да се снима със събралите се граждани и семействата им, но накрая отстъпи на молбите на хората.  \"Да не кажат сега от опозицията, че агитирам с деца, ще ме вкарате в беля\", предупреди Борисов и поиска изричното съгласие на присъстващите родители, за да се снима с малчуганите.   \"Писаха вчера, че съм карал без колан, ето - вижте как карам\", добави премиерът, който чинно се беше опасал с предпазния колан.   На репликите на хората, че само ГЕРБ строи и развива Варна, а от БСП ползват лъжи и манипулации, премиерът ги посъветва: \"Не мразете! В Библията пише да не се мрази - обичай врага си!\"   След като инспектира инфраструктурните проекти в морската столица министър-председателят посети новостроящия се храм „Св. Прокопий Варненски“.  Църквата е първата във Варна, която се изгражда за последните 100 години. Градежът ѝ продължава повече от 10 години, като се очаква да бъде завършена до края на тази година. Новата църква се строи с помощта на дарения и помощ от общината и държавата.  \"Ще додадем колкото средства са необходими. Нека кажат хората след 100 години, че тук е имало владика, който е направил църква. Имаше едни хора, които ни забраняваха да ходим на църква по Великден, а сега от комунисти няма място в „Александър Невски\"\", каза пред събралото се множество Борисов.  \"За нас е важно да завършим подовата настилка на храма. Благодарим на Бог за вас, че отпуснахте средства за храма. Благодарим за всичко. Попът може и да няма общо с магистралата, но до църквата се стига по път\", включи се в разговора Варненският и Великопреславски митрополит Йоан.  След това обиколката на Борисов, придружен от кмета на Варна Иван Портних продължи. Двамата поздравиха граждани и деца на спорно игрище.  \"Децата с години са очаквали подобренията на инфраструктурата. Направени са удобства в междублоковите пространства и за най-малките. Във Владиславово ще имат от най-модерните спортни комплекси в страната\", докладва кметът на Варна.  \"В града се изграждат детски площадки, спортни зали, зони за отдих, булеварди и улици. Днес стартираме и изграждането на рибарското пристанище. То е с много голям капацитет и зона\", допълни кметът.  Очаква се в 13,30 часа премиерът да присъства и на церемония по първа копка на рибарското пристанище в местност Карантината в \"Аспарухово\".  ", "date": "2019.05.21", "title": "Борисов за критиките на БСП: 130-годишна партия и един човек да й е враг! Боже мой!"}
{"url": "http://epicenter.bg/article/Denitsa-Zlateva--Vazhno-e-chovekat-da-bade-v-tsentara-na-politikite/183516/2/48", "text": "„За гражданите Европа е важна, защото виждат надежда, че тя ще ни помогне да постигнем по-високи социални стандарти, че ще ни помогне да преборим корупцията и че ще бъде коректив по отношение на върховенството на закона, независимата съдебна система и справедливото разпределие на европейските средства”.   Това заяви кандидатът за евродепутат от „БСП за България” Деница Златева по БНТ.   По думите ѝ хората в България масово свързват усвояването на европейските средства с корупция. Тя изрази мнение, че всякакви злоупотреби с европейски средства трябва да бъдат разследвани и припомни думите на премиера, че тези, които са бръкнали в кацата с мед с лъжичка катран, трябва да си понесат цялата строгост на закона.   „А то е каца с катран, в която е останала лъжичка мед, затова българите гледат с надежда към Европейската прокуратура”, уточни Златева.  Кандидатът за евродепутат изтъкна, че в България има много зависимости, които са станали ясни през последните години: „Апартаментгейт”, „Хасковогейт”, „Суджукгейт”, сигналът на Йончева до прокуратурата от днес, свързан с обвързаности и зависимости в роднински връзки между премиера и неговия братовчед. „Няма как, когато има такива случаи, които се основават на документи, да получим зелена светлина от Брюксел, че сме преборили корупцията”, категорична бе Златева. „Темите, които чувате от БСП, са болните теми, които ни поставят хората. Въпросът, който ни задават е защо ние искаме да няма второ качество европейци, а в България ги делят на второ качество хора. Това трябва да бъде урок за всички, които се занимаваме с европейска политика”, коментира още Деница Златева. По думите ѝ пактът „Мобилност” е бил пример за това как не се защитават национални интереси и как е нужно да се търси национален консенсус още в началото на такива важни въпроси, а не в края. „Важно е да надскачаме тяснопартийния си егоизъм”, каза още тя.  „Когато имаме големи неравенства, не може да се прилага еднакъв аршин по отношение на корпоративното облагане. Нужно е да се борим с данъчните измами, със зоните, които предлагат преференциално данъчно облагане, трябва да настояваме да има висока събираемост на данъците, за облагането на интернет гигантите – но това не може да стане с единна корпоративна ставка. Смятаме, че данъчната политика трябва да остане в правомощията на всяка държава-членка, а не да бъде общоевропейска”, коментира Златева.  „За нас е важно човекът да бъде в центъра на политиките, а Европа да се върне към основните си принципи – солидарност, справедливост, равнопоставеност и най-вече - да се бори с неравенствата ”, заключи кандидатът за евродепутат. ", "date": "2019.05.21", "title": "Деница Златева: Важно е човекът да бъде в центъра на политиките"}
{"url": "http://epicenter.bg/article/Tsarkvata-pochita-dnes-Svetite-ravnoapostoli-Konstantin-i-Elena/183519/2/0", "text": "Църквата почита днес Светите равноапостоли Константин и Елена. Църковният празник е в памет на император Константин и на неговата майка Елена.  През 313 г. Константин издава Миланския едикт, с който въвежда християнството като официална религия във Византия. Самият той приема християнската вяра в края на живота си. Царица Елена отива на поклонение по местата, където е живял Христос, построява няколко манастира и открива кръста, на който е бил разпнат Исус. Това събитие се смята за най-важното в историята на християнската църква и затова император Константин и майка му Елена са канонизирани за светци.  Император Константин е погребан в златен ковчег в църквата \"Свети Апостоли\" в Константинопол, а градът 16 века носи името му. Оттогава на 14 септември църквата чества Въздвижението на честния и животворящ кръст.  Според народните вярвания на днешния ден строго е забранена всякаква полска работа. Селските стопани свързват празника с предпазването на реколтата от градушка. Вярва се, че \"Еленка и Костадин носят градушката в чувал\".  Това е денят на игрите върху огън - нестинарството, запазени и досега в някои райони на Странджа, но почти само като атракция. Празникът започва няколко дни преди деня на Свети Константин и Елена - със събиране на средства за общ курбан, а също с почистване и поправяне на изворите и кладенците на селата. На мегданите предварително е приготвена голяма клада от няколко товара дърва. Вечерта те се запалват, а всички се събират около кладата и слушат ритъма на ритуалния тъпан, по-късно - и хороводните мелодии, предназначени за обреда. Когато огънят стихне, останалата жарава - живите още въглени, се разстилат в кръг. Около тях се извиват хората, а начело се носят иконите на св. св. Константин и Елена. В жаравата влизат боси нестинарите, които най-често са жени. Те са като че ли в несвяст, в унес. Вярва се, че иконата на светеца, която държат, ги запазва от огъня. В това състояние нестинарите понякога изричат пророчески думи, гадаят бъдещето или общуват с умрели предци. Трансът и ритуалният им танц траят няколко минути.  След нестинарските игри всички се събират на общата трапеза с приготвения курбан.  Имен ден празнуват Константин, Костадин, Костадинка, Елена, Еленко, Елеонора, Елка. ", "date": "2019.05.21", "title": "Църквата почита днес Светите равноапостоли Константин и Елена"}
{"url": "http://epicenter.bg/article/Spetsializiraniyat-sad-zasedava-po-deloto-sreshtu-Mityo-Ochite/183520/2/0", "text": "Специализираният наказателен съд заседава по делото срещу Димитър Желязков, по прякор Митьо Очите.  Той е обвинен, че е бил ръководител на организирана престъпна група за изнудване, принуда, заплахи, палежи и разпространение на наркотици.  В нея, освен Очите, са участвали още 12 души, включително и дъщеря му Станислава. Групата е събирала \"такса спокойствие\" и \"такса рекет\" в размер на хиляди левове от предприемачи в района на Бургас, Ямбол, Несебър и Слънчев бряг.  Ако бъде признат за виновен, несебърският бос е заплашен от 15 години затвор, глоба от 5 до 10 000 лева и конфискация на половината му имущество, отбелязва БНТ. ", "date": "2019.05.21", "title": "Специализираният съд заседава по делото срещу Митьо Очите"}
{"url": "http://epicenter.bg/article/Ivan-Krastev--V-Evropa-na-rastyashtite-neravenstva-obrazovanieto-e-universalen-izravnitel/183521/2/48", "text": "  \"В Европа на растящите неравенства образованието е универсален изравнител\".   Това заяви кандидатът за евродепутат от листата на „БСП за България“ Иван Кръстев по време на дискусия по проблемите на средното образование в страната, организирана от Градския съвет на БСП – София.   „Ако нещо в момента наистина разяжда този Европейски съюз и го поставя в екзистенциална криза, това са растящите неравенства във всичките им аспекти – социални, икономически, териториални. Включително и неравенствата, които се получават в образователната система\", допълни той. Според него една от основните функции на образованието в обществото, в съвременната развита държава, е на универсален изравнител - т.е. образователната система трябва да бъде такава, че тези, които имат по-малко материални възможности да бъдат подпомогнати да развият своя пълен потенциал и съответно да допринасят в пълнота в обществото и в държавата, в която живеят. Той изрази съжаление, че в момента България се проваля в тази посока и логично резултатът е повече от тревожен – получава се все по-голяма и по-голяма сегрегация в самата образователна система.   „На база на съществуващата в момента система за финансиране на образованието в страната има много, много богати училища и много, много бедни, за които часовникът тиктака и е въпрос на време да удари катинарът\", коментира той и допълни, че за съжаление тези затворени училища станаха твърде много и не само в селата и малките населени места, но и в големите градове.  Другият много голям проблем, според Иван Кръстев, са задълбочаващите се неравенства и сегрегация вътре в нашите деца. „47% функционална неграмотност е много страшна оценка\", добави той. По неговите думи това дава отражение върху българската икономика.   \"И точно тук е разликата между лявото и дясното в политиката. Десните казват, че проблемът е в образователната система. Тя трябва да бъде реформирана и адаптирана, според тях. Но да се адаптира към какво? Ако погледнем сегашната ни структура на икономиката с 67% дял на услуги, в които преобладават търговията на дребно, ресторантьорство, хотелиерство, значи нашата образователната система трябва да се ориентира към строителство, сервитьорки, камериерки и дребни търговци. Това ли искаме? Определено не\", категоричен е Кръстев Той подчерта, че икономиката също трябва да има своя принос към развитието на образователната сфера. \"Защото 57% от брутната добавена стойност в нашата икономика идва от човешкия капитал. Не от парите на този и онзи, не от капиталовите разходи, а от хората. Съответно- колкото този човешки капитал е с по-високо качество, толкова по-висок ще е ръстът в нашата икономика. Много просто базово уравнение“, обясни кандидатът за евродепутат.  Според кандидата за евродепутат проф. Мариела Модева настойчивото акцентиране върху правата на ученика в последните години е обърнало пирамидата и учителят е станал „последна дупка на кавала“. „Няма нищо лошо да се грижим за правата на учениците. Но върху учителя вече се упражнява всеки, цялата бюрократична тежест е върху него и върху директорите. И докато при създаването на българското училище през 19-и век то е било общонародно дело, сега българското училище се е превърнало в бизнес. Създадоха се елитни училища и гето училища. Насилието е всекидневие. Насилие дори срещу учители и директори. И в крайна сметка ние изпускаме младото поколение, за което всички се кълнат, че е бъдещето на обществото“, коментира тя.  Председателят на БСП-София Калоян Паргов отбеляза, че в България не се говори много за влиянието на Европа върху образованието у нас. „Някак тази тема остава встрани и тук възприемаме и транспонираме в нашето законодателство определени европейски практики\", коментира той. Според него в последната година сме станали свидетели на присъствието на джендър идеологията в образованието, чрез странни информационни материали в училища в някои градове в страната. \"Затова е много важно кого ще изпратим да представлява България в Европейския парламент. Много е важно с каква мисия ще ги изпратим и каква заръка ще им дадем. Защото в последните 12 години, за съжаление, ставахме свидетели на множество големи пропуски там, които само констатирахме впоследствие у нас\", посочи той. Паргов подчерта, че България е равноправен и достоен член на Европейския съюз и трябва на висок глас да заявява позициите си и да ги отстоява. \"Затова е важно да направим избора си на 26-и май, с №18, в интегралната бюлетина“, каза още той  На срещата присъстваха още народните представители Ирена Анастасова и Анелия Клисарова, заместник-председателят на БСП – София и бивш заместник-министър на образованието проф. Ваня Добрева, лидерът на на синдикат „Образование“ към КТ „Подкрепа“ д-р Юлиян Петров, както и директори на училища, учители и експерти в образованието.", "date": "2019.05.21", "title": "Иван Кръстев: В Европа на растящите неравенства образованието е универсален изравнител"}
{"url": "http://epicenter.bg/article/Tsvetelina-Penkova--Osnovna-tsel-na-BSP-e-balgarite-da-poluchavat-evropeyski-zaplati-i-pensii/183523/2/0", "text": "  “Доходите на учителите трябва да съответстват на отговорността, която те поемат да образоват и възпитат нашите деца, така, че те да станат отговорни, социално ангажирани, активни граждани“.   Това каза кандидатът за евродепутат от листата на „БСП за България“ Цветелина Пенкова по време на срещи с жители на Смолян и Девин, сред които и много учители. Тя добави, че когато държавата иска гражданите й да са отговорни, фокусът трябва да пада върху образование, здравеопазване и социални придобивки. Пенкова добави, че в цял свят възнагражденията и доходите се определят най-вече от отговорността, която се носи на дадена позиция и така трябва да бъде и у нас.   „Европейските пенсии и европейските заплати са основна цел на БСП и ние искаме и ще отстояваме равностойни и достойни доходи за българите с всички сили”, категорична бе Цветелина Пенкова. Тя коментира още, че тези избори са изключително важни за България, защото много от решенията на Европейския парламент намират пряко отражение в живота на хората в страната. „Взаимовръзката е много силна и гласуването на тези избори има смисъл”, каза още Пенкова. Кандидатът за евродепутат каза още, че когато обществото поиска истинска промяна, нищо не може да го спре. Тя бе категорична, че промяна е нужна веднага.  „Бях изправена пред избора да се върна в България или да остана в Англия и избрах да се върна, защото колкото повече млади хора се завърнат в родината си, толкова по-лесно ще решаваме обществените проблеми“, каза още Цветелина Пенкова. Тя заяви, че за да се върнат младите хора у нас, ще се бори за връщане на чуждестранните инвеститори в България, правилно разпределяне на средствата от европейските фондове, стимулиране на развитието на малкия и среден бизнес, реформиране на образованието и стимулиране на културата.  ", "date": "2019.05.21", "title": "Цветелина Пенкова: Основна цел на БСП е българите да получават европейски заплати и пенсии"}
{"url": "http://epicenter.bg/article/Iztrelyali-nad-50-raketi-sreshtu-oblaka--izsipal-strahovitata-gradushka-v-Montansko/183525/2/0", "text": "Облакът, който вчера донесе силна градушка в Монтанско, се е образувал преди достигане на засегнатите населени места.   Това каза в сутрешния блок на Нова телевизия директорът на дирекция \"Борба с градушките\" – Монтана Румен Ангелов.  \"Облакът идва от северозапад с преместване на североизток. Не е бил в границите на защитаваната област. Тези облаци в предната част се създават. В задната си част се рушат. Валежът в Горна Вереница е от задната част на облака, който е създаден далеч преди да настъпи до нашата възможност за обработване с ракети. Нямаме възможност за реагиране по никакъв начин. Ние можем да се намесим едва когато облакът е в устойчово състояние, а тук вече той е създаден и валежът е неминуем\", посочи Ангелов.  Той уточни, че по облака, донесъл силната градушка в Монтанско, и като цяло в областта са изстреляни 56 противоградни ракети. ", "date": "2019.05.21", "title": "Изтреляли над 50 ракети срещу облака, изсипал страховитата градушка в Монтанско"}
{"url": "http://epicenter.bg/article/Velizar-Enchev-vav-Vratsa--Imame-realniya-shans-da-srazim-GERB/183526/2/48", "text": "  „На предстоящите евроизбори имаме реалния шанс да сразим ГЕРБ. БСП трябва да победи в името на хората“. Това заяви кандидатът за евродепутат от листата на „БСП за България Велизар Енчев.   Той призова за обединение, за да се върне властта на народа. „Предстои да ги сразим и на местните избори, само след 6 месеца, да си върнем местната власт, която в момента е феодализирана. Където ГЕРБ управлява, феодализъмът е официална норма и политика. Много е важно на тези евроизбори да не забравяме нашите интереси“, категоричен бе пред присъстващите Велизар Енчев.  Кандидатът за евродепутат подчерта, че ще предложи създаването на Фонд за демографски застрашените страни в ЕС, от който България трябва да е най-големият получател.  „Ще настояваме и за достойна пенсия и минимална работна заплата в България, за да имат хората нормален живот.На първо място ще поставим бедността и неравенството, в което живеете вие, жителите на Северозападна България“,настоя още Енчев. Той напомни пред жителите на Враца, че вторият кабинет на Борисов е стопирал предложението на БСП за индексация на пенсиите, а вместо това са гласували повишение на нужния стаж за пенсия.  „Бивши членове на БСП се проявиха и преди евроизборите с помощта на ЦИК откраднаха част от името на нашата партия, целейки с тази легализирана измама да откраднат проценти от БСП. Това обслужва единствено ГЕРБ“, коментира Велизар Енчев. Той призова на 26 май да махнем мутрите, които ни управляват, гласувайки с номер 18 в интегралната бюлетина.  С врачани се срещнаха още народният представител Николай Иванов, областният председател на БСП-Враца Иво Лилов, както и общинският Цветелина Дамяновска. ", "date": "2019.05.21", "title": "Велизар Енчев във Враца: Имаме реалния шанс да сразим ГЕРБ"}
{"url": "http://epicenter.bg/article/Aleksandar-Andreev-razyasni-kak-mogat-da-glasuvat-balgarite-v-chuzhbina-v-denya-na-evropeyskiya-vot/183527/2/48", "text": "Българите, които няма да пребивават у нас в деня на европейските избори, трябва да проверят в страната, в която се намират, дали има разкрити секции за гласуване и ако има - да установят техния адрес. Когато отидат в съответната секция, те трябва да предоставят личните си данни и да попълнят една декларация, че не са гласували.   Това обясни в студиото на сутрешния блок на БНТ говорителят на ЦИК Александър Андреев.  ,,ЦИК е активен участник в подготовката за машинното гласуване, поддържаме контакт с фирмата-изпълнител, за да може всичко да бъде изпълнено и машините да бъдат доставени във всички секционни избирателни комисии. Разбира се, където е необходимо съдействие, ние се обръщаме към останалите институции'', посочи Андреев и допълни, че договорът с фирмата-изпълнител приключва на 10-и юни, след което машините ще ѝ бъдат върнати.  Андреев поясни още, че гласоподавателите, които ще използват машина, за да гласуват, ще получат специална карта, чрез която машината ще стартира и чрез която няма да се позволи един избирател да гласува повече от един път.  В заключение говорителят на ЦИК разкри, че до момента към Комисията са подадени 46 сигнала и 19 жалби във връзка с организацията по изборния процес, които ще бъдат разгледани. ", "date": "2019.05.21", "title": "Александър Андреев разясни как могат да гласуват българите в чужбина в деня на европейския вот"}
{"url": "http://epicenter.bg/article/12-ti-den-izdirvat-zapodozreniya-v-dve-ubiystva-Stoyan-Zaykov/183528/2/0", "text": "12-ти ден от началото на издирването на беглеца от Костенец. Стоян Зайков, заподозрян в извършването на две убийства в региона, остава в неизвестност въпреки усилията на органите на реда.  Тежка техника, дронове, термовизионни камери, следови кучета и безброй полицаи се включиха в търсенето - към този момент без резултат.  От МВР съобщиха, че беглецът най-вероятно има помощник и намалиха присъствието си в региона.  Все още не е ясно и дали намерената през уикенда в пчелен кошер разглобена пушка е оръжието, с което е извършено едно от убийствата в Костенец, отбелязва БНТ. ", "date": "2019.05.21", "title": "12-ти ден издирват заподозрения в две убийства Стоян Зайков"}
{"url": "http://epicenter.bg/article/Bivshi-rabotnitsi-na--quot-Himko-quot--16-godini-chakat-zaplati/183529/2/0", "text": "Протест заради неизплатени заплати във Враца. Бившите работници на затворения през 2003-та торов завод \"Химко\" настояват да получат дължимите вече 16 години възнаграждения.  Протестиращите твърдят, че от две години синдик на предприятието обещава, че парите ще бъдат изплатени. Синдикът твърди че е пуснал вече две молби до Софийския апелативен съд да бъдат изплатени заплатите, очаква се решението, предаде БТВ.  Протестът започва в 11:00 ч. пред Съда във Враца. ", "date": "2019.05.21", "title": "Бивши работници на \"Химко\" 16 години чакат заплати"}
{"url": "http://epicenter.bg/article/D-r-Miroslav-Nenkov-za-zdravnata-sistema--Mozhe-da-bade-reformirana-samo-s-ogan-i-mech/183530/2/0", "text": "Смятам, че протестът на педиатрите не е само за пари. Все пак увеличението на парите за педиатрията е правилно, друг е въпросът, че парите по клиничните пътеки се определят от здравното министерство, Здравната каса и Българския лекарски съюз, като самото менажиране е оставено в ръцете на чиновници, които не разбират как се случват нещата.   Това заяви в сутрешния блок на БНТ бившият министър на здравеопазването д-р Мирослав Ненков.  По отношение на предвижданите промени, според които младите лекари, които специализират на държавна поръчка, ще са задължени в продължение на три години да работят в българска болница, д-р Ненков смята, че това е добра мярка.  ,,Когато инвестираш в каквото и да е, логично е да се възползваш от своята инвестиция. Защото към момента ситуацията е такава - който се докопа до специализация у нас и замине за Западна Европа, ако ще да няма ръце и крака, ще го вземат на работа, което не е гот. Така че няма лошо да има такава мярка'', сподели Ненков.  На въпрос за реформата в българското здравеопазване бившият здравен министър посочи, че тази система може да бъде реформирана само с огън и меч, но засега такъв политик у нас не се намира, защото - по думите му - ,,който направи това, ще довърши политическата си кариера''.", "date": "2019.05.21", "title": "Д-р Мирослав Ненков за здравната система: Може да бъде реформирана само с огън и меч"}
{"url": "http://epicenter.bg/article/Yoncheva-pita-Borisov--Na-kogo-ste-se-obazhdali--za-da-se-spre-razsledvaneto-za-kashtata-v-Barselona-/183535/2/0", "text": "\r\n \r\n   \r\n „Какво направи Борисов с къщата в Барселона? Нека каже на кого е оказвал натиск, на кои журналисти, за да спрат тези разследвания\". \r\n   \r\n Това призова водачът на евролистата на „БСП за България” Елена Йончева в Бургас. \r\n Тя подчерта, че не очаква Бойко Борисов да каже истината, но е убедена, че ще я разберем, след като ГЕРБ си отиде и хората не ги е страх да говорят. Елена Йончева добави, че е внесла сигнал в прокуратурата да се разследва сметка, свързана с тази къща в Барселона. „Там са вкарани 1,7 млн. евро”, коментира тя. Водачът на листата на левицата припомни, че Ал Капоне е бил хванат за 30 хил. долари, въпреки че е правил нелегален бизнес за стотици милиони. \r\n \r\n \r\n \r\n   \r\n „Те казват \"няма кой да ни накаже\". Има кой да ги накаже, ние, българският народ, ще ги накаже и Европа ще ги накаже, защото тази корупция генерира евроскептицизъм и на Брюксел вече не му трябва грабителската шайка”, категорична бе Елена Йончева. Според нея те ще ни помогнат и с европейския прокурор. \r\n   \r\n „Защо Борисов не иска г-жа Кьовеши да заеме този пост и гласува срещу нея? Защото тя ще ги хване и ще ги накаже”, подчерта Йончева.  \r\n По думите й, на на 26-ти май, пред България има два избора – или оставаме тази криминална шайка, това криминално робство да продължава и младите хора да напускат България, или отиваме да гласуваме с номер 18. „На следващите избори ще бъде късно и няма да можем вече да имаме свободен вот. Сега имаме шанс”, каза още Йончева.   \r\n   \r\n \r\n   \r\n \r\n   \r\n \r\n   \r\n „Не са ли болниците, не е ли образованието, не са ли доходите на хората и стандартът на живот областите, в които България се справя най-зле? Това са сферите, в които ГЕРБ обрича българите”, заяви кандидатът за евродепутат Момчил Неков. Той бе категоричен, че не сме втора категория хора. \r\n „Не трябва да чакаме шефовете в Брюксел да казват! Време е това да спре! Ние сме единствената алтернатива за България. Всички други са се коалирали с ГЕРБ и виждаме до какво ни докараха”, каза още той. \r\n   \r\n \r\n   \r\n „Ние вярваме, че децата са нашето бъдеще. Затова ще работим активно за младите и младежта - те да могат да остават в родината си”, заяви кандидатът за евродепутат Крум Дончев. Той подчерта, че само ако излезем и гласуваме на 26-ти май с номер 18, ще можем да променим България.   \r\n На събитието присъстваха  секретарят на ПГ на \"БСП за България\" Кристиан Вигенин, Атанас Зафиров – член на ИБ на БСП; народните представители Петър Кънев, Николай Тишев, Тодор Байчев, Николай Пенев, Кольо Милев, председателят на областния съвет на БСП- Бургас - Стойко Пенков и на БСП-Ямбол Митко Андонов, председателят на общинския съвет на БСП-Ямбол Катя Георгиева. \r\n   \r\n \r\n", "date": "2019.05.21", "title": "Йончева към Борисов: На кого сте се обаждали, за да спрат разследването за къщата в Барселона?"}
{"url": "http://epicenter.bg/article/Grazhdani-na-Vidin-se-obarnaha-kam-Stanishev-da-ostane-v-EP--za-da-varnete-Severozapada-na-kartata/183536/2/48", "text": "„Г-н Станишев, очакваме от Вас да защитавате нашите интереси в Европейския парламент. Трябва да останете там, за да върнете Северозапада на мястото, което му се полага.“, обърнаха се граждани на Видин към президента на ПЕС и кандидат за член на Европейския парламент Сергей Станишев. Той е на посещение в област Видин по покана на областното ръководство на БСП. „Днес, във Видин, не можем да не си поговорим за регионалните диспропорции в страната. Диспропорции във всяко измерение - инфраструктура, поминък, условия на живот. Средната работна заплата в региона е 600 лв., докато в София е 1400 лв. Как да оцеляват хората тук и как младите хора да искат да останат?“, коментира Станишев. „За да се промени това, ни е нужна активна политика за създаване на работни места като фокус на държавните усилия в България. Такъв тип политика е и основното послание и предложение на нашия водещ кандидат за председател на Европейската комисия Франс Тимерманс. В България само социалистите са тези, които могат да променят ситуацията.“, допълни Станишев.   Той подчерта, че диспропорциите спрямо други региони са видни дори по отношение на основния приоритет на ГЕРБ - строеж на пътища.  „С построяването на „Дунав мост 2“, Е79 трябваше да се превърне във високоскоростна магистрала - връзката със Западна Европа към Солун и Атина. Парите обаче, бяха пренасочени към други проекти. Защо? Защото ГЕРБ насочва средствата към места с много избиратели. И сега Е79 е един от най-натоварените пътища, три пъти по-натоварен, отколкото трябваше да бъде. А Борисов обяснява, че всъщност магистрала Хемус е централен пункт за Северозапада. Поредната лъжа - достатъчно е само да погледнем картата на страната. А междувременно, регионът продължава да загива.“ „Само европейски пари няма да бъдат достатъчни за подобряване на ситуацията, нужна е обмислена регионална политика. В цяла България върви процес на западане и обезлюдяване с концентрация на населението само в няколко големи центрове.“, допълни той.  Станишев припомни, че лявото правителство в периода 2005-2009 г. предостави 200 млн. лв. за подпомагане на Северозапада.  ", "date": "2019.05.21", "title": "Граждани на Видин се обърнаха към Станишев да остане в ЕП, за да се върне Северозападът на картата"}
{"url": "http://epicenter.bg/article/25-godishen-balgarin-zagina-sled-intsident-v-planinata-Olimp/183537/2/0", "text": "25-годишен българин загина след инцидент в планината Олимп в Гърция.  Младият мъж паднал по скалист път в местността Кофто. С него е бил и друг българин, който веднага се обадил за помощ. Гръцката спасителна служба проведе мащабна операция за спасяването на пострадалия.   Младият мъж е бил свален от планината жив и откаран в болница в Солун с черепно мозъчна травма и други наранявания, несъвместими с живота. Въпреки усилията на лекарите, той е починал, съобщи консула в Солун Румен Лозанов, предаде Нова телевизия.  „Това, което ни беше дадено от гръцката спасителна служба в района на планината Олимп е, че става въпрос за туристи - планинари, които са се самоорганизирали. Решили са да посетят планината по определен маршрут. В последствие, според тяхна информация, са решили да посетят и други места. Попадат в местността Кофто. Очевидно ги е привлякла с красотата си и трудната достъпност и това ги е подвело в крайна сметка”. Това заяви за „Здравей, България” генералният консул в Солун Румен Лозанов.  „Това, което ни беше казано от спасителната служба и първоначално е съобщено от единия от групата е, че Мартин Киров се е подхлъзнал по пътека в маршрута”, посочи още Лозанов.  По думите му трасето се намира на 2 300 м. надморска височина. „Известно е сред планинарите с това, че е сложно – често е заснежено и влажно. Въпреки това, бързо са се отзовали спасителните екипи в района и веднага е оказана помощ. Това, което е забавило транспортирането на нашия гражданин е необходимостта от действия на специален, в случая е бил военен хеликоптер, поради голямата надморска височина”, каза още генералният консул.", "date": "2019.05.21", "title": "25-годишен българин загина след инцидент в планината Олимп"}
{"url": "http://epicenter.bg/article/Desislava-Taneva--Okolo-70-hil--dka-zemi-sa-s-porazheniya-ot-gradushki/183539/2/0", "text": "Около 70 хил. дка земи са с поражения от градушки, в момента действа държавна помощ за компенсиране на напълно пропаднали площи. Това каза на брифинг министърът на земеделието, храните и горите Десислава Танева, която заедно с вътрешния министър Младен Маринов направи оглед на място на щетите, причинени от интензивните валежи в района на Свищов, предаде Агенция „Фокус“.   „В района, в който се намираме, паднаха и градушки, и дъжд. Екипи на областните дирекции по земеделие и в момента са на място за обследване на площите. Единственото, което веднага мога да кажа на земеделските стопани, е, че действа държавна помощ за компенсиране на напълно пропаднали площи, като компенсацията е по-добра, когато има застрахова“, заяви Танева.   „На втория ден след избирането ми за министър направихме Управителен съвет на ДФ „Земеделие“ и взехме решение за отварянето на тази помощ с 4 млн. лв. бюджет. Обработени са протоколите за миналата година, а до юни се очаква всички земеделски стопани да бъдат компенсирани“, обясни земеделският министър.   Танева подчерта, че това, което може да направи държавата за земеделските стопани в най-спешен порядък, е било извършено.   „В момента е в ход кампанията за заявяване на площи за подпомагане – на 23 май приключваме без санкции, а след това тече срокът за санкции. Имаме подадени около 107 хил. заявления. Площите, които се заявяват за подпомагане, са около 38 млн. дка в цялата страна“, коментира тя. Земеделският министър посочи още, че продължава да се изгражда противоградова защита и за места, където в момента няма такива.     Надявам се в национален план да приключим с консенсус със земеделския бранш по темата за националната противоградова защита, каза министърът на земеделието, храните и горите Десислава Танева по време на среща със земеделски производители в село Морава.   „Климатичните промени вече съвсем ясно се разбират от всички. Държавата през последните две години инвестира близо 12 млн. лв., плюс още 800 хил. лева по план за 2019 година. Още два командни пункта са изградени със съответните 27 и 23 площадки в Хасково и в село Тъжа\", обясни тя.   \"В Северна България по план, който беше направен преди три години трябваше да заработи самолетен способ за противоградова защита. Наземните дейности за това ще приключат през есента\", съобщи Танева.   \"За следващия сезон, ако със земеделския бранш с консенсус стигнем до модела, по който може да функционира вече тази система, би следвало подобни щети от градови процеси да бъдат значително минимизирани“, заяви Десислава Танева и уточни, че и съседни страни работят в тази посока.   „Сутринта директорът на Агенцията за борба с градушките ми докладва, че Румъния купува 6 самолета в момента\", коментира земеделският министър. \"Климатичните промени ги разбираме и усещаме, трябва да работим в определена посока така че със споделено финансиране да участваме в превенцията“, посочи министър Танева и обърна внимание, че в дебата за националната противоградова защита трябва да се включи и темата за застраховането.   Гарантирам бързината на службите и на взимането на решение за обезщетение на пострадалите от градушката, каза още министърът на земеделието, храните и горите.   Десислава Танева посочи, когато приключи обследването на пострадалите земеделски земи и дойдат протоколите за обработка, решението за обезщетение ще бъде взето веднага. Тя уточни, че екипите, които ще изследват щетите в Свищовско, са умножени по три.   Министърът на земеделието заяви, че към момента друг екип на Министерството е в община Летница. „Днес сутринта почти заедно пътувахме, тъй като там има същите процеси“, каза Танева. По думите й прогнозите са, че са възможни градоносни процеси до средата на юни.   „Ще изчакаме да видим дали ще има още подобни събития, дано да няма. Тази помощ като компенсация ще я гласуваме веднага. Има бюджет за това и той бе гласуван още в петък“, изтъкна министърът на земеделието. Министър Танева уточни, че в петък на Управителен съвет на ДФ „Земеделие“ са гласувани 4 млн. лв. по държавна помощ, която се прилага всяка година за обезщетение при 100% пропаднали площи при бедствие.   „Не е добър поводът, по който се срещаме. В тази ситуация трябва да видим и добрата страна, че все пак човешкият живот е съхранен. В този случай всичко изглежда поправимо.   Искам да използвам случая да поздравя земеделските производители за съпричастността към обществените проблеми. Сега по селата, по които минаваме основните хора, които и с техника помагаха на кметовете на населени места, са земеделците. Така става и през зимата“, допълни Танева. Според нея тези неща трябва да се оценяват, когато се говори за земеделието.   Танева отчете, че като цяло за страната към момента са пострадали по-малко земеделски земи, отколкото предходни години. „От градушки са пострадали към момента около 70 хил. дка без тези, които ще дойдат от вашето население място. Помощта и компенсацията е по-висока, когато има застраховки“, допълни Танева. ", "date": "2019.05.21", "title": "Десислава Танева: Около 70 хил. дка земи са с поражения от градушки"}
{"url": "http://epicenter.bg/article/Pargov-kam-zapasnoto-voynstvo--Balgarskiyat-ofitser-i-voynik-ne-poluchavat-dalzhimoto-uvazhenie/183540/2/48", "text": "Трябва да има обща европейска отбрана, защото Европейският съюз има нужда от собствени отбранителни сили и трябва да оформи собствено виждане по архитектурата на сигурността в глобален мащаб. Това каза лидерът на БСП – София Калоян Паргов на среща с представители на ръковоство и членове на Съюза на офицерите и сержантите от запаса и резерва. В срещата взеха участие и кандидатът за евродепутат от листата на „БСП за България“ Емил Георгиев, народните представители доц. Николай Цонков и Таско Ерменков, членът на ИБ на БСП Атанас Зафиров и бившият народен представител Славчо Велков. Това съобщиха от пресцентъра на БСП.   “Искам да изразя своето голямо уважение и благодарност за решението ви да подкрепите коалиция „БСП за България“ на тези избори. За нас тази подкрепа е важна, защото битката е не само за бъдещето на Европа, но тя има и силно национално значение. Убеден съм, че заедно можем да допринесем за промяната в България, като направим първата крачка на 26 май, в №18 в бюлетината“, обърна се Калоян Паргов към представителите на запасното войнство.   „Нашата цел е да възтържествува справедливостта сега. В нашето общество има огромен дефицит на справедливост. Всички вие, които сте служили честно, всеотдайно и сте отдали живота и здравето си за опазване границите и сигурността на нашата родина, сте изпитали този дефицит след напускането на Българската армия. През последните десетилетия българският офицер и войник не получават дължимото уважение и признателност за достойната си служба. Това е дълбоко несправедливо и трябва да се промени“, убеден е лидерът на БСП – София.  ", "date": "2019.05.21", "title": "Паргов към запасното войнство: Българският офицер и войник не получават дължимото уважение"}
{"url": "http://epicenter.bg/article/GERB--Falshiva-novina-e--che-Balgariya-e-glasuvala-protiv-Kyoveshi--/183572/2/48", "text": "П О З И Ц И Я  на ПП ГЕРБ  Днес в национален ефир председателят на БСП Корнелия Нинова си позволи отново да прави неверни твърдения, че представителят на българското правителство бил гласувал срещу Лаура Кьовеши. В тази връзка сме длъжни да припомни следните факти:  В Съвета на ЕС никога не е имало гласуване „за“ или „против“ Кьовеши. Твърдението, че България е гласувала „против“ Кьовеши, е фалшива новина. Държавите-членки трябваше да класират кандидатите по точки в тайно гласуване.  Кьовеши и германският кандидат получиха всеки по 29 точки. Френският кандидат получи 50 точки. Очевидно е, че тази почти двойна разлика в полза на френския кандидат спрямо останалите двама взети заедно, не е резултат от гласуването само на една или две страни.  Гласуването е тайно и нито една държава не обявява и няма да обяви как е гласувала. От всички държави-членки обаче, само в България опозицията с фалшиви новини за гласуването се опитва да създаде скандал там, където такъв няма.  Нека г-жа Нинова, ако наистина подкрепя Кьовеши, да каже защо евродепутатите от БСП, които са членове на комисиите на Европарламента, в които имаше гласуване за кандидатите за европейски прокурор, избягаха от заседанията и не я подкрепиха.  Призоваваме Корнелия Нинова и кандидатите на БСП да не си служат в предизборната кампания с фалшиви новини и да оставим гражданите на Република България сами да направят своя избор на базата на фактите и свършената работа от всички нас.  21.05.2019 г.  Пресцентър ПП ГЕЕБ  ", "date": "2019.05.21", "title": "ГЕРБ: Фалшива новина е, че България е гласувала против Кьовеши! "}
{"url": "http://epicenter.bg/article/Patsientska-organizatsiya--Ima-problemi-s-lechenieto-na-detsa-v-chuzhbina-sled-prehvarlyaneto-kam-NZOK/183573/2/45", "text": "Две специализирани комисии на Здравната каса (НЗОК) поеха от април функциите на Фонда за лечение на деца и Комисията за лечение в чужбина. След закриване на Фонда към НЗОК бяха прехвърлени 146 неприключили заявления. За месец и половина след промяната вече има оплаквания от родители на деца, чакащи за лечение в чужбина.  Председателят на пациентската организация „Заедно с теб“ и бивш член на Обществения съвет на Фонда за лечение на деца Пенка Георгиева коментира два случая.   „Майката е родител на дете, което се лекува по Фонда, преди да се закрие, бе получила одобрение – от 34 члена на Обществения съвет… и двама външни експерти, назначени с министерска заповед. Първата от операциите на детето, което е с проблеми в гръбначния стълб, е извършена. За другата – майката среща изключителни затруднения, след като Фондът премина към НЗОК. Накарали са майката сама да води кореспонденция с болницата, а тази логистика трябва да бъде осигурена от НЗОК. Обясненията за това от Здравната каса били, че случаят на детето е сложен, че идва от Фонда, че служителите им са малко и не могат да се справят. Което е изключително тревожно“, каза Георгиева пред БНР.  „Майката е принуждавана да подпише декларация за отказ от финансиране на престоя между двете операции, тъй като от НЗОК смятат, че трябва да пестят. А майката е предоставила писмо от болницата, че детето не може да пътува до България“, добави Георгиева.  \"Първите ми впечатления вчера от разговорите, първоначално със служителите на НЗОК за тези две деца, са, че цари хаос. Дирекциите, които се занимават с децата, са три и не могат да ми кажат към коя да се насоча, за да се реши проблемът на детето\".  „Късно снощи ми се обади Йорданка Пенкова – подуправител на НЗОК, която пое лично ангажимент да се реши въпросът и той бе решен за тези две деца“, каза още председателката на „Заедно с теб“.  ", "date": "2019.05.21", "title": "Пациентска организация: Има проблеми с лечението на деца в чужбина след прехвърлянето към НЗОК"}
{"url": "http://epicenter.bg/article/Karadaya-ot-Byal-izvor--Pomnim-nashite-geroi-i-sledvame-tyahnata-misiya---prava--svobodi-i-demokratsiya-/183611/2/48", "text": "  „Всяка година, ние се събираме, за да почетем жертвите на възродителния процес, които са героите на демокрацията. Те са нашите герои. Сега ние с достойнство се опитваме да водим тяхната борба и мисия. Да я продължаваме!“   Това заяви в ардинското село Бял извор лидерът на ДПС и водач на листата за европейските избори Мустафа Карадайъ на проведения традиционен възпоменателен митинг в памет на Кязим Ибрахим Паша, убит през 1972 г. по време на един от етапите на т.нар. „възродителен процес“ в Кърджалийско.  Лидерът на ДПС и водач на листата за европейските избори Мустафа Карадайъ и част от кандидатите от листата на ДПС бяха посрещнати от членове и симпатизанти на партията. Събитието уважиха още Ибрахим Паша-син на Кязим Ибрахим Паша, зам.-председателят на парламентарната група на ДПС Йордан Цонев, членът на ЦОБ Ердинч Хайрула, евродепутатите Неджми Али, Илхан Кючюк и Искра Михайлова, областният лидер на ДПС Изет Шабан, народните представители от ДПС Адлен Шевкед и Ерол Мехмед, областният лидер на Младежкото ДПС Байрам Байрам, кметове на общини, председатели на Общински съвети от ДПС от областта, членове и привърженици на ДПС.  „Ние помним и 1964 година, помним жертвите в Барутин и Бял извор през 1972 г., помним и Лъжница, Корница, Брезница през 1973 г. Знаем за 1975-1976 година, знаем за 1982 г., помним и 1984-1985 година. Ние помним всичко! И няма да го забравим! Затова сме тук всякога! Помним и че това се случваше, защото бяхме разединени, а когато се обединихме през 1989 г., под ръководството на нашия почетен председател д-р Ахмед Доган, бяха организирани майските мирни протести, където дадохме своите свидни жертви, но дадохме и демокрацията на нашата Родина“, заяви Карадайъ.  Той подчерта, че създавайки ДПС, почетният председател на Движението е направил безкръвен преход от тоталитарна власт към демокрация. „Нашата болка, нашата мъка, нашите жертви, нашите пресни гробове, да не ги обърнем в омраза, а напротив в съзидание и да градим нашия живот в нашата родина. Това постигнахме за тези години!“, подчерта лидерът на ДПС.  Мустафа Карадайъ представи присъстващите кандидати в евролистата на партията. Той призова всички членове и симпатизанти на ДПС да се обединят, за да постигнат заедно успех в предстоящите евроизбори.   „Хем млади, хем красиви, хем умни, хем образовани, хем знаещи, хем можещи, хем доказали себе си в секторите, които работят. Това са нашите младежи“, заяви Карадайъ.  Много често чуваме упреци към нас като народни представители от ДПС. Казват ни да престанем да плашим мюсюлманите с онези събития, да престанем да ги плашим с „възродителния процес“ и че това е минало и никога повече няма да се случи. Дали е така?, попита Цонев. Ние трябва да си спомним тези събития и трябва да ги прочитаме, защото не всички в България са ги прочели както трябва, добави той.  Защо ние християните не се нареждаме редом до нашите братя мюсюлмани и да отдадем почит на героите за права, свободи и демокрация?, запита още той. Ние ще кажем, че няма повече опасност тези процеси да се повторят, когато това се случи, подчерта Йордан Цонев.  Тази страница ще бъде затворена за всички български граждани, когато в учебниците по история тя бъде описана и се изучава от бъдещите поколения с истинските имена и наименования като опит за етническо прочистване, което е престъпление против човечеството, бе категоричен Цонев. Тогава ние ще кажем, че няма опасност да се повтори. Затова сме тук и затова ще продължаваме да бъдем тук. Затова ще продължим нашата битка в българския и европейски парламент, допълни той.  Пред паметната плоча на Кязим Паша бяха поставени венци и цветя. Бившият главен мюфтия Фикри Сали отправи кратка молитва в памет на загиналия Кязим Паша и за всички жертви по времето на Възродителния процес.  Екипът на Централния лъч на ДПС присъства и на митинг в град Крумовград, където бе посрещнат тържествено от членове и симпатизанти на партията.  Всички дубликати и фалшификати за всичките 29 години имат срок на годност, - едни избори, каза в Крумовград Мустафа Карадайъ. Явяват се на избори и изчезват. Дори да са останали някои заблудени, апелът ми е намерете начин да им разясните, че гласът на празното е глас за националистите, обяви той.", "date": "2019.05.21", "title": "Карадайъ от Бял извор: Помним нашите герои и следваме тяхната мисия - права, свободи и демокрация!"}
{"url": "http://epicenter.bg/article/Chetirimesechno-meche-e-otkrito-v-dvora-na-neobitaema-kashta-v-selo-Kladnitsa--Video-/183613/2/0", "text": "Четиримесечно мече, вероятно отделило се от майка си, е открито снощи около 20.00 часа в частен двор на необитаема къща в с. Кладница, в района на „Държавно ловно стопанство Витошко-Студена”. Това съобщиха от пресцентъра на Югозападно държавно предприятие.   За този любопитен случай съобщи директорът на ЮЗДП инж. Дамян Дамянов, който заедно с горски служители от териториалното поделение на предприятието реагират веднага на подадения сигнал от местни жители.   Мечето, намерило подслон в двора на къщата, се покатерва на оградата, след което се озовава на близкия бор на височина около 15 метра.   Горските служители сигнализират РИОСВ Перник, полицията и пожарната. Уведомени са също неправителствените организации „Четири лапи” и „Зелени Балкани” за евентуалното транспортиране на животното до тяхна база. Предприемат се всички предохранителни мерки по спасяване на мечето, като се осигурява периметър, за да не се стресира то. Но с падането на нощта хората са изтеглени, а термокамерите за наблюдение заснемат как час и половина след полунощ животното слиза от дървото и поема към гората.   Служители на „ДЛС Витошко-Студена” дежурят на място, за да проследят дали ще има повторно явяване на мечето. Специалисти коментират, че то не би могло да оцелее само, ако не успее да открие майка си.   Мечките са част от екосистемата на Витоша, припомнят ловни специалисти. По техни наблюдения и на база заснетото от фотокапаните към момента броят на мечките в планината е над 15, като числеността им ежегодно се увеличава.", "date": "2019.05.21", "title": "Четиримесечно мече е открито в двора на необитаема къща в село Кладница (Видео)"}
{"url": "http://epicenter.bg/article/-Sazhivyavat--Uitni-Hyustan-s-holograma/183574/10/100", "text": "Наследниците на Уитни Хюстън сключиха договор, с който да съживят паметта на американската певица. Той предвижда да бъде издаден неин посмъртен албум и да бъде осъществено турне с помощта на холограма, предаде Франс прес. Дискографската компания „Праймъри уейв мюзик” обяви, че е подписала договор с наследниците на певицата, починала през 2012 година. Фирмата се е сдобила с 50 процента от правата над музикалното и филмовото ѝ наследство. Уитни Хюстън е изпълнителката, получила най-много награди за всички времена, напомня Франс прес. Нейният живот беше белязан от звезден възход и падения, свързани с дрогата. Тя почина на 48-годишна възраст, като от любимото дете на Америка се превърна и в любим обект на жълтата преса. Приоритет на подписания договор ще бъде осъществяването на холограмно турне на Уитни Хюстън и евентуално на подобен спектакъл на Бродуей. \"Уитни беше една изключителна певица и нейните песни и до днес са част от всекидневието на милиони хора по света\", заяви Лорънс Месъл, изпълнителен директор на „Праймъри уейв мюзик”.   Източник: dariknews.bg", "date": "2019.05.21", "title": "„Съживяват” Уитни Хюстън с холограма"}
{"url": "http://epicenter.bg/article/Otkriha-tri-samorachno-napisani-zaveshtaniya-na-Areta-Franklin--Video-/183581/10/99", "text": "Три саморъчно написани завещания бяха намерени в дома на Арета Франклин, едното от които под възглавници във всекидневната й.   Последното е от март 2014 г. То разпределя богатството на Кралицата на соул музиката сред членове на семейството й. Някои от писанията са изключително трудни за разчитане, по четирите страници има задраскани думи и фрази в полетата. Намерено е в тетрадка под възглавници на канапе. Арета Франклин почина на 76 г. през август миналата година от рак на панкреаса. Тогава не беше намерено завещание. И трите саморъчни версии са открити този месец. Другите две завещания са стояли в заключен шкаф, ключът, за който е намерен чак сега. Те са от 2010 г.   Дейвид Бенет, който 40 години е адвокат на Арета Франклин, е регистрирал завещанията. Той каза, че ги е показал на четиримата синове на певицата и на техни адвокати, но не е постигнато споразумение кое от тях да бъде признато за валидно. Двама от синовете й не са съгласни със завещанията. Според законите на щата Мичиган, където почина Арета Франклин, състоянието й се поделя поравно между синовете й.   Източник: Канал 3  ", "date": "2019.05.21", "title": "Откриха три саморъчно написани завещания на Арета Франклин (Видео)"}
{"url": "http://epicenter.bg/article/Vladimir-Zografski-se-ozheni-v-Polsha/183626/10/100", "text": "Най-добрият български ски скачач Владимир Зографски се ожени за дългогодишната си приятелка Агнешка Сковрон.  Щастливото събитие се състоя в град Честохова в родината на булката Полша, съобщиха от БФСки. 25-годишният Зографски и съпругата му отиват на медена седмица, а от началото на юни той подновява тренировки за новия сезон.    ", "date": "2019.05.21", "title": "Най-добрият български ски скачач Владимир Зографски се ожени в Полша"}
{"url": "http://epicenter.bg/article/Sled-kraya-na-seriala---idva-li-novo-nachalo-i-Sezon-9-na--quot-Igra-na-tronove-quot-/183636/10/0", "text": "Иде ли девети сезон на сагата за Железния трон - питат се част от феновете на сериала, който затвори кепенците с последния епизод от осмия сезон снощи. В социалните мрежи сред групите на почитателите на Денерис, Джон Сноу, Тирион, Церсей, Аря, Санса и дракона Дрогон, плъзна слух, че сериалът не е приключил. Даже нещо повече - тайно, барабар с осмия, финален сезон, през последните две години бил заснет и деветият, коментират фенове, позовавайки се на събратя от Хърватия, където бе заснета немалка част от филма, съобщава Канал 3.  Засега сценаристите и продуцентите мълчат, но хляб за тази хипотеза дава тотално отвореният финал, с който приключи последната серия на Троновете. Натиреният в изгнание след убийството на любимата кралица Джон заедно с диваците пое на север, отвъд Вала, а там все още не е съвсем сигурно, че е безопасно за хората. Аря отплава на запад от Кралски чертог, за да открива неизвестното. Драконът Дрогон отнесе мъртвата си майка Денерис неизвестно накъде. Санса стана кралица, а най-малкият брат от фамилията на Старките оглави Шестте кралства, след като даде независимост на Северната кралица и своя сестра.  И въпреки че създателите на фентъзи епоса се заклеха, че това е краят му, дали пък не връзват гащите с резервни пътеки - да има накъде да продължат, ако на някой някога му хрумне, че сериалът е прекалено добро бизнес начинание, за да бъде зачеркнато.  Разбира се, ако и авторът на книгите, основа на сагата, Джордж Мартин вземе, че даде благословията си.  Междувременно манията по сериала прерасна в петиция на недоволните от развръзката фенове. Повече от милион гневни привърженици на \"Игра на тронове\" се подписаха за преснемане на финала, а бройката лавинообразно расте. Феновете недоволстват от развоя на събитията - едни, че е убита любимата им, кръвожадна Денерис, други - че Джон не стана крал и не седна на разтопения от дракона Железен трон. Във фантазиите си на феновете им се привиждат какви ли не сюжетни линии, повечето клонящи към хепиенд.  Обезличеният в осми сезон Джон Сноу пък изведнъж се завърна в сериала от плът и кръв, със силна игра и демонстрирана решителност, но за кратко. Това само раздразни феновете му, които през цялото време на осми сезон мърмореха, че него хич го няма и освен да се кланя на любимата си леля, друго не прави. И, хоп - изненада!  Джон от йесмен, редовно подвиващ коляно пред кралица Денерис, се събуди и показа собствено виждане по въпроса за \"счупването на колелото\". Стражът на Севера даде превес на дълга и с целувка на Юда намушка леля си с камата, за да се разкъсва от разкаяние впоследствие. И докато се нарадваме, че Джон от предишните сезони \"възкръсна\" без втори път да е умирал, той постоя един час и взе, че си тръгна. Пое не накъде да е, а по пътеките на Нощния крал. Ето ви, например, една сюжетна линия, която преспокойно може да бъде заплетена и доразплетена в още няколко епизода.  В същото време НВО не може да не са доволни, че над 19 млн. души изгледаха последния епизод на продукцията им. А калкулацията на рейтинга винаги натежава пред каквито и да е клетви на създателите. И някак не ни се вярва, че огънят е стопил леда, а снегът е затрупал пепелищата от пожара и са постигнали вечно примирие. Въглените винаги могат да се поразровят. Така или иначе, всяко хубаво нещо има своя край, но сме убедени, че рейтинговата сага, превърнала се в социален феномен, не си струва да замине в историята след осем години на върха.  \"Игра на тронове\" умря, да живее \"Игра на тронове\"! Защо пък не?!  ", "date": "2019.05.21", "title": "След края на сериала - идва ли ново начало и Сезон 9 на \"Игра на тронове\"?"}
{"url": "http://epicenter.bg/article/Nov-svetoven-rekord--Sherp-izkachi-Everest-za-24-i-pat/183549/8/0", "text": "Непалският шерп Ками Рита постави нов световен рекорд, като за 24-и път завладя най-високия връх на Земята - Еверест (8 848 метра), съобщава БГНЕС.   По този начин 49-годишният алпинист счупи собствения си рекорд, който постави на 15 май. Той се изкачил на планината най-напред през 1994 г. и през последните 25 години е направил 24 изкачвания на Еверест.   Самият той сподели, че по време на живота си е завладял повечето от най-трудните и опасни върхове на Земята, включително Канченджунгу (8 586 м), Чо Ойю (8 188 м), Лхотце (8 156) и редица други. Първото изкачване до най-високия връх на земята е направено на 29 май 1953 г. от шерпа Тензинг Норгей и новозеландеца Едмънд Хилари. \r\n   \r\n   \r\n Шерпите, обитаващи основно високите непалски земи, влизат като №1 в историята на алпинизма и стават символ на физическата сила и неимоверната воля. Непалските шерпи притежават такава физиология, че когато са на високо успяват да използват кислорода по-ефикасно, отколкото когато се намират на морското равнище, установява екип от Кеймбриджския университет. ", "date": "2019.05.21", "title": "Нов световен рекорд: Шерп изкачи Еверест за 24-и път"}
{"url": "http://epicenter.bg/article/Blokada-v-Sofiya-zaradi-macha-mezhdu-Levski-i-TsSKA/183552/8/0", "text": "Затруднения в трафика се очакват днес в столичния център, където вечните съперници \"Левски” - ЦСКА излизат един срещу друг на Националния стадион \"Васил Левски\".   Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящото дерби от 18.00 часа.   Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно - пропускателни пунктове в района на спортното съоръжение полицаи ще извършват щателна проверка на всички посетители на футболния мач. Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена и от интернет.   Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри. Ангажимент по охраната на спортната среща имат частни охранителни фирми, чиято задача е да следят за опазване на реда на територията на стадиона по време на провеждане на срещата. При дейността си те ще бъдат подпомагани от полицейски служители, които ще се намесват при възникнала необходимост.   За да бъде избегнато струпване, приканваме зрителите да се възползват от по- ранното отваряне на входовете на стадиона. Вратите за посетители ще бъдат отворени в 16.00 часа. В деня на провеждане на футболния мач, билети на касите на Национален стадион \"Васил Левски“ няма да се продават.    Източник: Канал 3", "date": "2019.05.21", "title": "Блокада в София заради мача между Левски и ЦСКА"}
{"url": "http://epicenter.bg/article/Skandal-v-badmintona--Sestri-Stoevi-nyama-da-igrayat-poveche-za-Balgariya-/183610/8/0", "text": "Една от най-успешните двойки в световния бадминтон и шампионки от Европейските игри в Баку сестрите Габриела и Стефани Стоеви повече няма да играят за България. Причината за тяхното решение се крие в отношението на Българската федерация по бадминтон и в частност на нейния президент Володя Златев, предаде Канал 3.  „От много години и въпреки огромните трудности, които срещаме ние тренираме и работим усърдно, за да може да популяризираме бадминтона в България, както и да покажем на целия свят, че две българки могат да бъдат голяма сила в елита на бадминтона. Ние живеем и тренираме във Франция, далеч от нашите родители, приятели и колеги, за да се подготвяме максимално добре. През годините изтърпяхме огромни лишения, които не трябва да изпитва никой атлет, а още по-малко елитен шампион.  През последните години постигнахме много и с малкото, което получавахме. Искаме да информираме всички вас, че взехме много трудно решение за нас и за нашето бъдеще, но не можем повече да мълчим и да се преструваме, че всичко е наред. Всички знаете, че тази година има Европейски игри, Световното първенство и квалификационен цикъл за Олимпиадата през 2020. Искаме да ви информираме, че от няколко години ние, нашите родители и треньоъта ни се сблъскваме с непосилни за нас проблеми, които ни причинява „Българска Федерация Бадминтон“, но през последната година нещата станаха крайно нелицеприятни и нетърпими и ние се предаваме.  Борихме се, опитвахме се да популяризираме бадминтона, успяхме да докажем, че България може да бъде голяма сила в бадминтона на жени - двойки и накрая председателят на българска федерация по Бадминтон г-н Володя Златев ни каза, че ние нямаме предвиден бюджет и не ни се полагат никакви средства за подготовка - нещо, което в последствие се оказа лъжа и лично министър Красен Кралев потвърди пред нас, че това не е истина.  Обидно е председателят на федерацията ти да каже, че единствената Европейска титла в историята на българския бадминтон - нашата, се сравнява с републиканска титла и, че бюджетът, който е целеви и ни се полага заради успехите ни през изминалата 2018 г., се дава на други състезатели. Проблемът в никакъв случай не е само с финансирането. Ние сме се справяли винаги с това, което имаме. Проблемът е в цялостното отношението на „Българска Федерация Бадминтон“ и особено на г-н Володя Златев към нас през последните години и особено през последната година.  Изключителна арогантност, пренебрежение и откровена неприязън. Това отношение е причината за нашето решение и за настоящото обръщение.  Крайно несправедливо е бюджетът, който Министерство на Спорта е изплатил на „Българска Федерация Бадминтон“ за нашата подготовка да изчезва, незнайно къде и на нас да се казва, че нямаме предвиден бюджет. Несправедливо е след толкова много резултати, ние да продължаваме да си финансираме сами турнирите в Европа и в Азия при положение, че министерство на спорта е предвидило и изплатило бюджет за нашата подготовка на „Българска Федерация Бадминтон“.  Не е честно да отказваш да говориш с родителите ни, защото не си признавал пълномощното, което сме им дали, за валидно. И точно заради това неуважение и тази гавра с нас, която продължи достатъчно дълго време, ние взехме трудното решение, че няма да се състезаваме под българския флаг от тук насетне. Ще се откажем от нашите мечти (Европейските игри , Световно първенство и Олимпиада), защото не искаме повече да бъдем унижавани. Унижавани са и нашите родители. Бадминтонът е нашата работа, нашия живот и това решение въпреки, че е изключително тежко, може би единственото възможно.  Ще има хора, които ще кажат, че сме предатели и изоставяме нашата страна, но това не е така. България винаги ще бъде нашата страна, нашият дом и винаги ще сме благодарни за невероятната подкрепа, която получавахме, но трябва да разберете, че ако не се откажем сега и не бъдем чути, много други спортисти ще бъдат на нашето място. Благодарим на министерство на спорта и на министър Красен Кралев за подкрепата през годините.  Искаме да ви информираме, че сме упълномощили адвокат, който е подал сигнал в прокуратурата относно конкретни факти и действия на лица от „Българска Федерация Бадминтон“, които по оценка на нашия адвокат съставляват престъпления. За последното миналата седмица сме уведомили лично министър Красен Кралев и очакваме Министерство на спорта да окаже пълно съдействие на компетентните органи\", гласи пълното изявление на официалната им „Фейсбук\" страница.  ", "date": "2019.05.21", "title": "Скандал в бадминтона! Сестри Стоеви няма да играят повече за България "}
{"url": "http://epicenter.bg/article/Ministerstvoto-na-mladezhta-i-sporta-reagira-na-skandala-v-badmintona-/183612/8/0", "text": "Министърът на младежта и спорта Красен Кралев разпореди да се направи цялостна проверка на Българската федерация по бадминтон (БФБ) - на документите за организационното състояние, както и на документите за разходване на финансовите средства, предоставени за 2018 г. и за 2019 г. Проверката е назначена във връзка с подаден сигнал и след личен разговор на министър Кралев със състезателките по бадминтон Габриела и Стефани Стоеви,    Министерство на младежта и спорта (ММС) подкрепя финансово, чрез БФБ, Габриела и Стефани Стоеви години наред, като са предоставени средства за подготовката им и за изграждането им като състезателки от най-висок ранг. През 2019 г. за състезателките са предоставени средства за годината за подготовка и възстановяване – по 12 000 лева, за месечни средства по 900 лева (общо за година по 10 800 лева), за материално-техническо обезпечаване – по 9000 лева и средства за участие в състезанията, включени в международния спортен календар (седем турнира, които се явяват олимпийска квалификация).  През 2018 година за подготовка и възстановяване на Стоеви са отпуснати по 10 000 лева, за месечни средства по 900 лева (общо за година по 9 600 лева). Също така са предоставени средства за материално-техническо обезпечаване и средства за участие в състезанията, включени в международния спортен календар.  Министър Кралев проведе среща с Габриела и Стефани Стоеви миналата седмица. След като разговаря и с ръководството на БФБ, Кралев призова сестри Стоеви да продължат тренировъчната си програма с цел завоюване на квоти за участие в Летните олимпийски игри 2020 година, като ги увери, че подготовката им ще бъде обезпечена изцяло. Стоеви благодариха за подкрепата от страна на Министерството, но заявиха, че са решени да се оттеглят от състезателната си дейност заради разочарованието си от БФБ.  ММС ще окаже пълно съдействие на компетентните органи за разследване на дейността на БФБ.  ", "date": "2019.05.21", "title": "Министерството на младежта и спорта реагира на скандала в бадминтона "}
{"url": "http://epicenter.bg/article/Grigor-zagubi-oshte-v-parviya-krag-v-Zheneva/183630/8/18", "text": "Григор Димитров отпадна още в първия кръг на турнира от сериите АТР 250 в Женева, след като загуби от аржентинеца Федерико Делбонис с 6-1, 4-6, 2-6. Първата ракета на България започна надпреварата от квалификациите, където записа две победи, но днес бе спрян от 84-ия в света Делбонис, съобщава БГНЕС   Григор започна отлично двубоя и направи два пробив в първия сет, в който даде само един гейм на съперника си. Хасковлията бе особено солиден на собствен сервис, вкарвайки 86 процента от първото си подаване. Този процент обаче значително спадна във втората част, в която Димитров загуби сервиса си два пъти и Делбонис вкара мача в решаващ трети сет. В него българинът не игра на нужното ниво и допусна нови два пробива, което позволи на Делбонис да затвори мача след час и 38 минути игра. По този начин Димитров записа пореден разочароващ резултат в последните месеци, този път под ръководството на новия си треньор Радек Щепанек. За българския тенисист предстои участие във втория за годината турнир от Големия шлем - Ролан Гарос, който започва в неделя.", "date": "2019.05.21", "title": "Григор загуби още в първия кръг в Женева"}
{"url": "http://epicenter.bg/article/Dramata-shte-e-do-posledno--TsSKA-udari-Levski--no-ostava-vtori-/183639/8/0", "text": "ЦСКА победи Левски с 2:0 в дербито на 35-ия кръг на Първа лига. По този начин интригата за титлата ще бъде до последния кръг в петък, след като и шампионът Лудогорец надигра Ботев в Пловдив с 2:0. Разградчани водят в класирането с една точка пред ЦСКА, предаде Канал 3.  На стадион \"Васил Левски\" пред около 8 хил. зрители мачът започна с много битка по терена, но чисти голови положения на стадион „Васил Левски” нямаше. На няколко пъти имаше твърди влизания от страна на играчи и от двата отбора, но съдията Драгомир Драганов пусна по- свободна игра.  Мариани застраши вратата на ЦСКА с далечен удар, който обаче премина високо над вратата на Черниаускас.  От своя страна Тиаго и Али Соу се опитаха да отбележат за „червените”, но точният удар липсваше.  След почивката ЦСКА заигра по- активно и в 56-та минута имаше претенции за дузпа за игра с ръка на Утонджи в наказателното поле на Левски. Драганов обаче подмина ситуацията.  „Червените” откриха резултата в 69-та минута. Тиаго изпълни фаул от около 30 метра, топката рикошира в тялото на Костов, излъга Николай Михайлов и влезе във вратата за 1:0.  В 84-та минута Левски остана с човек по- малко на терена, след като Нуно Рейш си изкара изключително глупав втори жълт картон. Защитникът на „сините” загуби топката от Енрике, задържа го и Драганов правилно го прати под душовете. Секудни след това ЦСКА вкара втори гол. Евандро се оказа най- съобразителен в наказателното поле след центриране от фаул, Райнов не се ориентира и играчът на „червените” от няколко метра вкара за 2:0.  В Пловдив Лудогорец също взе своето, след като започна много активно срещата в търсенето на победа, която щеше да доближи разградчани до титлата.  Още в 12-та минута гостите стигнаха до претенции за дузпа, но падането на Манолев бе подминато от съдията.  В 29-та минута обаче Ивайло Стоянов посочи бялата точка за нарушение срещу Димо Бакалов. Козмин Моци обаче пропусна от бялата точка.  До края на полувремето Лудогорец все пак стигна до ценна преднина. В 35-та минута Кешеру откри резултата след асистенция на Кешеру, а в самия край на полувремето Швиерчок сам реализира за 2:0.  През второто полувреме Антонио Вутов бе близо до гола в 79-та минута и да намали резултата, но ударът му премина покрай вратата на Лудогорец  По този начаин разликата между двата отбора остава само една точка. В последния кръг в петък Лудогорец приема Черно море, а ЦСКА е домакин на Ботев Пловдив. Всички мачове са от 20:00 часа.  ", "date": "2019.05.21", "title": "Драмата ще е до последно! ЦСКА удари Левски, но остава втори "}
{"url": "http://epicenter.bg/article/Predade-se-chovekat-payak--nalazil-Ayfelovata-kula/183542/7/0", "text": "  Айфеловата кула беше евакуирана и затворена, след като мъжът се покатери по нея и отказваше да слезе в продължение на няколко часа. Парижката полиция заяви, че в крайна сметка той се е съгласил да се предаде. Засега няма информация какви са били мотивите му.   Източник: Канал 3  ", "date": "2019.05.21", "title": "Предаде се човекът паяк, налазил Айфеловата кула"}
{"url": "http://epicenter.bg/article/Avstriyskata-Partiya-na-svobodata-shte-podkrepi-vot-na-nedoverie-sreshtu-Sebastian-Kurts-/183559/7/0", "text": "Австрийската Партия на свободата ще подкрепи вот на недоверие на опозицията срещу канцлера Себастиян Курц след излизането си от коалицията с Австрийската народна партия, съобщи във вторник държавната агенция APA, предават ТАСС и Агенция \"Фокус\".  В понеделник австрийските опозиционни партии обявиха намерението си да свикат извънредно заседание на парламента и да предложат на Националния съвет да гласува вот на недоверие срещу Курц, който трябва да подаде оставка на фона на скандала около бившия вицеканцлер Хайнц-Кристиян Щрахе.  Конкретно, вот на недоверие към канцлера иска да внесе партия „Сега – листа Пилц“. Самият Курц обаче възнамерява да блокира спешното заседание на парламента и да го свика едва след 26 май - денят на провеждане на европейски избори в Австрия.  ", "date": "2019.05.21", "title": "Австрийската Партия на свободата ще подкрепи вот на недоверие срещу Себастиан Курц "}
{"url": "http://epicenter.bg/article/Nasha-bankerka-e-uchastvala-v-koruptsionna-shema-za-miliardi-dolari-v-Mozambik-/183568/7/0", "text": "Българка пледира виновна пред съд в Ню Йорк по обвинения в пране на пари в рамките на корупционна схема в Мозамбик, съобщава БТА.  Детелина Събева, бивша служителка на швейцарската банка \"Креди Сюис\" (Credit Suisse), се призна за виновна пред съдия Уилям Кунц в Бруклин. Тя е един от тримата банкери от \"Креди Сюис\", на които през януари американската прокуратура повдигна обвинения, че са били замесени в корупционната схема, включваща заеми за държавни компании в Мозамбик на стойност над 2 млрд. долара. Най-малко 200 млн. долара са били отклонени.  37-годишната Събева каза, че през 2013 г. шефът й Андрю Пиърс й доверил, че е взел подкуп от 1 млн. долара във връзка с кредит от 372 млн. долара за държавна компания в Мозамбик. Рушветът бил даден от \"Привинвест\" (Privinvest) - базирана в Абу Даби компания, която имала договори с мозамбикски държавни фирми.  Според Събева Пиърс превел около 200 000 долара от подкупа по нейна банкова сметка. \"Съгласих се да приема и държа тези пари, въпреки че знаех, че са придобити от незаконна дейност\", заяви тя.  Събева дошла доброволно от Лондон в Ню Йорк, за да отговаря по повдигнатите й обвинения. Тя бе освободена под гаранция. На заседанието не бе споменато да е сключила споразумение с прокуратурата за сътрудничество. Адвокатът на българката отказа коментар.  Другите обвиняеми по делото са Андрю Пиърс и Сурджан Сингх, също бивш банкер от \"Креди Сюис\". Двамата оспорват по съдебен път искането на САЩ да бъдат екстрадирани от Великобритания.  Във връзка със случая са повдигнати обвинения на общо седем човека. Сред тях са Жан Бустани, бивш директор на \"Привинвест\" за продажбите, който е в ареста в САЩ, както и бившият министър на финансите на Мозамбик Мануел Чан. Той се бори за това да не бъде екстрадиран от Република Южна Африка.  Според прокурори, между 2013 и 2016 г., мозамбикски държавни компании са взели кредити за над 2 млрд. долара, гарантирани от правителството и уредени от \"Креди Сюис\" и още една инвестиционна банка, която не бе назована. Руската банка ВТБ също е осигурявала финансиране на държавни компании в Мозамбик, отбелязва Ройтерс.  През 2016 г. южноафриканската държава - една от най-задлъжнелите в света, призна, че е гарантирала заеми. Това накара чуждестранни донори да прекратят подкрепата си за Мозамбик. В резултат националната валута се срина и страната изпадна в неплатежоспособност, като спря да обслужва държавния си дълг.", "date": "2019.05.21", "title": "Наша банкерка е участвала в корупционна схема за милиарди долари в Мозамбик "}
{"url": "http://epicenter.bg/article/V-Rusiya-otbelyazvat-288-godini-ot-sazdavaneto-na-Tihookeanskiya-flot--VIDEO--/183583/7/97", "text": "Червенознаменният Тихоокеански флот на Русия празнува днес 288 години от основаването си. На 21 май 1731 г, по време на царстването на императрица Анна Йоановна, Сенатът на Руската империя учредява Охотския военен порт - първото постоянно действащо военноморско подразделение на Русия в Далечния изток.  \"Командващият Тихоокеанския флот адмирал Сергей Авакянц от името на Военния съвет на флота сърдечно поздравява всички моряци, гражданския персонал и ветераните с годишнината от основаването на флота\", се казва в разпространеното съобщение на министерството на отбраната по този повод.  В съобщението се казва още, че създаването на пристанището Охотск е първият етап от създаването на морски сили в региона, които впоследствие се преобразуват в Тихоокеанския флот.  Понастоящем той е едно от най-крупните съединения на ВМФ на Руската федерация, което обезпечава сигурността и защитата на интересите на Русия в Азиатско-Тихоокеанския регион. Отбелязва се, че зоната на отговорност на флота обхваща територия, равна на общия размер на зоните, за които отговарят всички други флотове взети заедно.  Днес корабите на Тихоокеанския флот носят бойна служба в Тихия и Индийския океан, в Охотско, Японско и Южно-Китайско море, изпълняват задачи дори в Средиземноморието, отбелязва в съобщението си руското министерство на отбраната.   ", "date": "2019.05.21", "title": "В Русия отбелязват 288 години от създаването на Тихоокеанския флот (ВИДЕО) "}
{"url": "http://epicenter.bg/article/Emanyuel-Makron--Evropa-ne-mozhe-da-varvi-napred--ako-ima-raznoglasiya-mezhdu-Parizh-i-Berlin/183587/7/0", "text": "Френският президент Еманюел Макрон потвърди днес своята увереност, че е необходим здрав съюз между Франция и Германия, предаде ДПА, цитирана от БТА.  Европа не може да върви напред, ако има разногласия между Париж и Берлин, каза Макрон в интервю за няколко френски регионални вестника. По думите му той и германският канцлер Ангела Меркел изпитват взаимно уважение и поддържат добро сътрудничество. \"Немците направиха истински компромиси\", каза френският лидер и изброява сфери като бюджета, еврозоната, отбраната, защитата на авторските права, както и отстояването на интересите на Европа пред световните сили. Макрон заяви, че не е необходимо ЕС да бъда стерилен съюз, в който не се говори за разногласията. Той се позовава на партньорствата \"Де Гол - Аденауер, Митеран - Кол и Шрьодер - Ширак, които са имали \"истински различия в мненията, довели до истински напредък\". По темата за евроизборите, които ще се състоят в неделя във Франция, Макрон казва, че те са много важни и са първите от 1979 г. насам, които представляват \"екзистенциален риск\". Президентът отбелязва, че за пръв път се забелязва колаборация между националистически партии и външни интереси, чиято цел е раздробяване на Европа. \"Руснаците и някои други никога досега не са били толкова склонни да подкрепят крайни партии\", заключава президентът на Франция Еманюел Макрон, предаде ДПА. В същото интервю той предупреждава европейците \"да не бъдат наивни\" относно възможностите за външна намеса в изборите за Европейски парламент, предаде Асошиейтед прес. Той обвинява директно Стив Банън, бившия стратег на Тръмп, и руски олигарси, че са в заговор с европейски националисти за разбиване на Европейския съюз.  Наскоро Банън беше във Франция и похвали предизборната кампания на крайнодесния лидер Марин льо Пен. Тя обаче се дистанцира от американеца в стремежа си да разшири подкрепата за своята партия Национален сбор.  ", "date": "2019.05.21", "title": "Еманюел Макрон: Европа не може да върви напред, ако има разногласия между Париж и Берлин"}
{"url": "http://epicenter.bg/article/Vot-na-nedoverie-sreshtu-Sebastian-Kurts-na-27-may-/183588/7/0", "text": "Австрийският парламент ще гласува вот на недоверие срещу канцлера Себастиан Курц в понеделник, 27 май, след корупционния скандал, който завърши разпадането на коалицията с дясната Партия на свободата, предава AFP, като се позовава на председателя на долната камара на местния парламент.  „Парламентът ще проведе извънредна сесия на 27 май, понеделник“, заяви пред журналистите Волфганг Соботка.    ", "date": "2019.05.21", "title": "Вот на недоверие срещу Себастиан Курц на 27 май "}
{"url": "http://epicenter.bg/article/Kasmetliya-nameri-zlato-za-100-hilyadi-dolara-s-metalotarsach/183591/7/0", "text": "Късметлия намери с металотърсач самороден къс злато с тегло 1,4 кг в Калгурли, Западна Австралия, съобщи в. \"Дейли мейл\". Цената му е почти 100 000 долара.   Самородните късове злато с този размер са рядкост. В този район - Голдфийлдс Есперанс, се случва да бъдат намерени веднъж - два пъти годишно, обикновено със солидно оборудване.   В началото на месеца семейство намери самороден къс злато с тегло 624 гр, докато разхождаше кучето си в покрайнините на гр. Бендиго, щата Виктория.   Много по-голям къс злато - 2,11 кг, намери пенсионер в северния район Голдфийлдс миналия септември. Оценката му е около 110 000 долара.   Източник: Канал 3", "date": "2019.05.21", "title": "Късметлия намери злато за 100 хиляди долара с металотърсач"}
{"url": "http://epicenter.bg/article/-quot-Cherni-zhiletki-quot--okupiraha-parizhko-letishte---quot-Frantsiya-ne-e-na-frantsuzite-quot--/183592/7/0", "text": "Стотици нелегални имигранти окупираха парижкото летище \"Шарл де Гол\" в неделя в знак на протест срещу депортирането си и поискаха незабавна среща с френския премиер Едуар Филип, за да обсъдят с него имигрантската политика на страната. Според съобщението на британския в. \"Дейли мейл\" над 500 \"черни жилетки\", както се наричат самите те по аналогия с \"жълтите жилетки\", които вече шести месец протестират срещу икономическата и социална политика на президента Еманюел Макрон, са поискали да се спре депортацията на нелегални имигранти и да им бъде дадено убежище в страната.  Видео, публикувано в Туитър, показва протеста на \"черните жилетки\", които настояват авиокомпанията \"Ер Франс\" да спре да участва в депортирането на нелегални имигранти и те незабавно да получат разрешение за постоянно пребиваване.  На кадрите се вижда и чува как един от активистите крещи през мегафон: \"Франция не е на французите! Всеки има право да бъде тук!\"  Според съобщенията Терминал 2 на летището е бил блокиран, като летищните власти твърдят, че не е имало забавени или отменени полети.  Протестиращите, главно от Африка, са поискали от френския премиер всички нелегални имигранти да получат право на постоянно пребиваване, както и всички необходими за това документи.  Делегация от \"Ер Франс\" се е срещнала с протестиращите, които плашат да продължат с блокадите, докато исканията им не бъдат напълно удовлетворени.    ", "date": "2019.05.21", "title": "\"Черни жилетки\" окупираха парижко летище: \"Франция не е на французите!\" (ВИДЕО)"}
{"url": "http://epicenter.bg/article/Vladimir-Zelenskiy--Razpusnah-Radata-zaradi-niskoto-doverie-kam-neya---4--/183599/7/0", "text": "Президентът на Украйна Владимир Зеленский разкри, че главният аргумент за разпускане на Върховната Рада е много ниското доверие на украинските граждани към тази институция, предават ТАСС и Агенция \"Фокус\".  Той заяви това във вторник на среща с ръководството на парламента и лидерите на парламентарни фракции по въпроса за предсрочно прекратяване на пълномощията на VIII състав на Върховната Рада на Украйна и за насрочване на нови парламентарни избори.  „Главният аргумент за разпускане на Върховната Рада е много ниското доверие на гражданите на Украйна към тази институция – 4%. Това е оценка на работата на парламента и най-силният аргумент за прекратяването на пълномощията му. Аз, като гарант на Конституцията, съм длъжен да гарантирам правата на гражданите на Украйна. Юридическото основание за разпускането – от 2016 година не съществува коалиция“, цитира заявлението на Зеленский уебсайтът на президента.  По-рано стана ясно, че Зеленский се е договорил с лидерите на фракциите във Върховната Рада за разпускане на парламента и провеждане на предсрочни избори.  Това заяви на брифинг председателят на Радикалната партия Олег Ляшко, като отбеляза, че указът за разпускане на парламента трябва да бъде обнародван в сряда или до края на седмицата. Той посочи ориентировъчно, че предсрочния парламентарен вот ще се състои на 21 юли.  По думите на първия заместник-председател на Върховната Рада Ирина Герашченко, изборите ще се проведат или на 21, или на 28 юли. Тя отбеляза, че държавният глава се е обърнал към парламента с молба да се проведе извънредно заседание, за да бъдат приети изменения в избирателното законодателство.  ", "date": "2019.05.21", "title": "Владимир Зеленский: Разпуснах Радата заради ниското доверие към нея – 4% "}
{"url": "http://epicenter.bg/article/Restorantskata-veriga-na-Dzheymi-Olivar-falira/183602/7/0", "text": "Ресторантската верига на звездния готвач Джейми Оливър обявява фалит, застрашавайки 1300 работни места, предаде Асошиейтед прес.  Компанията посочи, че е преминала под административно управление, което е форма на защита от кредитори при фалит, и назначи консултантската фирма Кей Пи Ем Джи (KPMG) да следи процеса.  Веригата има 23 италиански ресторанта във Великобритания.  Оливър, известен по света с готварските книги и телевизионните си предавания, заяви, че е \"дълбоко натъжен от този развой на събитията\" и отправи благодарност към всички служители и доставчици, влагали сърце и душа в компанията повече от десетилетие.", "date": "2019.05.21", "title": "Ресторантската верига на Джейми Оливър фалира"}
{"url": "http://epicenter.bg/article/Kurts-predlaga-novi-ministri-nay-kasno-do-kraya-na-denya-/183623/7/0", "text": "Канцлерът на Австрия и председател на Австрийската народна партия (АНП) Себастиан Курц ще предложи нови министри в кабинета си „най-късно до края на деня“, предава ORF, най-голямата обществена медия в страната, цитирана от Агенция \"Фокус\".  Съответното обяви самият Курц на съвместната пресконференция с президента Александер ван дер Белен.  Очаква се новото правителство във Виена да бъде обявено още в сряда. Промените в него станаха наложителни след оставките на министрите от „Партията на свободата на Австрия“. Нови ръководители ще имат министерствата на вътрешните работи, отбраната, инфраструктурата и на социалните въпроси. Австрия ще има и нов вицеканцлер.  Курц обяви, че ще предложи „квалифицирани лица от администрацията и експерти с висока почтеност и независимост\". Става въпрос само за висши служители, които също имат професионална квалификация.  ", "date": "2019.05.21", "title": "Курц предлага нови министри най-късно до края на деня "}
{"url": "http://epicenter.bg/article/Kito--Asandzh-ni-struvashe---795-000/183624/7/0", "text": "На 795 000 щатски долара е бил оценен престоят на Джулиан Асандж в еквадорското посолство в Лондон, предаде РИА Новости, цитиран от Новини.бг Властите в латиноамериканската държава са изчислили колко е струвало пребиваването на основателя на WikiLeaks. Човекът, публикувал документи на американския Държавен департамент, се е укривал в сградата на дипломатическата мисия от 2012 до 2019 г.  \"Престоят на Асандж струваше на държавните финанси 795 000 щатски долара\", това е било посочено в официално съобщение на правителството в Кито. По-голямата част от парите ($ 529 000) са отишли за хонорари на юристи, занимавали се с правния статут на австралиеца.", "date": "2019.05.21", "title": "Правителството в Кито: Асандж ни струваше $ 795 000"}
{"url": "http://epicenter.bg/article/Kremal-predupredi-Zelenskiy--che-sanktsiite-nyama-da-pomognat-za-razreshavane-na-krizata-v-Donbas-/183632/7/97", "text": "Кремъл предупреди новия украински президент Володимир Зеленский, който призова САЩ да наложат нови икономически санкции на Русия, че това няма да помогне за намиране на решение на войната в Източна Украйна, предадоха Франс прес и ТАСС, цитирани от БТА.  Подобни изявления няма да помогнат на Украйна да разреши проблема в югоизточните райони, заяви пред журналисти говорителят на Кремъл Дмитрий Песков, имайки предвид сепаратистките украински региони. Войната в Източна Украйна отне живота на близо 13 000 души от началото ѝ през 2014 година.  41-годишният Зеленский вчера встъпи в длъжност. Той заяви, че неговият приоритет е да сложи край на конфликта с проруските сепаратисти.  \"Няма да преодолеем руската агресия сами\", подчерта той на среща с представители на САЩ в кулоарите на церемонията, добавяйки, че е необходимо засилване на санкциите. Американската делегация беше водена от американския министър на енергетиката Рик Пери.  Днес Песков подчерта, че само Украйна може да сложи край на конфликта в източните си части, като следва споразумението от Минск, договорено през 2015 г. под егидата на Киев, Москва, Берлин и Париж.  \"САЩ не могат да изпълнят списъка с изисквания на споразумението от Минск, нито Русия. Киев може и трябва да го направи\", подчерта говорителят на Кремъл.  ", "date": "2019.05.21", "title": "Кремъл предупреди Зеленский, че санкциите няма да помогнат за разрешаване на кризата в Донбас "}
{"url": "http://epicenter.bg/article/Liderat-na-liberalite-v-EP--Kraynata-desnitsa-e-platena-ot-Putin--za-da-unishtozhi-Evropa--/183633/7/0", "text": "Ги Верхофстат, лидерът на либералите в Европейския парламент, предизвика Матео Салвини на дебат и го обвини в заговор с руския президент Владимир Путин за унищожаване на Европа, съобщи \"Политико\", цитирано от Агенция \"Фокус\".  Във видеопослание в Туитър бившият премиер на Белгия директно се обърна към италианския вътрешен министър и лидер на крайнодясната партия \"Лига\".  \"Предизвиквам те на дебат, тъй като хората имат пълното право да научат какви дяволски планове кроиш в ума си\", обяви Верхофстат няколко дни преди да започнат изборите за Европейски парламент.  Либералът свърза Салвини с други еврокспетични фигури, включително и с Хайнц-Кристиан Щрахе, австрийският крайнодесен лидер, който предизвика политическа криза в Австрия.  Верхофстат отбеляза, че лидери като Салвини, Щрахе, Льо Пен, Орбан и Фарадж \"постоянно заговорничат и са платени от Путин, за да унищожат Европа\".   Той припомни, че наскоро е провел дебат с италианския премиер Джузепе Конте в Европейския парламент. Но \"ние знаем, че вие сте реалният лидер на италианското правителство\", обърна се той към Салвини.  \"Кажете ми къде искате да го направим, в Брюксел или в Италия. Ще бъда там\", закани се либералът.  ", "date": "2019.05.21", "title": "Лидерът на либералите в ЕП: Крайната десница е платена от Путин, за да унищожи Европа! (ВИДЕО)"}
{"url": "http://epicenter.bg/article/Vladimir-Zelenskiy-nasrochi-izvanredni-parlamentarni-izbori-za-21-yuli-/183643/7/0", "text": "Новият държавен глава на Украйна Владимир Зеленский подписа указ за разпускането на Върховната рада и разпореди провеждането на предсрочни парламентарни избори в страната на 21 юли, съобщава киевското издание „Страна“, цитирано от Агенция \"Фокус\".  „Да се прекратят правомощията на осмия състав на Върховната Рада на Украйна. Да се назначат специални избори за Върховната Рада на Украйна на 21 юли 2019 г.”, се казва в текста на указа.  Документът влиза в сила в деня на публикуването му в официалните вестници. Кабинетът на министрите е натоварен да осигурява финансирането за предсрочните избори.  Юрий Бойко подкрепи разпускането на Върховната Рада. Лидерът на „Опозиционна платформа - за живот\" съобщи, че водената от него партия е готова за избори. Представители на \"Отечество\" на Юлия Тимошенко, НФ и БПП също одобриха свикването на предсрочни избори.  С друго решение Владимир Зеленский освободи от длъжност началника на Генералния щаб на украинската армия Виктор Муженко, предава информационната агенция УНН.  На негово място Зеленски назначи генерал-лейтенант Руслан Хомчак.  Медията припомня, че по-рано оставки подадоха директорът на Службата за сигурност на Украйна Василий Грицак и министърът на отбраната Степан Полторак.  Междувременно завеждащият администрацията на президента на Украйна Андрей Богдан обяви, че новият президент ще насрочи референдум по въпроса как да се постигне мирно споразумение с Русия.  „Въпросът за постигане на мирно споразумение с Русия: обмисляме да го изнесем на референдум, така че не само депутатите да гласуват, не само президентът, а народът на Украйна да вземе това решение”, заяви Богдан пред телевизионния канал „112 Украйна\", на който се позовава агенцията.  ", "date": "2019.05.21", "title": "Владимир Зеленский насрочи извънредни парламентарни избори за 21 юли "}
{"url": "http://epicenter.bg/article/Vasil-Vasilev--Ne-sa-vinovni-balgarite--che-ne-hodyat-do-urnite--vinovni-sa-partiite--che-ne-formulirat/183541/11/0", "text": "Ако търсите образец на празнословието, вземете кампанията за евроизборите. Постни, безсъдържателни приказки, словесна плява. Трудно ще откриете зрънце, за което да се хванете. Повечето кандидат-депутати говорят на стерилния брюкселски език - никого да не засегнат навън, нищо да не направят вътре, общи лафове - Европа, солидарност, да вярваме, нашите ценности, още средства, най-ценния капитал, доходите, ах, доходите, ще работим за това, ще работим за онова. Стотина фрази, съизмерими с речниковия фонд на Елочка Шчукина.   Иначе и това, и онова, са увити в мъгла и са много условни. Депутатите щели да работят! И нищо да не изработят, какво ще стане ? Няма да им прекъснат мандата. Няма ангажимент, срокове, цифри. Досегашните евродепутати не направиха нищо запомнящо се и какво от това. Никой не казва - ще докарам 100 милиона за зеленчукопроизводството, няма да позволя замърсяването на Черно море, ще наложа кирилицата като българската азбука в ЕС...Нищо такова ! Обли, обтекаеми, лъскави фрази, предъвквани, втръснали ни изрази, разтягане на локуми до безкрай. Някои слагат Европа на първо място, те били първо европейци, после и малко българи, та да им благодарим за благоволението.   Как няма да се очаква слаба активност при толкова мършава кампания ? Не са виновни българите, че не ходят до урните, виновни са партиите, че не формулират каузи. Кауза ли е, че Европа щяла да бъде социална. Голяма работа, щом България не е. Или че Европа ни поддържала, защото вярвала на Борисов. Глупости ! Представяте ли си някой да гласува, защото бил очарован от Мария Габриел, от Станишев или от седесаря Йорданов. Последният даже излъчва толкова проклетѝя, че може да ви отрови лятото. Скука, кухи фрази, театрални жестове, напомпани изречения, а зад тях няма никой. И в преносния, но и в прекия смисъл. Рехави събранийца, попълвани от местния партиен елит и техните роднини, т.е. тези, които ще се облажат, ако партията им победи. Интригата е дали преференциите ще изхвърлят Станишев или гореспоменатия Йорданов.   Очаквало се избирателна активност около 40 %. С тези празни и кухи призиви тя не би следвало да е повече от 20 %, ако не беше разковничето - това е един вид референдум за и против Борисов. Благодарение на тази особеност може повече хора да отидат до урните, особено тези, които се надяват да падне. Някои се канят да гласуват за БСП, само и само да свалят Борисов. В скучната пропаганда има някои светли акценти - Елена Йончева, Иво Христов, Александър Урумов, Велизар Енчев, посланията на Възраждане, най вече защото в тях има българска кауза и няма брюкселски език.   Изглежда, че е скучна кампанията и в останалите страни. Ако има интересни послания, те са от противниците на статутквото. Запада ги сочи с пръст, наежва се срещу тях. Според Ле Монд някои западноевропейски лидери ще обвържат раздаването на еврофондовете с приема на мигранти. Ще ви даваме пари, само ако приютявате пришълците. От тях ще подбираме необходимата ни работна ръка, нежеланите остават при вас, в гетото. Ето ви пари да ги храните.   Неминуемо ще поставят и друго условие - да приемем Истанбулската конвенция - втората опорна точка на загнилия либерализъм. Това може да говори само едно - този ЕС не възбужда ентусиазъм в европейците, той по-скоро върви към криза и разпад. А нашите евродепутати трябва да бъдат държани под око - да не би вместо да докарат еврофондове, да ни продадат за една паница леща. Някои са в състояние да го направят. ", "date": "2019.05.21", "title": "Василев: Не са виновни българите, че не ходят до урните, виновни са партиите, че не формулират каузи"}
{"url": "http://epicenter.bg/article/Kevork-Kevorkyan--Nay-napred-pchelite--/183545/11/33", "text": "Най-после един клетник им го каза: „Ще живеем като по турско“.  По Би Ти Ви /репортер Маргарита Стефанова/ представиха едно свидетелство, направо за Историята – без лигавенето на разни спецове, прислужници на Властта.  Младо семейство пчелари, три години се бъхти, взема заеми, кандидатства за европейска програма – и тъкмо тогава някакъв едър арендатор пръска с пестициди и избива пчелното им стопанство.  И момчето – едно красиво българче, каза: „Няма какво друго да правим, освен да бягаме в планините, да живеем там като по турско“.  Каза го сега, в 2019 година, а някои измамници твърдят – пак сега, че е нямало турско робство.  Три години голямото им дете не е ходило на почивка, имат още едно – по-малко, а сега остават – сред мъртвите пчели - на 540 лева детски надбавки.  Вижте колко истини съдържа тази миниатюра, произведена в БГ.  За кого са европейските програми, всъщност?  Ако ти не защитиш малкия интерес на този скромен пчелар наравно с интереса на арендатора, нищо не правиш;  изобщо не го приближаваш до Европа – щом ти казва, че като по турско трябва да бяга в гори тилилейски, понеже един пчелин не може да гледа спокойно.  Друг каза в същия репортаж: „След пчелите ще дойде ред на хората!“  О, драги, този ред отдавна е дошъл.  Това е едно отхвърлено, изоставено, поругано семейство – и нищо не може да го убеди, че някой тук, а и в Европа, прави нещо за тях.  Отнемат им дори милостинята, а те чакат справедливост.  Станахме страна с две враждуващи общности - богати и бедни.  Един от арендаторите направо се подигра на бедняците – да си направели система за уведомяване, та той да има възможност да ги уведомява – с имейли – когато тръгне да пръска/трепи пчелите.  Сякаш бедняците ще бъдат по-щастливи от въпросните уведомления.  Всъщност, никой не си направи труда да уведоми Народа, че една част от него вече са я изоставили необратимо.  Пропуснаха и тази милост – но не е от срам, а от безразличие.  Написах тия дни няколко думи за ония, които се мазнят на „турското робство“ – било метафора и прочее мерзости.  Дали не го правят, извън всичко друго, и за да поеме Народа по-безболезнено днешните си горчилки – а така пътьом да олижат за пореден път чорбаджиите си?  Един приятел, от най-мъдрите коментатори във Фейсбук, ми напомни за фабриката на Добри Фабрикаджията в родния ни Сливен – е, да, предприемчиви хора винаги е имало, то и днес ги има, само дето това не пречи на мнозинството да се чувства като роби.  Обаче ние, като деца, щом видехме цигулката на Добри Чинтулов, изложена в сливенската мъжка гимназия – това беше една магическа гледка, и се сещахме за „Вятър ечи, Балкан стене“…  И на кого да вярваме сега – на днешните фалшивци или на Чинтулов - или, за общ наш срам, на младия пчелар?  И знае ли някой, колко вида робство има днес - това, че сме лидери в най-позорните класации не е ли робство?  И пак има богати хора, новите „възрожденци“ – които „възродиха“ безсрамното забогатяване, краденето до дупка.  В това отношение надминаха дори кърджалиите, от всичко се краде, от всичко и до шушка, тъпанари без въображение – вижте им „къщите за гости“, тази пък глупост ни доубеждава, че ще мирясат едва тогава, когато превърнат Народа в нежелан гост в собствената му страна.  Бягайте в планините, поне да не ви е гнус от тия.  Един пък се опитал да лети с балон тия дни – и се заклещил в планината, ни напред, ни назад, хората се разтревожили и тръгнали да го спасяват.  А той вика: „Нищо извънредно не е станало“.  Прав е – тя държавата се е заклещила цялата, те тръгнали да спасяват един главанак.  Не ви ли се струва, че върви акция за спасяването на главанаците – засега поединично.  На някои изобщо не им минава през ума, че националната сигурност не се крепи на една ограда срещу бежанците, която всеки може да прескочи. Национална сигурност минава през родовата памет, през родовата чест, накрая през Истините на Историята.  Ако ги оставите да загният, накрая ще си имате работа с едно население, готово да бяга в планините.  Ако искате един разумен Народ със съхранена памет, не го оставяйте да се гаврят с него новите еничари и новият башибозук.  Защо, примерно, не привикахте циганското Мешере, когато някакви хулигани се гавреха с българските светини?  Пчеларят-българин под бомбите от пестициди – сякаш е попаднал в джунглата по време на Виетнамската война, насилниците на светини – омилостивени.  Националната сигурност минава през наказанието на онзи наглец, който се гаври с портрет на Апостола – не през налудните теории за хибридни атаки.  Ние сме отворена книга, скучна и банална – там националната сигурност е разписана с банални анекдоти.  Защитата на „свещената“ ни територия, уж невидяла и непомирисала робство? Представете си, минава за десетина секунди над България един турски Ф-16 – реален, сетне се връща обратно, и ние какво – продължаваме да се готвим/репетираме за военния парад.  Чуждия шпионаж? Хайде, да не се разплачем от умиление.  Навремето Сталин не вярваше на Зорге, понеже той много киснел по баровете.  Елате да ги видите сега, как днешните зоргета обикалят край посолствата заради едно евтино уиски и да ги припознаят като свои.  Националната сигурност е друго: да устоиш темелите на Българското.  Тя, в крайна сметка, минава и през отношението към клетия пчелар, тоест – през уважението към всеки обикновен човек.  Минава и през себеуважението.  Колко обаче се уважава един човек, който е готов на всичко за няколко квадратни метра повече – макар че, както ни успокояваше Пиер Данинос, каквото и да правим, няма как да се измъкнем от перспективата на двата квадратни метра, онези.  Впрочем, спите ли спокойно, когато имате военен министър, който води битка за тераси – нали ви е ясно, как ще купува самолети.  Дайте му един фалшив паспорт – от онези от Агенцията за българите, та да е по-спокоен.  Всичко вече е в ръцете на недонаправени хора и така, изглежда, ще бъде.  Майкопродавството се нуждае от специално министерство – с отдел за турското робство, което било метафора, с отдел за обругаване на литературното наследство и пр.  Не чуха пчеларя, за такива нямат време, обаче са царе на големите лафове. И на голямото местене – Караянчева, например, премести Пекин от Китай във Виетнам.  Може да й дадат по съвместителство и едно министерство - на местенето.  Тия дни се изсили и каза: „България се променя“.  Но не уточни, коя точно България се променя – тази на Пчеларя със сигурност си дреме на място.  Отишла на откриването на една фабрика в Пловдив и се сетила за промяната.  Но както има второкачествени храни за променена България, така има и второкачествена ангария.  Не е лошо да научим – покрай Караянчева, каква заплата ще получава един български работник в новооткритата фабрика, в сравнение с един германец в подобна фабрика.  Живеем във времена на безцеремонни лъжци.  Един Тафров се е засилил да става евродепутат, не се насити да клечи в чужбина.  Тия дни вбеси паметливите хора – един изчезващ вид у нас.  Особено бе гневен Богомил Бонев, понеже Тафров за пореден път демонстрира клептоманската природа на лъже-десните.  Вижте сега, Костов му казал да действа и нашият херой събудил посреднощ Жак Делор, тогавашният шеф на Еврокомисията, и го убедил да паднат визите за Европа.  Хак са ви тия типове, нали и досега медийно ги обгрижвате.  Гневен беше и Георги Милков от „24 часа“. Обаче човек се сеща, как в този солиден вестник и досега дундуркат Плевнелиев в специален куфьоз – същият Плевнелиев, който хвалеше Тафров пред тогавашния шеф на ООН: бил доказан антикомунист!  Тази клета душа, която се препитаваше кротко в „АБВ“, чудесният вестник на Филип Панайотов. Така се изграждат лъжите у нас.  И Бойко се обади: разказа как Тафров му се мазнел, за да го остави посланик. Време му е за книгата „Как се отъркваха в крачолите ми“.  Ще бъде по-интересно свидетелства от това на Караянчева за променена България.  Как ще я промениш с такива шарлатани. Никак.  Пак тия дни стана ясно, че у нас е констатирана най-ниската продължителност на живота в ЕС - не е никак изненадващо, след като имаме най-висока смъртност в редица отношения.  Но този факт е излишно да се съобщава – онези, които си мрат, си го знаят. А ония, които трябва да го чуят, изобщо няма да му обърнат внимание, нищо от този род няма достъп до главите им , нищо.  Дори да спрат изведнъж излъчването на новините и две минути да вият сирени в чест на новия успех на променена България - и това няма да ги стресне.  ***   ", "date": "2019.05.21", "title": "Кеворк Кеворкян: Най-напред пчелите... "}
{"url": "http://epicenter.bg/article/PREDSTOYaShtI-EVROIZBORI-2019/183551/11/0", "text": "  ПРЕДСТОЯЩИ ЕВРОИЗБОРИ 2019 ОЧАКВАНИ НЕРЕДНОСТИ, НАРУШЕНИЯ И МАШИНАЦИИ ПО ВРЕМЕ НА ИЗБИРАТЕЛНА КАМПАНИЯ И В ДЕНЯ НА ИЗБОРИТЕ   Манипулациите на гласовете при отчитането се извършват от момента на отваряне на избирателните урни и завършват до окончателното съобщаване на изборните резултати.   Опити за такова манипулиране могат да се извършват от СИК, през РИК/ОИК, до ЦИК, в т.ч. и чрез служители на Информационно обслужване.   Тази година, за първи път, се очаква внимание да се отдели на манипулациите при машинното гласуване, и по-скоро софтуерни пробиви в системата на работа на тези машини. Въпросните машини (т.нар. венецуелски машини) са взети под наем, въпреки предварителните данни за тяхната съмнителна сигурност от пробиви.   При предварително обявена стойност на наеманите машини за 7 млн, тяхната наемна цена вече е повишена на 9 млн, поради късното провеждане на търга за доставка на машините, липсата на време за контрол, и други причини.   Не са изключени масирани опити за пробив на сигурността на машинното гласуване през тази година и опорочаване на самата идея за машинно гласуване на избори, която е една от най-сериозните пречки за фалшифициране на вота.      – започва около година преди датата на изборите.  е опорочен достъпа до информация за тези програми - на разяснително-информационните  кампании се канят тесен кръг участници/фирми.    обучените да подготвят проекти са тесен кръг хора, които го вършат срещу високо заплащане, без гаранция за „непосветените“. Широката маса фирми така и не получи информация как се проектира по ЕС програми.   , условията, които се поставят в програмите са такива, че само малък кръг фирми, „консултирани“ от заинтересован кръг успяват да спечелят проекти.   . Привилегии , например като Инвеститор клас А, Б, В, не се оповестяват широко, а се решават, чрез личен контакт и познанство с правителствен представител, а не на общо основание.   Всички общински и държавни търгове са с условия, които може да изпълни само един кандидат! Чрез  фиктивни договори се финансират кухи структури/фирми, които после връщат средствата, с които се финансира изборна кампания. Голяма част от фирмите са с изчерпани кредитни ресурси и са в подчинено положение, спрямо властта, което ги прави управляеми по време на изборната кампания, чрез обещания за последващо финансиране или осигуряване на поръчки. На огромен брой фирми, предизборно не се разплащат договорите с общини и организации близки до властта, като се декларира, че това ще стане, ако „вземат властта“. Образуват се проверки от страна на контролни институции, приключващи с нереално високи и ощетяващи актове, които после се обжалват с години, през който период фирмата „узрява“ за „правилното“ поведение по време на избори. Манипулация, изнудване, чрез силовите структури на властта, включително с неистински компромати и скалъпени обвинения, които продължават с години в съда и в този период  собствениците на фирми също „прозряват“ правилните действия.     Всеки бизнесмен или обикновен гарант на гласове има номер от листата върху, който трябва да гласува. Това са обикновено неизбираеми и непознати на обществото личности и по броя гласове за тях се отчита броя на гласовете, които е донесъл Гаранта. NB! Калкулация на нужния вот   Често в урните се оказва че са попаднали по-голям брой бюлетини, отколкото е възможно физически да са преминали през секцията! Тази манипулация се извършва чрез:   Ще бъде разработена модел на Жалба до СИК, РИК/ОИК, ЦИК, за нарушения на Изборния кодекс и указанията на ЦИК, от различни партии и организации, и техните членове в Избирателните комисии. Моделът ще бъде разпратен до нашите наблюдатели, за да отразяват бързо и оперативно забелязаните нарушения и препратени в 6 екз до ЦИК, Медиите, СЪД и ПРОКУРАТУРА, Международни организации за наблюдение на изборите в страните от ЕС, Президентството, и един за нашия архив. Всяка жалба трябва да бъде задължително с дата и подпис от наблюдателя. Диктува се ПАРТИЯ „Х“ – 56; ПАРТИЯ „У“ – 48….   Записва се ПАРТИЯ „Х“  – 86; ПАРТИЯ „У“ – 18….   По същия начин може да се продиктува изцяло различен от действителния резултат и да бъде нанесен в протокола.   Това са най-охраняваните места в изборния ден. В сградите, където се помещават тези комисии се влиза по специален режим и освен длъжностните лица, достъп имат единствено международните наблюдатели.    – При приемането на представителите на всяка една СИК, протокола минава на предварителна проверка от член на ОИК/РИК. В почти 90% от случаите има грешки.   Членовете на секционните комисии са обикновено хора без достатъчна правна грамотност за тази цел. Точно в този момент там са двама или най-много трима представители на СИК (председател, секретар), които „коригират“ по тяхно  споразумение протокола, като използват втората, дублираща, непопълнена бланка на протокола. Според ИК, корекции могат да се правят с подпис на всички членове на СИК! Тези корекции реално или са с 2-3 подписа, или са с подправени на останалите.         Това гласуване обаче тази година може да бъде опорочено, чрез предварително калкулирана възможност за пробиви отвън в системата за сигурност на данните от вота. Машините са наети в последния момент преди изборите, при възможност това да стане от миналите избори до днес, и не е оценена и проверена тяхната сигурност.   Тук могат да се правят различни машинации от IT специалистите на Информационно обслужване. Става дума за манипулативни софтуерни техники. Неизменно, от 30 години насам, обслужването на изборите се възлага на едно и също дружество – „Информационно обслужване“. В миналото имаше оплаквания от IT специалисти от работата на Информационно обслужване. Властта прикрива всякакви техни евентуални манипулации. По пътя на манипулиране волята  на избирателя, в предизборната кампания и при отчитане на резултатите в СИК, ОИК/РИК и ЦИК, възможностите за манипулиране на изборния резултат са значителни.  ", "date": "2019.05.21", "title": "Владимир Шейтанов: Очаквания за нередности и машинации на кампанията и в деня на вота"}
{"url": "http://epicenter.bg/article/Parlamentni-listy--Chehiya--Rusiya--quot-zaplashva-quot--Evropa-s-traditsionnite-si-tsennosti-/183565/11/33", "text": "Отвсякъде ни говорят: „Русия ни заплашва“ (но как?), „Русия влияе на общественото мнение“ (как, при положение, че е известно с кой си имаме работа?), „Русия влияе на изборите“, „Русия ни връща комунистите“, „Русия, Русия...“  Русия – по Чешката телевизия (редакторът й Карас търси усилено начини да очерни още по някакъв начин Русия), Русия – по радиото, където се изказват странни „експерти“, които пропагандистката машина на либералите вади като зайци от шапката си и които за безчет. За Русия говорят навсякъде и с Русия плашат отвсякъде, пише авторитетното чешко издание Parlamentni listy в материал, представен от Агенция \"Фокус\" без редакторска намеса.  Понякога ми се струва, че ще отворя хладилника си и върху мен ще скочи Путин и ще започне да ми влияе или да ме заплашва.  Фактът е, че колкото по-лошо се справят Европейският съюз и САЩ, толкова по-добре изглежда руският режим. Но това не влияе по никакъв начин на нашите пропагандисти и не ги кара да се замислят по никакъв начин.  Дали Русия наистина е толкова опасна за Европейския съюз? Отговорът е очевиден: Разбира се!  И така... как?  Казано с една дума – традиция!  Каква е руската реалност, ако се абстрахираме от пропагандистките антируски клишета? Съвременна Русия е много по-далеч от социализма, отколкото съвременният Европейски съюз. Да, в Русия държавата е силна (иначе тя би потънала в хаос, както убедително потвърди Елцин), но като цяло там цари пазарна икономика. Така че може би само тези, които наистина не знаят нищо за Русия, могат да бъдат сплашени с комунизма.  Русия обаче наистина заплашва Европейския съюз, като защитава най-неприемливата идеология за ЕС. По същество тя е диаметрално противоположна на идеологията на Съюза и се състои в насърчаване на традициите и отхвърляне на влиянието на „гражданското общество“ върху политическите събития.  Русия внимателно спазва и съхранява националните традиции.  Русия учи децата си да уважават и спазват тези традиции.  Патриотизмът в Русия е почитан и не е презиран по същия начин, както в ЕС.  Родина, като федерация на народите, които живеят заедно в мир и сътрудничество, означава много за обикновените хора в Русия.  Ислямът се третира с уважение в Русия (почти една трета от гражданите на Руската федерация са мюсюлмани), но там те възпират разширяването му.  В Русия не се увличат от болен джендъризъм и краен феминизъм. Жените имат същите права, каквито и мъжете, но никой не счита жените и мъжете за еднакви.  В Русия си позволиха да се откажат от пропагандата на странни „малцинства“, там не организират гей-паради и маршове в подкрепа на марихуаната.  В Русия нестопанските организации, финансирани от чужбина и корумпиращи обществото с политически програми, не играят първа цигулка.  Организациите с нестопанска цел не мътят главите на руските деца в училищата. Там историята не се пренаписва и все още почитат войниците, паднали през Втората световна война. Организации с нестопанска цел, които получават финанси от чужбина, трябва открито да го признаят. Сорос няма фондация в Москва.  Военният парад в чест на годишнината от края на Втората световна война перфектно демонстрира всички тези ценности. Забележително е, че маршируващите подразделения на кадетите, момчетата и момичетата в униформа, потвърждават решимостта на по-младото поколение да защитава Русия по същия начин, по който са я защитавали техните дядовци. Те също така демонстрираха престижа на военните занаяти и уважението към офицерите.   Преминалата през площада военно-транспортна и бойна техника показа, че Русия може да си позволи силна армия. Всички тези ценности, които в продължение на 30 години бяха недооценявани и забравяни у нас.  Спомних си известната мисъл, че онзи, който е прековал мечовете си в плугове, се е обрекъл на това, да оре за тези, които не са направили това.   Тази година повече от един милион души взеха участие в похода на „Безсмъртния полк“ и те отидоха да почетат паметта на героите, въпреки силния дъжд.   Изненадващо никой от активистите не се опита да наруши хода на това събитие (за разлика от Карлови Вари). Хиляди доброволци взеха участие в организирането на марша.  Един от лозунгите се отличаваше с особено дълбок смисъл: „Благодаря ти, дядо за свободата!“ Спомних си, как безчувствено се отнася нашата държава към старците, които са заставени да живеят в бедност с мизерните си пенсии, забравяйки за това, че те са работили за нашата страна, а много от тях са воювали.  По този начин Русия демонстрира нагледно всички традиционни ценности, които в Европейския съюз, поне в Западна Европа, либералите вече са успели да потиснат и почти унищожат.  И така, най-накрая може да се формулира с какво Русия заплашва западната „либерална демокрация“: откровен патриотизъм, уважение към традициите, благодарност към предците за защитата на родината и оцеляването на народа. Накрая ще посочим най-страшното за всички самозвани евронравоучения: Русия (помислете си само!) култивира тези ценности в своите деца и презира тези, които трескаво работят за разпадането на обществото и традиционните национални и семейни ценности.  Така Русия заплашва Европейския съюз не с военна сила, а със силата на здравия разум, уважението към историята и предците. Ето защо е необходимо да се налагат все повече и повече нови (безсмислени) санкции срещу Русия. Ето защо в чешките медии, които „обичат истината“, има непрекъсната кампания срещу Русия.  А този, който възразява срещу антируската демагогия, е „руска хлебарка“ и путински агент!  И така, на въпроса в заглавието: „Трябва ли да се страхуваме от Русия?” - можете да отговорите: „За всеки е различно“. Консервативните традиционалисти и патриоти не се страхуват от Русия.  ", "date": "2019.05.21", "title": "Parlamentni listy (Чехия): Русия \"заплашва\" Европа с традиционните си ценности "}
{"url": "http://epicenter.bg/article/Ukrayna--tri-mnogo-seriozni-predizvikatelstva-pred-prezidenta-komik/183589/11/0", "text": "     По време на предизборната кампания основният опонент на Зеленски, досегашният президент на Украйна Петро Порошенко, не спря да изтъква колко е опасно за президент да бъде избран един новак в политиката в контекста на война и на сериозна криза с Русия.   Володимир Зеленски наследява един конфликт, който причини смъртта на близо 13 000 души за пет години и който лишава Украйна от контрола върху въглищния и индустриален басейн на Донбас и върху част от границата й с Русия.   Киев и Западът обвиняват Москва, че оказва военна подкрепа на проруските сепаратисти, контролиращи тези територии. Руските власти отричат това въпреки констатациите на няколко медии, сред които и Франс прес.   Минските споразумения от началото на 2015 г., подписани под егидата на Париж, Берлин и Москва, позволиха намаляването на интензитета на сраженията, но не сложиха край на конфликта и не доведоха до политическо решение.   Макар да изразява готовността си да преговаря с Владимир Путин, Зеленски е непоколебим: тези територии трябва да се завърнат изцяло под контрола на Украйна, без да получават специален статут, както и анексирания от Русия през 2014 г. полуостров Крим.   Три дни след изборната победа на Зеленски Кремъл улесни режима за предоставяне на руско гражданство на жителите на контролираните от сепаратистите украински територии, една инициатива, разглеждана от мнозина като изпитание за новия президент.     Макар да заяви, че иска да модернизира властта с въвеждане на процедура за импийчмънт, с преместване на президентството в сграда тип \"открито пространство\" и с пътувания с редовни полети вместо с президентския самолет, Володимир Зеленски не разполага с мнозинство в парламента, за да сформира правителство или да прокара каквито и да било реформи.   Дори датата на встъпването му в длъжност провокира напрежение между екипа му и депутатите, като народните представители заявиха, че той се държи недодялано и че не комуникира директно с тях. Депутатът Сергий Висоцки обвини Зеленски, че се държи като \"дете, което иска всичко да се случва, както то пожелае\".   Зеленски вече бе заплашил, че ще разпусне Върховната рада (парламента), без да чака парламентарните избори, предвидени в края на октомври, за да може да се възползва от импулса на изборния си триумф, но депутатите изглеждат решени да му попречат. В словото си при встъпването си в длъжност днес   той обяви, че разпуска парламента и свиква предсрочни избори.  Наред с политическата класа, настроена бунтовно срещу президент, обещал \"да разбие системата\", Зеленски ще трябва да съобразява действията си с амбициите на олигарсите, които искат да упражняват значително влияние върху украинския политически живот и националната икономика.   Няколко дни преди встъпването на Зеленски в длъжност един от олигарсите, Игор Коломойски, се завърна в Украйна, според украинските медии , след две години на изгнаничество заради силно конфликтните му отношения с досегашната власт.   Действията на Коломойски ще бъдат наблюдавани изключително внимателно, тъй като той бе обвинен, че задкулисно е дирижирал кампанията на Володимир Зеленски.      Намиращата се на ръба на финансовата пропаст Украйна се възползва през 2014 г. от западен план за помощ, управляван от Международния валутен фонд. Кредитът обаче бе отпускан на малки траншове заради трудностите с приемането на някои мерки за строги икономии и борба с корупцията, изисквани в замяна.   Очакваният до два месеца следващ транш (1,3 милиарда долара) остава несигурен, което поставя финансите на Украйна в тежко положение. Освен това Украйна ще трябва да изплати милиарди долари държавен дълг.   Мисия на Международния валутен фонд пристига утре   в Киев. Остава да видим дали новият президент ще се опита да убеди украинците, които гласуваха масово за него с надеждата за подобряване на условията на живот, че трябва да се съгласят с мерките за строги икономии в една страна, която е сред най-бедните в Европа и мъчително се възстановява след икономически колапс през 2014-2015 г.  На скорошна среща с банкери Зеленски заяви, че \"трябва да бъде постигнат компромис с Международния валутен фонд\", заяви източник, цитиран от агенция Интерфакс-Украйна.   Зеленски освен това демонстрира твърда позиция по въпроса с корупцията - едно от основните изисквания на Запада, който не скри разочарованието си през последните години от липсата на напредък в борбата срещу тази напаст.", "date": "2019.05.21", "title": "Украйна: три много сериозни предизвикателства пред президента комик"}
{"url": "http://epicenter.bg/article/Red-e-i-na-Borisov-da-se-izpravi-pred-imoten-skandal-/183576/11/0", "text": "    Българският министър-председател и лидер на ГЕРБ Бойко Борисов има интересна биография и в никакъв случай не е светец. Изглежда сякаш основният му опонент Българската социалистическа партия е разкрила скелетите в килера му дни преди Европейските избори, в които ГЕРБ и БСП са почти с изравнени резултати.  Партия ГЕРБ (член на семейството на ЕНП) пострада от множество скандали, свързани с имоти: първо \"Апартаментгейт”, после с измамите около къщите за гости, където са замесени и еврофондове.  ГЕРБ отвърна на удара и овбини Елена Йончева, водача на листата на БСП, че се е възползвала от три такива „къщи за гости”. Йончева заяви, че собственикът е нейният свекър, който ги е придобил преди тя да се запознае със семейството на сегашния си съпруг.  В понеделник, 20-ти май, Йончева отвърна на Борисов. В ежедневника на БСП „Дума” тя го обвинява, че докато е бил кмет на София, е подпомогнал сделка за замяна на терен, която облагодетелства неговия братовчед Радослав Иванов. Тя го обвинява още, че е собственик на луксозна къща в Барселона.  Борисов побърза да отрече, като дори заяви, че е в конфликт със своя братовчед и „не разговаря с него”. В сюрреалистичнa телевизионна поява заедно с европейския комисар Мария Габриел по БТВ, той твърди, че е в много лоши отношения със своите братовчеди, и че даже е бил двама от тях „заради (конфликт за) помпа ”.  Наред с други неща, той заяви, че не разговаря с братовчедите си и когато се срещнат, само им маха.  Относно къщата в Барселона, Борисов каза, че принадлежи на Сашо Чаушев (Александър Чаушев), фармацевтичен шеф, а не е негова.  Йончева допълни с информация, публикувана във Фейсбук, която съдържа сканирани документи, които изглежда сочат, че Радослав Иванов е станал собственик на бизнеса на Борисов, включително „Ипон”, компанията за охрана, основана от него.  В допълнение, тя заявява на сайта на БСП, че настоява главният прокурор да разследва къщата в Барселона.  Борисов каза още, че очаква компроментиращи материали срещу него или ГЕРБ да се разпространят публично в четвъртък или петък, точно преди изборите, за да няма възможност за отговор. Според българското законодателство, в деня преди изборите (събота), политическата агитация е забранена.   Оригиналният текст е публикуван на страница:   ", "date": "2019.05.21", "title": "Еuelectionsbulgaria: Ред е и на Борисов да се изправи пред имотен скандал "}
{"url": "http://epicenter.bg/article/Prof--Aleksandar-Marinov-/183563/11/0", "text": "     - Той по принцип е отворил фронт на всичко и на всички. Не толкова защото има желание с някого да враждува, а заради своя маниер на поведение и тези непрекъснати словесни, как да ги нарека, не бисери, те не са изригвания, а те са някакви неописуеми изяви. Сега, ако ме питате точно за тази реплика с очакванията за нов „Костинброд“, това си е типична илюстрация на максимата „гузен негонен бяга“.   Със сигурност той знае, че има доста неща, за които би могло да излезе нещо, а за кое точно ще бъде, не мога да ви кажа, не знам. Но днес сутринта, аз по принцип не гледам телевизия, но се насилих и гледах интервюто му   Той прави впечатление на много объркан и уплашен човек. Не мога просто да повярвам, че все пак един министър-председател с три мандата, с десет години управление на държавата може да се държи толкова неадекватно.   Така че уверявам ви, не поради липса на желание, а просто не виждам как биха могли да се коментират такива объркани, неясни вероятно и за самия него изявления.     - Сега, ако говорим по канон, не е добре никога да ходят двама души. Няма нужда от патерици. Какъв е този водач на листа, ако не може да се справи сам. Тя не можа да се справи много добре срещу един човек, който няма добър политически опит, като Елена Йончева, та камо ли нещо друго.   Но въпросът, който задавате, е интересен. Защо? Защото има такава информация, циркулира в публичното пространство, може да е вярна, може да не е вярна, че Борисов подготвя своето оттегляне. Тази информация се разпространява упорито. Има различни версии. И условия има, той с кого преговаря. Но става дума, забележете, за неговото лично оттегляне. От тази гледна точка нещата почват да приличат на излизането от политиката на Симеон Сакскобургготски.   Разбира се, Симеон Сакскобургготски направи достатъчно елегантен ход с участието в един втори мандат на власт в коалиционен формат, където успя в голяма степен да смекчи последиците. Какво има предвид Борисов, не знам, но във всеки случай това е много странно поведение: седмица преди изборите да заговориш за това, че си търсиш заместници в партията. Не виждам, с какво това би могло да мотивира, да подсили позицията, просто не виждам как би могло това да се случи.     - Това е ясно, това е ясно, че е едно от предназначенията на това изказване, но защо трябва така явно да казва, че той лично смята да се оттегля. Не знам. В моите представи това не би могло да има предизборна стойност. Защото все пак ние говорим за изказване седмица преди изборите. Няма логика в това. Кого ще мотивира това?   Може би очаква да се хвърлят всички в краката му: „Бащице, не си отивай и т.н., на кого ни оставяш!“. Няма никаква логика. Може би е анонс към тези, които са другата страна в преговорите. Той казва: да, ако изпълните условията ми, аз се оттеглям, давам знак, че съм готов да го направя, давам публичен знак. Но вижте, всичко това са спекулации, държа да подчертая. Ние може да гадаем, колкото си искаме, повтарям, няма никаква нормална политическа логика в това, което се случва.     - Има две възможности. Или ще го пусне предварително, по-рано, в желанието си да избегне друго по-лошо развитие, или ще го стиска до края. Това, че край има и той наближава, е ясно. Може би той самият е пред много голяма дилема. Защото наистина няма пред себе си, кой знае каква перспектива. Каква перспектива може да има? „Борисов 4“, или илюзията, че може да изкара мандата? Това са неосъществими неща. Така че защо да не го пусне? Иначе може да му останат ръцете на кормилото.     - Ами, да, разбира се, същото важи за прословутата метафора с кокала. Ако не пуснеш кокала, отнемат ти го заедно с челюстта, която го стиска. Извинявам се за грубия начин на изразяване. Винаги идва един момент, в който след доста, как да се изразя, противоречиви действия, резултати, след като обществото очевидно вече е настроено срещу тебе, трябва да решиш, какво правиш.   Един от възможните ходове, между другото съвсем не неразумен и нелогичен, е именно това: да намериш начин да се оттеглиш, да си осигуриш някакво спокойствие, някаква условна неприкосновеност, въпреки че това е доста сложно нещо въобще в политиката, а особено в България.     - Когато някой бие камбаната, ние влагаме в това смисъл, че прави нещо съзнателно. Има някакъв план, има някакви разчети. Аз не мога да разбера какви са разчетите, признавам си. Може да срине моята репутация във вашите очи като анализатор, но аз не разбирам, опитвам се да се поставя на негово място и не мога да разбера, какво значи бия камбаната, какво предупреждава, кого иска да стресне, каква страшна заплаха идва? Не виждам логиката. Наистина не я виждам.   Предпочитам да си кажа честно, отколкото да спекулирам в най-крайния смисъл на думата.     - Те гръмко се провалиха, трябва да кажем ясно.     - Нека да повторя, отново обаче дебело подчертавам, че това са предположения. Аз не обичам да разсъждавам с предположения. Но все пак да разсъждаваме какво би могло да означава. Има само две възможности. Или това е пълна неадекватност, тотална загуба на някаква линия на поведение, на контрол на поведението. Това е единият вариант. А вторият вариант: това е умишлено. И тогава възниква въпросът, защо е умишлено. Единствената хипотеза, която има някакъв смисъл, но това е хипотеза, че е част от някаква договореност, в която той трябва да каже аз си отивам. Вече оглеждам се за заместник, но аз си отивам.     - Да. Ако разсъждаваме по този начин, това е ясна оферта. Аз си отивам и този, който е най-мразеният, също няма да е. Е, това вече звучи като оферта или като изпълнение на част от договореност за някакво организирано отстъпление.     - Е, тук също можем само да гадаем. Предполагам, че има неща, които са част от условията по тези преговори, които не са още обявени. Но примерно вероятно някакви по-конкретни персонални изисквания, не само кой да е, кой да не е. Може би има хора, от които той се притеснява или ненавижда и не би искал да ги види на някои ключови позиции. Но това е зад кулисите. При всяко положение, ако задаваме така въпроса, продължавайки да спекулираме, да развиваме предположенията си, то има логика той да преговаря, да прави оферти, да прави стъпки за тяхното изпълнение само към такива фактори, такива центрове, които ще бъдат, ще държат реалната власт скоро. Той няма никакъв мотив да преговаря с несъществени фактори. И вероятно такива фактори трябва да търсим: в политическите среди, вероятно не само в политическите среди, вероятно не само в България.     - Ако използвам жаргона, виждаме едно мазало. Виждаме, че вече в пространството, особено в управляващите се оформят две тенденции.   Едните са решили да се бият докрай. Опитват се да приложат традиционните способи. Това се случва на много места из страната. Плаща се, плаши се и т.н. А другите се подготвят за измъкване.   Явно има разнобой вътре в ГЕРБ, това е ясно. Независимо от всички опити да се внушава оптимизъм, воля за победа и т.н. Всички тези изпълнения, тези панаири от неделя, от понеделник те звучат много неубедително, много неискрено. Няма го вече този реално усещан хъс за победа и увереност в победата. Това по-скоро издава неувереност. Така че от едната страна имаме по-скоро зад една привидна смелост чувство за обреченост и мисъл на много места, аз знам със сигурност, имам такава информация, лична, не друга, вече почва оттеглянето от ГЕРБ.   От хора, които преди са им помагали, от бизнес среди и от други среди, те започват да се отдръпват. Това от едната страна. А от другата страна, продължаваме да виждаме това, което виждаме през последните две години: опозицията нищо не успява да капитализира, нищо не успява да добави от пропадането на своя основен опонент.   Единственото, на което те разчитат и може да свърши работа в момента, но няма да свърши работа по-нататък, е, че има нарастващо желание в обществото да си отиде ГЕРБ. И вероятно това ще натежи. Защото наистина те са трудно поносими вече.   Но ако погледнем и с помислим с ръка на сърцето, какво пък представляваше кампанията на БСП? Да, има няколко души, които говорят добре, изявяват се, общо взето, стоят по-добре, няма изцепки тоя път, засега, засега, нека да подчертая. Но няма усещането за алтернатива. Нито по европейските въпроси, нито по българската линия на поведение в ЕС, да не говорим по вътрешните неща.   След всичко, което се случва, значи явно има нужда от някакви много сериозни, много добре обосновани цялостни предложения, за да се изкоренят пороците, на които сме свидетели, за които всеки ден буквално се изнасят нови и нови факти, всеки ден има оставка, всеки ден има скандал. Вероятно в този смисъл, връщам се към вашия въпрос отпреди малко, Борисов знае, че има хиляди или хайде да не се хиляди, но поне десетки сериозни поводи нещо ново да излезе. И затова предварително иска да създаде някаква нагласа, че виждате ли, това е фишек.   Ама ние виждаме вече два месеца това да се случва и съвсем не са фишеци изнесените скандали и всички добре разбираме, че това е само върхът на айсберга. Но повтарям, ако си спомняте, ние с вас водихме разговор наскоро и аз споменах, че вероятно ще минем през някакъв неустойчив преходен период. То това е преходният период. Едните вече ясно не могат, отпадат, другите не са убедителни. И се създава такова усещане за липса на алтернатива.   Доскоро това усещане работеше в полза на управляващите. Няма, другите не са по-добри, другите са по-зли, по-лоши са, дай за тях, поне са някакво такова по-малко зло. Сега вече това не работи по този начин. По този начин не работи, защото сега ще започне обществото все по-упорито, все по-настойчиво, да не кажа настървено, да търси, да си изработва алтернативата, която партиите на статуквото, политиците на статуквото не са в състояние да предложат.     - Не знаем, целият стадион потропва на място, всеки един от тях може да излезе на тъч линията. Просто всичко се променя, променят се не само играчите, променят се съдиите, променят се правилата на играта, вероятно и стадионът ще се промени. Тоест затова аз няколко пъти предупреждавам, не за да си спестя някоя неточна прогноза, всеки от нас бърка, а защото навлизаме в нов период, нова координатна система, която не можем да обясним със своя опит и своите наблюдения от последните 20, че защо не и повече години.   А всички задават тоя въпрос: ама какво е, какво ще бъде, какво ще стане, кои ще бъдат. Ами не знаем, защото просто идва нещо ново. Все едно някой да ви каже тук са възможни непредвидими последици и вие да попитате ама какви последици. Ами те затова са непредвидими, защото не можем да ги предвидим. Според мен няма готов, някъде скрит под чимовете или в тоалетната на съблекалните готов резервен отбор. Няма.   Може би някои се преживяват така, но няма на практика. Просто публиката на стадиона трябва да разбере и тя разбира, че е не само публика, а едновременно и публика и играч. Разбира се, отново подчертавам, всички тези метафори с футбола и със спорта са много повърхностни и потенциално неадекватни. Но понеже търсим някак си аналози, за да обясним ставащото, донякъде са обясними.", "date": "2019.05.21", "title": "Проф. Александър Маринов: Борисов  прави впечатление на много объркан и уплашен човек"}
{"url": "http://epicenter.bg/article/Operiraha-naraganiya-kray-Pliska-tiyneydzhar/183532/3/0", "text": "Наръганият в София 16-годишен тийнейджър е бил опериран късно снощи в болница \"Пирогов\", състоянието му е стабилизирано, съобщиха оттам.   Момчето е било докарано снощи в детска противошокова зала с две прободни рани в гръдния кош, след операцията е настанено в детската реанимация.   По информация на bTV младежът е бил намушкан след спор на футболна тема.   Вече има задържан за нападението.  ", "date": "2019.05.21", "title": "Оперираха наръгания край Плиска тийнейджър"}
{"url": "http://epicenter.bg/article/Tramvay-gorya-na-Grafa/183534/3/0", "text": "Трамвай се запали тази сутрин в София.   Няма пострадали пътници, съобщи БНР.   Инцидентът е станал на столичната улица \"Граф Игнатиев\" близо до кръстовището с бул. \"Васил Левски\".   Трамваят се е движел по линия 10.", "date": "2019.05.21", "title": "Трамвай горя на Графа"}
{"url": "http://epicenter.bg/article/Mladen-Marinov--Prodalzhava-izdirvaneto-na-Stoyan-Zaykov--razshiryavame-perimetara-na-pretarsvane/183557/3/0", "text": "Продължава издирването на Стоян Зайков, разширяваме периметъра на претърсване. Това каза на брифинг министърът на вътрешните работи Младен Маринов, предаде Агенция „Фокус“.   „Сигурността наистина е скъпо нещо. Но ние сме длъжни да защитим гражданите и да издирим извършителя на тежкото престъпление“, обясни Маринов. Той поясни, че са планирани действия в различни направления. „Предприехме действия по защита съвместно с прокуратурата на евентуално застрашени лица, които са имали отношения – както семейни, така и спорове в миналото, с евентуалния извършител. Те са евакуирани и не се намират на територията на Костенец“, обясни вътрешният министър.   На въпрос дали е станало ясно на кого принадлежи намереното оръжие, Маринов отговори, че експертизите за ДНК профили все още продължават. „Към момента не можем да твърдим, че това е оръжието, с което е извършено второто убийство“.   Маринов поясни, че се разширява периметъра на претърсване. „Получаваме много сигнали, които ежедневно проверяваме – от най-различно естество, включително и такива, които мога да определя като злонамерени. Затова искам да призова да не се пускат злонамерени сигнали“, каза още той.   Има сериозни разрушения на пътната и железопътна инфраструктурата в района на Свищов вследствие на дъждовете и градушките, каза още Маринов.   „По линия на МВР и пожарната още от вчера сме във връзка с кмета на Свищов и работим съвместно. Към момента няма пострадали хора, но има сериозни разрушения на пътната инфраструктура – пътна и железопътна“, заяви Маринов. Той обясни, че предстои да бъде направен обход на мястото, което е пострадало от градушките и силните дъждове.   „Задвижена е процедурата по оформяне на необходимите документи и преписки, за да може на следващото заседание на комисията по бедствия и аварии от фонда, който е предвиден за възстановяване, да възстановим максимално бързо инфраструктурата“, обясни той. Маринов подчерта, че към момента се почистват затинените места. „Така че ако се изсипе друг дъжд, да могат водите да се оттичат и да няма други нарушения на инфраструктурата“, обясни той.  ", "date": "2019.05.21", "title": "12-ти ден не могат да хванат Стоян Зайков, разширяват периметъра на търсенето"}
{"url": "http://epicenter.bg/article/Neizvestni-sa-schupili-staklo-na-luksozen-avtomobil-na-Panayot-Reyzi/183571/3/0", "text": "Неизвестни лица са счупили предното дясно стъкло на луксозен автомобил, който се ползва от Панайот Рейзи, съобщи БНР. Преди месец той беше отстранен от длъжност - кмет на Созопол, заради разследване срещу него за злоупотреби с общински средства.   Колата е била паркирана по пътя от къмпинг „Златна рибка“ близо до входа на Созопол.   Самият Панайот Рейзи твърди, че няма нищо откраднато от автомобила. Предстои да се видят записите от камерите за видеонаблюдение, които се намират близо до мястото на инцидента.   От полицията отказват коментар на този етап.", "date": "2019.05.21", "title": "Неизвестни са счупили стъкло на луксозен автомобил на Панайот Рейзи"}
{"url": "http://epicenter.bg/article/Prokuraturata-sezira-ministara-i-glavniya-prokuror-za-narusheniya-v-bolnitsata-kam-Sofiyskiya-zatvor/183577/3/0", "text": "На 17 май 2019 г. служители от сектор „Оперативно обслужване на местата за лишаване от свобода“ към отдел „Криминална полиция“ в Главна дирекция „Национална полиция“, съвместно със служители от надзорно-охранителния състав в Софийския затвор, са извършили проверка (претърсвания и лични обиски на лишени от свобода) в спалните помещения на „Вътрешно отделение“ на болницата към затвора в София. Това съобщиха от пресцентъра на държавното обвинение.  На 20 май 2019 г. заместник-директорът на ГДНП старши комисар Тодор Гребенаров уведоми за резултатите от проверката административния ръководител на Специализирана прокуратура Димитър Петров и административния ръководител на Софийска градска прокуратура Емилия Русинова, по чиито досъдебни производства са лишени от свобода настанените в затворническата болница.  В резултат на извършените претърсвания и лични обиски на лишените от свобода лица са открити и иззети множество забранени, неразрешени и други вещи и предмети, за които не е налична съответна документация.  В помещение „Реанимация“, където са настанени Димитър Желязков и Миню Стайков, са намерени и иззети 59 броя CD, 1 карта за цифрова телевизия и 1 разтегателен колан. При извършения личен обиск на Желязков е намерен 1 мобилен телефон марка „IPHONE“. Желязков лично извадил от колана на кръста си и го ударил в земята, с цел да го унищожи.  Установено е, че в спалното помещение, в което са настанени Димитър Желязков и Миню Стайков (с наложени мерки за неотклонение „Задържане под стража“), се държат голямо количество хранителни продукти: десетки стекове с безалкохолни напитки, стекове с минерална вода, множество пакетирани захарни изделия (шоколади, вафли десерти), множество хранителни продукти (колбаси, плодове, олио) и други малотрайни продукти. Към момента на извършване на претърсването Миню Стайков вече е бил обявил гладна стачка.  В помещението са намерени медикаменти и хранителни добавки, за които не са издавани медицински рецепти.  В шкаф, ползван от Димитър Желязков, са намерени: „Конкор“, „Селеногин“, препарат „Сладки сънища“, „Ексфордж“, „Валсартан“, „Терафлу“, „Роватинекс“, „Небилет“, „Нурофен“, „Хамацинк крем“, „Авирон“, аминокиселини, „Витабиотикс“, „Простамол уно“, „Валидол“, „Алора“, „Флуанксол“. За тях на името на Желязков няма издадени рецепти, поради което те са иззети с протокол от служители на НОС при затвора в София.  На Желязков са върнати осем други медикамента, които по данни на медицинския персонал от СБАЛЛС при затвора са му били предписани.  В шкаф, ползван от Миню Стайков, са намерени: „Синелан“, „Прополки“, „Хексоралетен Ен“, „Нурофен“, „Деприм Депресион“, „Простамакс“, „Валидол“, препарат за инсектициди „Айкън“. Те са иззети с протокол от служители на НОС при затвора в София, тъй като за тях няма издадени рецепти. На Стайков са върнати пет от намерените лекарства, които са му били предписани.  В спално помещение №1 са намерени и иззети 1 бр. USB кабел, 1 адаптор, 1 телевизор с дистанционно и с адаптор, 1 котлон.  В спално помещение №2 е намерен и иззет 1 бр. USB кабел.  В спално помещение №3 е намерен и иззет 1 бр. USB кабел.  При личен обиск на лишения от свобода Румен Янакиев е намерен и иззет мобилен телефон „SAMSUNG“ с поставена в него SIM карта на мобилен оператор.  В спално помещение №4, в което е настанен лишеният от свобода Янко Ваташки, са намерени и иззети: 1 мобилен телефон „NOKIA“ с поставена SIM карта на мобилен оператор, машинка за подстригване, зарядно за телефон, 3 вентилатора, 1 кафемелачка и 1 бр. слушалки.  В спално помещение №5, където е настанен лишеният от свобода Пеньо Мангъров, са намерени и иззети мобилен телефон „ALKATEL“ и зарядно за него, 2 броя USBкабел и 1 адаптор.  Забранените и неразрешени вещи и предмети са иззети с протоколи от служители на НОС при затвора в София.  Иззетите мобилни телефони дават възможност на задържаните под стража за нерегламентирани (забранени от закона) контакти с трети лица, което от своя страна създава опасност да се влияе на свидетели, както и на нормалния ход на събиране на доказателства по досъдебни производства.  За резултатите от извършената проверка в болницата към Софийския затвор е уведомен министърът на правосъдието - за предприемане на мерки за решаване на системния проблем с наличие на забранени и неразрешени предмети в местата за лишаване от свобода и арестни помещения. За сведение е уведомен и главният прокурор.  ", "date": "2019.05.21", "title": "Иззеха от Митьо Очите айфон в болницата на Софийския затвор, той го троши пред проверяващите"}
{"url": "http://epicenter.bg/article/Deloto-sreshtu-Mityo-Ochite-ne-tragna--lipsva-na-edin-ot-podsadimite--obyaviha-go-za-izdirave/183584/3/0", "text": "    Делото в спецсъда срещу Димитър Желязков - Очите и още 12 души не успя да започне и беше отложено, тъй като един от подсъдимите - Юмер Мехмед е в неизвестност, стана ясно на днешното заседание. Съдът конфискува паричната гаранция от 1000 лв. на Мехмед и го обяви за издирване. Делото ще продължи на 14 юни, предаде БТА.   Прокурорите по делото Евгения Станкова, Емил Галипонов и Калин Близнаков отказаха да потвърдят дали ги охранява цивилна въоръжена охрана. Прокурор Близнаков отказа да коментира дали се чувства заплашен, защото това било класифицирана информация. Те отбелязаха, че всички дела, по които работят, са с голям обществен интерес.   Адвокат Иво Найденов коментира, че се прави опит да се внуши, че има заплахи от страна на клиентите му. Според него такива нямало.   На днешното заседание съдът отказа да промени мярката на Желязков и да го освободи от ареста, тъй като има опасност да се укрие, да извърши други престъпления и да повлияе на свидетели.  ", "date": "2019.05.21", "title": "Делото срещу Митьо Очите не тръгна, липсва един от подсъдимите, обявиха го за издирване"}
{"url": "http://epicenter.bg/article/Mazh-napadna-mitnichar--udaril-go-dva-pati-po-glavata/183609/3/0", "text": "52-годишен български гражданин, нападнал и причинил лека телесна повреда на митнически служител на граничния пункт с Турция \"Капитан Андреево\", съобщиха от пресцентъра на Апелативна прокуратура - Пловдив, предаде Канал 3.   Районна прокуратура - Свиленград наблюдава бързо производство срещу Извършителят Б.Г. влязъл пеша от Република Турция у нас. Мъжът преминал през паспортен контрол, след което се опитал да избегне проверка и да напусне пункта. Спрян е от митнически служител, който поискал да извърши инспекция.   Пасажерът започнал да го обижда и го ударил два пъти в областта на главата. Впоследствие при извършената проверка на Б.Г., в него са открити акцизни стоки без бандерол - 47 кутии цигари, облепени около краката му. На пострадалия служител е издаден медицински документ.   Б.Г. е бил задържан за срок от 24 часа по Закона за МВР. Предстои той да бъде привлечен като обвиняем, допълват от държавното обвинение.", "date": "2019.05.21", "title": "Мъж нападна митничар на \"Капитан Андреево\", удари го два пъти по главата"}
{"url": "http://epicenter.bg/article/SGP-povdigna-obvinenie-na-petima-lekari-i-tehen-pomagach-za-iztochvane-na-Zdravnata-kasa/183616/3/0", "text": "Софийска градска прокуратура (СГП) привлече към наказателна отговорност петима лекари по дентална медицина – Л.Г., Т.М., Д.Б., А.В. и Х. Б., и един от техните помагачи – Г.М., за извършени от тях документи измами в условия на продължавано престъпление, чрез които неправомерно са получили суми от НЗОК - престъпления по чл. 212 ал.1 вр. чл. 26 ал.1 чл. 20 от НК.  Разследването е установило, че петимата лекари по дентална медицина работели в гр. София, но не се познавали по между си. Всички те обаче имали сключени договори с НЗОК и ползвали софтуерния продукт, разработен от Здравната каса за отчитане на дейността им - „Хипократ“.  Поради спецификата на програмния продукт зъболекарите ползвали услугите на Г.М., който регистрирал в програмата изготвените от тях амбулаторни листове.  През 2015 г. служител при един от лекарите (Т.М) започнал да му предоставя здравните книжки на различни непълнолетни лица от гр. Ямбол. След това лично съдействал на този зъболекар да оформя амбулаторни листове, в които се отчитало извършване на прегледи и дентални манипулации на тези пациенти.  Изготвените документи били с невярно съдържание, тъй като непълнолетните пациенти изобщо не били посещавали зъболекарския кабинет. В тях служителят полагал и лично подпис в графата за „родител“ на лица.  След това тези документи били предоставяни на компютърния специалист Г.М, който от своя страна ги регистрирал в системата „Хипократ“.  Тъй като обемът на така регистрираните амбулаторни листове станал значителен и надминал лимитите, определени от Здравната каса, по инициатива на Г.М, останалите четирима зъболекари - Л.Г., Д.Б., А.В. и Х. Б. - негови клиенти, започнали да отчитат неистинските амбулаторни листове, като свои.  Всички те били запознати с невярното съдържание на тези документи, тъй като нито един от непълнолетните пациенти не бил посещавал кабинети им, както и с обстоятелството, че документите не са подписани от законния представител на непълнолетните, каквото е изискването на закона.  Самите документи били изготвени и подписани от служителя на доктор Т.М.  В резултат на така представяните пред Здравната каса амбулаторни листове, петимата зъболекари получавали ежемесечно по банковите си сметки парични преводи от касата за отчетените дейности по дентална медицина.  По този начин за период от месец септември 2015 г. до месец юни 2018г. А.В. получил неправомерно сумата в общ размер над 23 390 лв.  За периода месец август 2015 г. декември 2015. доктор Т.М получил неправомерно общо над 20 420 лв.  За времето от месец януари 2015 г. до юни 2018 г. доктор Х.Б получил неправомерно общо над 44 540 лв.  За времето от месец септември 2015 г. до месец април 2018 г. доктор Л.Г. получил неправомерно общо над 28 290 лв.  За времето от месец май 2017 г. до месец юни 2018 г. доктор Д.Б получил неправомерно общо над 7 000 лв.  В резултат на престъпните действия на лицата за посочения период била нанесена щета на Здравната каса в обща размер над 120 000 лв.  Спрямо шестимата обвиняеми е определена мярка за неотклонение „парична гаранция“ в различни размери, които те в момента обжалват пред съда.  Предстои привличане към наказателна отговорност и на втория помагач в извършването на престъплението- лицето, изготвило неистинските амбулаторни листове.  Ако бъдат признати за виновни по повдигнатите им обвинения, извършителите могат да получат наказания в размер от 2 (две) до 8 (осем) години „лишаване от свобода“, съобщиха от пресцентъра на СГП.  ", "date": "2019.05.21", "title": "СГП повдигна обвинение на петима лекари и техен помагач за източване на Здравната каса"}
{"url": "http://epicenter.bg/article/Prokopiev-lobiral-za-prodazhbata-na-dyalovete-v-EVN-/183638/3/0", "text": "Разградският олигарх Иво Прокопиев е лобирал пред Националния съвет за тристранно сътрудничество държавата да продаде остатъчните си дялове в електроразпределителните дружества с мотив, че държавата не е добър стопанин, а Министерският съвет не е вземал такова решение. Това потвърди бившият земеделски министър Мирослав Найденов, който свидетелства пред спецсъда по делото за продажбата на акциите в ЕВН през 2011 г., пише Агенция \"Монитор\".  Подсъдими по делото са Прокопиев, бившият финансов министър Трайчо Трайков, бившият икономически министър и вицепремиер Симеон Дянков и трима от фирмата на Прокопиев „Булброкърс“, която е била инвестиционен посредник при продажбата на пакета от 33% акции в „ЕВН България Електроразпределение“ АД през декември 2011 г. Това е станало на фондовата борса и според прокуратурата хазната е ощетена с близо 21 млн.лв.  Предложението на Прокопиев било отправено по време на Тристранка през март 2010 г. Тогава като принципал на икономическото ведомство участвал и Трайков. Това било заложено като една от антикризисните мерки на Дянков, известни като „постната пица“.  Средствата от продажбата постъпили в Държавната консолидационна компания (ДКК), а не в „Сребърния фонд“ за пенсионерите. От показанията на Найденов стана ясно още, че решението за приватизацията на ЕРП-та по настояване на Прокопиев било вкарано в пакета от 60 мерки на Дянков, а не самостоятелно и така бил заобиколен колективният орган Министерски съвет.  „Нямам спомени да има решение на Министерския съвет по тази точка. Този дебат не е пренесен от Националния съвет за тристранно сътрудничество в МС“, коментира Найденов след заседанието на съда.  „Имам ясни спомени, че точката за приватизацията на ЕРП-тата беше представена от тогавашния председател на работодателската организация КРИБ Иво Прокопиев. Определено имаше коментари, че няма писмени материали по тази точка, каквато е практиката на Националния съвет за тристранно сътрудничество. Т.нар. Антикризисни мерки са над 60 и разбира се там се говори по принцип, че би трябвало да се прави определена приватизация, но става въпрос за приватизация на активи на държавата, които не се стопанисват добре, става въпрос за губещи активи. Тези мерки са приети анблок, те нямат нищо общо като конкретика с днешното дело и ако целта е да се прехвърли отговорността на МС, няма такова колективно решение“, категоричен е Найденов.  Решението за приватизацията на миноритарните дялове в ЕРП-тата на практика е било взето от принципала – министър Трайчо Трайков, предложението било внесено в Тристранката от вицепремиера Дянков, а точката представена от Прокопиев, като КРИБ не са имали готово писмено становище по въпроса.  „Мотивите за продажбата бяха, че държавата не е добър стопанин и по този начин ще влязат приходи в републиканския бюджет, като тук веднага възниква спора, не следва ли тези приходи да отиват в Сребърния фонд, който да гарантира пенсионната система в държавата. Дали крайните цели са постигнати – дали в момента тези ЕРП-та се управляват по-добре и дали е постигната цената, която се е целяла при приватизацията, не мога да коментирам“, заключи Найденов.  Съдът разпита и бившата съветничка в политическия кабинет на Дянков Доротея Пандова. Преди месец шефът на Агенцията за приватизация през 2011 г. Емил Караниколов, който в момента е министър на икономиката, я обвини в натиск при определянето на критерии за избор на инвестиционен посредник.  Пандова направи свръхусилия да се изплъзне от въпросите на прокуратурата за раздаването на команди в междуведомствената работна група за приватизацията на ЕРП-тата. Тя отрече да е изпълнявала указания на Дянков и обърка тотално какви са били ресорите на Дянков и на Трайков. Призна пред съда за няколко срещи с Караниколов и началник отдели в Агенцията по приватизация.  „Възможно е, не си спомням да сме обсъждали критериите. Не си спомням да съм гонила от кабинета Караниколов, нито съм докладвала на Дянков“, заяви Пандова. Тя не си спомни и кога и с какъв акт е започнала приватизацията на ЕРП-тата, нито пък кога и с каква цел е била създадена ДКК. Докато Пандова даваше показания пред съда, Дянков се изправи да я чува максимално добре.  ", "date": "2019.05.21", "title": "Прокопиев лобирал за продажбата на дяловете в ЕВН "}
{"url": "http://epicenter.bg/article/Momchil-Nekov--Populyariziraneto-na-balgarskiya-med-e-vapros-na-natsionalen-prioritet/183625/2/48", "text": "  Кандидатите за евродепутати от \"БСП за България\" Момчил Неков, Петър Витанов, Димитър Данчев и Емил Георгиев се срещнаха с представители на Сдружението на ловците и риболовците в България. Те обсъдиха проблемите, с които се сблъскват ловците и политиките, които могат да се провеждат на европейско ниво за справяне с тях.   “Знам, че проблемите на лова са свързани до голяма степен с екоравновесието. В новата Обща селскостопанска политика е гласувано да се отделят 20% повече за екология”, каза Момчил Неков. Той добави, че ЕС има инструмент да определи рамката, но какво ще пише вътре в нея е национален ангажимент. По-късно Момчил Неков се срещна с пчелари в Перник. Той изслуша проблемите на хората в сектора. Неков припомни, че миналата година е приет доклад, който има за цел да защити интересите на пчеларите. “Проблемите на пчеларите в България са пример за национален проблем, които е поставен на европейско ниво и сега, благодарение на вас, има наднационално решение” , каза Неков. Той добави, че комисарят по земеделие Фил Хоган е уверил, че ще има 60% увеличение на националните пчеларски програми. Момчил Неков заяви, че да се популяризира българският мед е вече въпрос на национална стратегия и приоритет.", "date": "2019.05.21", "title": "Момчил Неков: Популяризирането на българския мед е въпрос на национален приоритет"}
{"url": "http://epicenter.bg/article/Nikolay-Dikov--Poslanieto-ni-e-tochno-i-yasno---Evropa-raboti-za-Stara-Zagora-/183628/2/48", "text": "  Ако се водим само от проблемите и от това, че не винаги идеите ни се реализират, както ни се иска, то трябва да развеем бялата кърпа и да чакаме мандата да свърши, не - напротив. Работим, работим и пак работим, защото само така може да вървим към европейско бъдеще за нашия град. Посланието ни е ясно и точно - Европа работи за Стара Загора. С тези думи се обърна към работещите в една от водещите фармацевтични фирми в Стара Загора кандидатът за евродепутат от ГЕРБ Николай Диков.  „Благодарение на програмите от ЕС и средствата, които получаваме, имаме възможност да отделяме средства за паркове, за улици, за града и всички 51 села, които са част от нашата община. Направихме справка - срещу всеки 1 лев от бюджета ни, получаваме 40 лева от ЕС и още 6 лева от държавната хазна. Той обобщи и какво предстои да се случва в град ни - ремонт на още улици, на Летния театър, на Зоопарка, на междублоковите пространства.  „Следващият програмен период ще ни даде повече средства, това ще е перспектива за регионите ни, за решаването на местните ни проблеми. Важно е обаче Европа да е близо до проблемите ни, да ги познава, само така ще имаме подкрепа от европейските институции за решаването им“, допълни още Диков.  ", "date": "2019.05.21", "title": "Николай Диков: Посланието ни е точно и ясно – Европа работи за Стара Загора "}
{"url": "http://epicenter.bg/article/BSP--Kazanlak--GERB-narushava-Izborniya-kodeks--Imame-informatsiya-za-kupuvane-na-glasove-v-tyahna-polza-/183629/2/48", "text": "  Да се наложи санкция на ГЕРБ за нарушаване на Изборния кодекс в Казанлък, поискаха от Предизборния щаб на \"БСП за България\" с жалби до РИК.  В едната от жалбите си социалистите алармират РИК, че кандидатите за евродепутати от ГЕРБ Ева Майдел и Йоана Фильова са взели участие в официалното откриване на нов Дневен център за подкрепа на деца с тежки множествени увреждания и техните семейства в Казанлък, на 14-ти май.   \"Дневният център е част от сградата на Детска ясла №6 „Надежда”, а припомняме императивната норма на чл.182, ал.1 от ИК, която гласи, че не се допуска предизборна агитация в държавните и общинските учреждения и институции”, пише в жалбата си председателят на Предизборния щаб Румяна Друмева.  В друга своя жалба социалистите представят данни за купуване на гласове в населените места от общината и призовават РИК и МВР за спешни мерки за спирането на купуването на гласове.", "date": "2019.05.21", "title": "БСП- Казанлък: ГЕРБ нарушава Изборния кодекс. Имаме информация за купуване на гласове в тяхна полза!"}
{"url": "http://epicenter.bg/article/Borisov-i-Tsipras-pravyat-parva-kopka-na-mezhdusistemnata-gazova-vrazka-mezhdu-dvete-strani-/183634/2/0", "text": "Министър-председателят Бойко Борисов и гръцкият премиер Алексис Ципрас ще дадат началото на изграждането на междусистемната газова връзка между България и Гърция утре, 22 май. Двамата ще проведат и среща на четири очи, в която ще обсъдят сътрудничеството между България и Гърция, както и енергийната, инфраструктурната и транспортната свързаност в региона на Балканите. Това съобщиха от Правителствената информационна служба.  Интерконекторът между България и Гърция е един от приоритетните проекти за сигурност и конкурентоспособност на енергийния пазар в Европейския съюз. Той е изключително важен и от гледна точка осигуряване на диверсификация на източниците и доставките на газ за България и региона на Югоизточна Европа.  Междусистемната газова връзка ще доведе до реално разнообразяване на източниците на природен газ – чрез него ще получаваме азербайджански природен газ от Трансадриатическия газопровод, освен това през интерконектора България ще може да получава доставки и през терминала на Александруполис за втечнен природен газ от САЩ, Катар, Алжир, Израел, Египет и други.  Газовата връзка между България и Гърция е с дължина 182 км., от които 150 км. са на българска територия. Тя започва от Комотини, Гърция и се свързва с българската газопреносна система на Стара Загора. Техническият ѝ капацитет е от 3 до 5 млрд. куб. м. Общата стойност на проекта е 220 млн. евро.  Церемонията за даване началото на строителните дейности по проекта ще се състои от 11.30 часа на 22 май 2019 г. до с. Кирково, на пътя преди ГКПП Маказа.  ", "date": "2019.05.21", "title": "Борисов и Ципрас правят първа копка на междусистемната газова връзка между България и Гърция"}
{"url": "http://epicenter.bg/article/GERB-daryava-70-000-dolara-za-pribiraneto-v-Balgariya-na-tlennite-ostanki-na-alpinista-Ivan-Tomov-/183635/2/0", "text": "По предложение на председателя на ПП ГЕРБ Бойко Борисов Изпълнителната комисия на партията взе решение да дари 70 хил. щатски долара на семейството на загиналия в Хималаите алпинист Иван Томов. Средствата са необходими на семейството на алпиниста за прибирането на тленните му  останки в България.  Дарените средства са от партийната субсидия на ГЕРБ, съобщават от пресцентъра на партията.  В телефонен разговор председателят на ГЕРБ Бойко Борисов поднесе своите съболезнования на семейството на Иван Томов.  ", "date": "2019.05.21", "title": "ГЕРБ дарява 70 000 долара за прибирането в България на тленните останки на алпиниста Иван Томов "}
{"url": "http://epicenter.bg/article/Mariya-Gabriel-v-Dobrich--Shte-iskame-silen-byudzhet-za-Balgariya-v-novata-Obshta-selskostopanska-politika/183637/2/48", "text": "  „Предстоят много интензивни месеци за финализиране на предложението за новата Обща селскостопанска политика. Беше важно да запазим амбициозен бюджет за ОСП. Ние ще продължаваме да отстояваме категорично запазване на бюджета на ОСП за България. На фона на това, че ще има държави, чийто бюджет за ОСП ще бъде намален почти с 8%, фактът, че ние запазваме нивата на директните плащания и ПРСР, е една много добра основа“, заяви в Добрич водачът на листата на ГЕРБ и СДС за Европейския парламент Мария Габриел. И добави, че бюджетът за ОСП продължава да бъде почти една трета от бюджета на ЕС или 365 млрд. евро, съобщават от пресцентъра на ГЕРБ.  По покана на Асоциацията на земеделските производители в България и нейния председател Венцислав Върбанов тя се срещна в Добрич със земеделски производители. Във форума участваха още кандидатът за депутат в Европейския парламент от ГЕРБ Емил Радев, народните представители от Добрич вицеадмирал Пламен Манушев и Даниела Димитрова, председателите на Националната асоциация на зърнопроизводителите Костадин Костадинов и на регионалната му структура Радостина Жекова.  „Сега е важно стратегическият план за България за ОСП да се подготви така, че да обръща внимание на мерките и желаните резултати. Новото е, че предварително всяка държава-членка ще трябва да представи подготвени критерии за резултати“, посочи Мария Габриел. Тя подчерта, че в новата програма „Хоризонт Европа“ са предложени 10 млрд. евро за научни изследвания.  „България има потенциала да бъде участник по програмата, защото има добри експерти. Сътрудничеството между научните изследователи, университетите, експертите може да допринесе много за по-модерно земеделие“, каза още Мария Габриел. Тя информира още, че по партньорството за иновации в селското стопанство за периода 2019-2020 година са отделени 160 млн. евро. Наблегна на това, че ще работи за това Европа да е по-близко до земеделските стопани и земеделските организации и чрез опростяване на формулярите за кандидатстване.  По думите на Мария Габриел в бъдещия ресор цифровизация трябва да се включи образованието, което ще е важно както за цифровия модел, така и за учителите, а и за земеделците.  „Има пълно единодушие за позицията на българската държава, която е изцяло съобразена със земеделските производители“, посочи Емил Радев. Той изрази надежда, че дебатът при новия Европейски парламент ще се поднови.  „Много е важно как ще се структурираме, за да успеем да защитим българските интереси. Тук пак се сблъскваме с познатите двойни стандарти, защото когато трябва да изравняваме плащанията, има огромна съпротива. Смятам, че когато имаме нужната подкрепа в Комисията, когато в ЕС и ЕП позицията ни е единна, нещата се случват“, заяви Емил Радев. Той увери, че при структуриране на новата земеделска комисия отново ще бъде поставен въпросът за тавана на директните плащания. При това ще се търси подкрепата и на други държави.  Венцислав Върбанов благодари на Мария Габриел за доброто сътрудничество, което досега е имала с АЗПБ. Особено, когато тя бе член на Комисията по земеделие.  „Ние ще разчитаме и в следващия Европарламент това сътрудничество да продължи. Комуникацията да не бъде прекъсната, защото тя е много важна. Липсата на информация води до неувереност или до смущения, които водят до нежелани резултати“, посочи още той.  ", "date": "2019.05.21", "title": "Мария Габриел в Добрич: Ще искаме силен бюджет за България в новата Обща селскостопанска политика"}
{"url": "http://epicenter.bg/article/Prof--Nikolay-Radulov--Stana-traditsiya-prestapnitsite-s-lekota-da-byagat-pred-ochite-na-organite-na-reda/183640/2/0", "text": "Превърна се в традиция престъпниците с лекота да бягат пред очите на органите на реда. Това каза за обзорното предаване „Това е България“ на Радио „Фокус“ бившият секретар и заместник министър на вътрешните работи проф. Николай Радулов във връзка с издирването на предполагаемия убиец в Костенец Стоян Зайков, което продължава 12-ти ден.  Очевидно е, че има системен проблем, а полицията действа като охрана на публично мероприятие, коментира проф. Радулов.  Според него вината не е в струпалите се полицаи, а в разпорежданията, които са неясни. Когато до 3-тия ден извършителят не бъде заловен, шансът да се намери и минимален. Според него още на 5-тия ден лицето е трябвало да бъде обявено за международно издирване.  Не могат да се разкриват престъпления без информационни мрежи и вербувани секретни сътрудници, които познават криминалните среди, обясни той.  Според проф. Радулов полицейските коли из селото и присъствието на много тежковъоръжени униформени не води до успокоение на хората, а до по-силно усещане на заплаха. Необходимо е да се премине към други действия и МВР да се фокусира върху оперативни мерки.  „Имаме характерна ситуация на некомпетентност. Мисля, че когато говорехме за миналогодишното убийство в Нови Искър, казахме, че освен работата по разкриването, честно би било главният секретар да си подаде оставката. Той обаче не само, че не я подаде, а стана и министър. Сега при случващото се най-вероятно ще бъде направен министър-председател, защото такава е логиката на случващото се в страната“, каза той.  Над 700 са лицата с влязла в сила присъда, които обаче не могат да бъдат намерени от органите за обществен ред и сигурност, за да я излежат, каза още проф. Николай Радулов.  Той изрази надежда Зайков да бъде намерен, макар и случайно, но това да не е свързано с поредно убийство.  ", "date": "2019.05.21", "title": "Проф. Николай Радулов: Стана традиция престъпниците с лекота да бягат пред очите на органите на реда"}
{"url": "http://epicenter.bg/article/Mariya-Gabriel--Za-razlika-ot-drugi-nie-nyama-da-se-uchim-kak-funktsionira-EP--a-direktno-pochvame-rabota/183641/2/48", "text": "През годините от варненци научих едно – с добро и труд се постига много. И ние, българите, имаме какво още да дадем на Европа. На 26 май искаме да изпратим послание за България, която се гордее със своята култура, традиции и народ. Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ във Варна, на което присъстваха над 2000 души, съобщиха от пресцентъра на ГЕРБ.  Водачът на листата на ГЕРБ и СДС сподели, че за нея е чест да води най-можещия отбор от кандидати за евродепутати.  „За страната е важно инфраструктурните проекти да продължат. Следващите месеци са ключови и ние няма да си губим времето тепърва да учим коя комисия за какво е и как се взимат решенията в ЕП. Директно започваме преговорите за бюджета и трябва да завършим процеса – доказали сме, че го можем“, отбеляза тя.  „На 26 май да подкрепим силна и уважавана България в ЕС. Да изпратим българската сила на Европа – онази, които е преминала през вековете и която на 26 май ще спре разделението“, подчерта Мария Габриел и се ангажира да работи за по-сигурна Европа, която е световен лидер.  „Благодарение на съвместните ни усилия Варна и регионът се преобразиха. Не само се върна бласъкът на морската ни столица – градът стана привлекателно място за туризъм, бизнес и младите хора. Има още какво да се направи. Със силен екип в местната власт и подкрепата от правителствoто – още много хубави неща ще се случат“, сподели кандидатът за евродепутат Лиляна Павлова.  „Искаме да увеличим европейското финансиране по линията на регионалната политика, за да достигнем и до най-малките населени места. Разбира се – трябва да увеличим и доходите – за целта е необходимо да привличаме чужди фирми, но и да подкрепяме нашите“, уточни тя.  „Варна за мен е кауза. Това е градът, в който съм роден и в който расте детето ми, градът, чиято древна история, богата култура и модерен облик ме изпълват с гордост”, заяви кандидатът за евродепутат Емил Радев.  „Като представител на Варна в Европейския парламент през изминалия мандат организирах изложба на Варненското златно съкровище. Най-старото обработено злато в света беше аплодирано от „тримата големи” – председателите на Комисията, на Парламента и на Съвета на ЕС. Експозицията се превърна във визитна картичка на Варна в сърцето на Европа. Днес за града ни с възхита говорят много европейски лидери, сред тях е и председателят на ЕП Антонио Таяни, който дойде за откриването на информационния ми офис”, припомни Радев, който през годините подкрепи много важни за Варна проекти, включително и кандидатурата й за Европейска младежка столица.  \"Като областен координатор на ГЕРБ – Варна благодаря на премиера и лидер на ПП ГЕРБ Бойко Борисов, на цялото ръководство, за това, че морската столица има специално място в листата на ГЕРБ. Защото това е оценка за огромния потенциал на Варна и на варненци. Като кмет на Варна за мен е важно да знам, че България има компетентно присъствие в Брюксел – за да продължим да работим успешно по европейските фондове и програми, за да продължим развитието на нашия град с още по-ускорени темпове. Експертите в листата на ГЕРБ са гарант за това\", коментира кметът на Варна и областен координатор на ГЕРБ Иван Портних.  ", "date": "2019.05.21", "title": "Мария Габриел: За разлика от други ние няма да се учим как функционира ЕП, а директно почваме работа"}
{"url": "http://epicenter.bg/article/KFN--Izplashtaneto-na-10-lv--za-pochinal-pri-katastrofata-v-Svoge-e-protivozakonno-/183642/2/0", "text": "Изплащането на сумата от 10 лв. обезщетение за пътник в катастрофиралото в Своге превозно средство е противозаконно, защото законът изрично е предвидил минимална сума от 50 000 лв. за всеки пътник. Към настоящия момент в Комисията за финансов надзор (КФН) са постъпили 6 жалби от близките на общо 7 от загиналите лица при пътния инцидент край гр. Своге, съобщиха от КФН оттам.  По отношение на две от жалбите спрямо застраховател са приложени принудителни административни мерки (ПАМ) да изплатят обезщетения по сключената от тях застраховка \"Злополука“ на пътниците в средствата за общински превоз.  Минималната сума за изплащане по тази застраховка според Кодекса за застраховането е 50 000 лв. за всеки пътник, съобщиха от комисията.  Проверката на КФН установи, че при завеждане на претенциите на наследниците пред застрахователя, заедно с писменото искане са представени констативен протокол за пътно-транспортното произшествие (ПТП), препис - извлечение от акт за смърт; удостоверение за наследници; справка от Информационен център към Гаранционния фонд (ГФ) и удостоверение за банкова сметка.  Относно документ, който да доказва, че пострадалите са били пътници, трябва да се посочи, че в констативния протокол за ПТП се съдържа подробен списък на пътниците в автобуса. В тази връзка документите, представени заедно със завеждане на претенциите, напълно установяват основанието за изплащане на застрахователното обезщетение.  Наложените от Комисията за финансов надзор принудително административни мерки са обжалвани от застрахователното дружество пред административния съд, София Област, като застрахователят е поискал съдът да спре предварителното изпълнение на мерките.  По останалите 4 жалби са открити производства за прилагане на принудително административни мерки, като предстои да бъдат издадени решения в рамките на следващата седмица.  Комисията предприе и ще продължава да предприема необходимите мерки в рамките на законовите си правомощия, за да защити интересите на потребители на застрахователни услуги.  По-рано през деня стана ясно, че застрахователната компания до момента е превела по 10 лв. на трима наследника на двама от загиналите в трагедията край Своге през август 2018 г., припомня Канал 3.  За абсурдната несправедливост сигнализираха в отворено писмо до премиера Бойко Борисов, омбудсмана Мая Манолова и шефа на Комисията за финансов надзор Бойко Атанасов наследниците на загиналите в катастрофата край Своге. От застрахователната компания заявиха, че не дължат обезщетения в този случай, защото става дума не за \"обществен превоз\", а за \"споделено пътуване\".  В края на август миналата година 20 души загинаха, след като автобус се преобърна и изхвърча от шосето. След трагедията се стигна до оставки на трима министри, повдигнаха се обвинения на длъжностни лица, бе сменено ръководството на АПИ и бе създадена нова агенция за пътна безопасност.  ", "date": "2019.05.21", "title": "КФН: Изплащането на 10 лв. за починал при катастрофата в Своге е противозаконно "}
{"url": "http://epicenter.bg/article/Prof--Rumen-Gechev--Prestaplenie-e-Balgariya-da-usvoyava-edva-1-56--ot-fondovete-za-nauka-na-ES-/183644/2/48", "text": "  \"България усвоява едва 1,56% от фондовете за наука на Европейския съюз. Този факт има само едно определение – престъпление!\" Това заяви кандидатът за евродепутат от \"БСП за България\" проф. Румен Гечев по време на среща с ректори на висши училища и ръководството на БАН, организирана от Градския съвет на БСП – София, съобщиха от пресцентъра на партията.  “Очевидно е, че Министерството на образованието трябва да има различна структура, да е организирано по друг начин, да няма „калинки“ в него, защото 1,56% усвояемост на европейските средства ясно показва, че нещо не е наред там\", коментира проф. Гечев. Той подчерта, че във „Визия за България“ и „Визия за Европа“ има предложение за държавно финансиране на дефицитни специалности.  \"Не би трябвало да даваме парите на данъкоплатците, за да обучаваме специалисти, които да подаряваме на други страни. Това е тема, която обсъждаме вече 15 години и решение няма. От 100 завършващи в България, 80 души напускат страната. Нека да видим какво можем да предложим на държавата като решение на този проблем. Разбира се, ние по никакъв начин не трябва да спираме нашите младежи да ходят, където пожелаят. Но нека да награждаваме тези, които остават тук\", каза още той. По неговите думи вариантите за това са различни – не само с покриване на таксата за обучение и със стипендии, но и с договори за 7 или 10 години.  \"Държавата ги издържа, докато учат, след това им гарантира работно място и те остават тук. Българската държава има възможности да стимулира такива младежи“, категоричен е кандидатът за евродепутат.  Според проф. Гечев въпросът за поръчките от бизнеса и от държавата е много сложен.  „В крайна сметка, държавата трябва да си напише домашното – да разработи и да публикува програма с хоризонт 10-15-20 години на развитие, за да видим какви специалисти ще са необходими\", посочи той. Според него трябват общи рамки, не детайли, защото да разчитаме само на това какво ще поръча бизнесът в понеделник или другия месец, не е нормално. \"Важно е да бъде направена комбинация, защото е прекалено рисково да подчиним цялото образование на изискванията на бизнеса.  Ние ще настояваме, като депутати, и в европарламента да бъде формулиран принцип, чрез който да се стимулират учените и преподавателите. В България това може да стане чрез въвеждане на минимални работни заплати, така както изисква европейската квалификационна рамка“, обясни проф. Румен Гечев.  \"Корупционните практики в управлението лишават българското образование и наука от свеж ресурс\". Това заяви проф. Мариела Модева, кандидат за евродепутат от листата на „БСП за България“ по време на срещата. “Моя кауза в тази кампания, а и ако имамвъзможност и в ЕП, е преодоляване на академичното неравенство. То се изразява в различните ставки на българските учени, които участват по проекти на различни европейски програми. Това е допуснато още при договарянето на критериите, които България е поставила като участник в тези европейски програми\", каза още тя.  По нейните думи във “Визия за България” са заложени мерки и предложения, които правят възможно български учени и изследователи да са равнопоставени на европейските си колеги в европейското образователно научно пространство.  \"Ще настояваме за увеличаване на средствата по програма \"Хоризонт 20/20\" и за двойно увеличаване на бюджета на успешната програма “Еразъм +”, като тук обаче това трябва да бъде съчетано и с национални мерки\", допълни кандидатът за евродепутат. Тя поиска да се отделят и повече средства за Фонд научни изследвания, като сега те са около 14 млн. лв. \"Нека да станат поне 25-30 милиона, което е напълно постижимо, както и увеличаване на процента от БВП, който се отделя за научни изследвания, развойна дейност и иновации\", каза още тя.  Като друг проблем кандидатът за евродепутат посочи усвояването на средствата по оперативна програма \"Наука и образование за интелигентен растеж\". Друг важен елемент, според проф. Модева, е да бъде направена много сериозна проверка и мониторинг на системите за управление и контрол на европейските средства.  “Това са публични средства. В момента, в който се индикират корупционни практики или тези средства се отделят и се дават на определени кръгове само, ние лишаваме мнозинството от българските и научни изследователи, и разбира се преподаватели във висши учебни заведения. Изследователите от БАН са лишени от един свеж ресурс, без който ние не можем да бъдем конкурентоспособни\", коментира проф. Модева. Тя е категорична, че е нужно засилване на връзката между науката и бизнеса.  \"В България участието на бизнеса в научно-изследователска дейност е изключително ниско. В този смисъл ние предлагаме и една друга мярка, която може да се доразвие на базата на това, което и във \"Визия за Европа\" сме казали. За докторантските стипендии ние можем да разделим нещата по равно - 50% публично финансиране и 50% финансиране от бизнеса. И следователно обвързване на научните изследвания, които те провеждат, с директно приложение в практиката. Това също е голяма слабост”, посочи тя.  Проф. Модева обърна внимание и на темата за иновациите. “Те няма как да станат без равнопоставеност на всички елементи от триъгълника на знанието, което означава образование, наука и тогава иновации\", обясни тя. По нейните думи трябва да се намерят формули за стимулиране на този вид изследвания.  \"Защо да не отворим нашите изследователски организации и за учени от чужбина, което първо ще повиши качеството, второ ще създаде възможност за много добри интеграционни връзки и съвместни изследвания, а ще даде възможност и на българските учени да работят на международно ниво в такива екипи”, коментира кандидатът за евродепутат.    \"Трябва да работим за създаване на Балкански център на висшето образование\", заяви председателят на БСП – София Калоян Паргов. „За 2021 година европейските политики предполагат стимули за създаване на мрежи от висши училища в Европа. Чрез представителите ни в Европейския парламент, ще настояваме да няма двоен аршин при съвместната работа на отделните университети\", каза още той. Според него за Балканите е изключително подходящо, чрез различни инструменти и програми или директно по линия на „Еразъм+“, да бъде създадена Балканска мрежа от университети.   \"Например, български университети, които работят в областта на българската култура, биха могли да потърсят свои партньори и да създадат мрежи с университети от балканските държави, дори не само с членки на ЕС“, обясни Паргов.  Според председателя на БСП – София връзката между образованието, науката и икономиката е изключително важна. “Процесът намасовизация на висшето образование означава да потърсим и развием традиции на неуниверситетския вид висше образование\",добави той. Паргов обясни, че този вид висше образование е по-практически ориентирано и се структурира върху практически краткосрочни програми. \"Сега предстои да се обсъждат образователно-квалификационните степени на студентите с оглед тяхната съизмеримост с европейските. Проблемът с квалификациите и тяхното признание тепърва трябва да се решава и ще продължава да бъде дискусионен най-вече с оглед конкурентоспособността на нашите студенти в рамките на общия европейски пазар\", допълни той.   Калоян Паргов изрази съжаление, че в последните 12 години политиците са длъжници и не са си свършили работата по отношение на българското образование. „Отчитам този факт като много голяма грешка. В рамките на общия европейски пазар е много важно всяка държава да отчита своите предимства и чрез образованието да ги изразява, за да бъде конкурентна на този пазар“, коментира Калоян Паргов.  На срещата присъстваха още кандидатът за евродепутат Петър Витанов, зам.-председателят на Градския съвет на столичните социалисти проф. Ваня Добрева и народните представители Анелия Клисарова и доц. д-р Николай Цонков.   В дискусията се включиха председателят на Съвета на ректорите проф. Любен Тотев, председателят на БАН акад. Юлиан Ревалски, зам.-ректорът на Софийския университет проф. Георги Вълчев, ректорът на УНСС проф. Стати Статев, доц. Григорий Вазов, ректор на ВУЗФ, проф. Георги Михов, ректор на Техническия университет, проф. Стоян Денчев, ректорът на Химико-технологичния университет проф. Митко Георгиев, проф. Пенчо Гешев, ректор на НСА, проф. Борислав Борисов, ректор на Висшето строително училище, проф. Тодорова, ректор на Висшето транспортно училище, проф. Елена Баева, ректор на колежа „Любен Гройс“.  ", "date": "2019.05.21", "title": "Проф. Румен Гечев: Престъпление е България да усвоява едва 1,56% от фондовете за наука на ЕС "}
