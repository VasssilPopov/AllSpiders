{"url": "http://epicenter.bg/article/Radev-/199173/2/0", "text": "  Това заяви президентът Румен Радев след тържественото събрание във Военна академия „Георги Стойков Раковски“ по повод празникa на Сухопътни войски.    , допълни Радев, предаде Novini.bg. “Всички отговори са в Конституцията”, каза още президентът.    , завърши Румен Радев.   Припомняме, че днес е петият ден от повторното избиране на Иван Гешев за главен прокурор от ВСС. Правосъдният министър Данаил Кирилов даде срок на държавния глава от 3 до 7 дни да подпише повторно указа за назначаването му.", "date": "2019.11.19", "title": "Румен Радев за Гешев: Ще се произнеса, когато реша, ултиматуми не приемам!"}
{"url": "http://epicenter.bg/article/-Borisov-komentira-izbora-na-Ivan-Geshev-za-glaven-prokuror/199174/2/0", "text": "Министър-председателят Бойко Борисов коментира избора на Иван Гешев за главен прокурор и отказа правителството да издигне кандидат. Премиерът говори пред журналисти по време на обхода на строителството на АМ „Хемус“ край Габрово. \"  С Христо Иванов така променихме закона, че прокурорите да си избират прокурори, съдиите - съдии\", разясни Борисов.  „  и сега се чудят какво да направят и казват – „те професионалните му качества са добри. Колкото го познават те, толкова го познавам и аз,“ повтори премиерът.  ", "date": "2019.11.19", "title": "Борисов за избора на Гешев: Не избираме булка! Стъпили сме на професионалните качества"}
{"url": "http://epicenter.bg/article/Mihail-Mirchev--Prezidentat-sledva-obshtestvenoto-naprezhenie-/199226/2/0", "text": "Президентът следва общественото напрежение. Виждаме улични демонстрации, а колегията на съдиите бяха много смели и възразиха срещу избора на Гешев. Румен Радев следва своята институционална логика. Това заяви социологът проф. Михаил Мирчев в предаването \"Плюс-минус\" по Нова телевизия.    Припомняме, че днес президентът Румен Радев заяви, че ще се произнесе за избора на Иван Гешев в \"обозрим срок и когато реши\".    \"Борисов трябва да трупа \"зелени\" точки и да бяга \"черните\" точки. Очаквано беше, че няма да се внесе предложението да не се изплаща първият болничен ден\", каза още той.    \"Линията на Нинова продължава. Не може да се отричат победите ѝ за БСП. Няма да коментираме дали нейното лидерство е добро или не\", коментира проф. Мирчев.", "date": "2019.11.19", "title": "Михаил Мирчев: Президентът следва общественото напрежение "}
{"url": "http://epicenter.bg/article/Karayancheva-shte-otkrie-54-ata-Generalna-asambleya-na-Chernomorskoto-ikonomichesko-satrudnichestvo/199227/2/0", "text": "Председателят на Народното събрание и председател на ПАЧИС Цвета Караянчева ще открие 54-ата Генерална асамблея на Парламентарната асамблея на Черноморското икономическо сътрудничество (ПАЧИС). Форумът ще започне на 20 ноември 2019 г. в 10.00 часа в зала „Роял“ на „София Хотел Балкан“. Негов домакин е Народното събрание.    Участниците в 54-ата Генерална асамблея на ПАЧИС ще бъдат поздравени от ръководителя на делегацията на Народното събрание в ПАЧИС Петър Кънев и от генералния секретар на ПАЧИС Асаф Хаджиев. Изказвания ще направят председателят на Комисията по външна политика на Народното събрание Джема Грозданова и председателят на Комисията по европейски въпроси и контрол на европейските фондове Драгомир Стойнев. На откриването са поканени представители на други парламентарни асамблеи, международни организации и посланиците на държавите-членки на ПАЧИС.    В 10.40 часа е предвидена обща снимка на делегатите на форума.    „Европейските измерения на Черноморското икономическо сътрудничество – актуално състояние и перспективи на сътрудничеството ЕС – ЧИС“ е основната тема на Генералната асамблея в София. По нея се очаква изказвания да направят ръководителите на делегациите на държавите-членки на ПАЧИС. Участниците ще дебатират и по темата „Правни и политически аспекти на развитието на транспортните маршрути в региона на ЧИС“.    Участниците във форума ще се запознаят с информация за дейността на Организацията за Черноморско икономическо сътрудничество (ЧИС), на Черноморската банка за търговия и развитие, на Международния център за черноморски изследвания, на Съюза на сдруженията за пътен транспорт на ЧИС и на Мрежата на черноморските университети. Предвидено е да бъдат избрани заместник-председатели на ПАЧИС и да бъде приета препоръка за “Сключване на преференциални търговски споразумения с оглед премахване на двойното данъчно облагане между държавите-членки на ЧИС”.    През втория ден на форума участниците в 54-ата Генерална асамблея на ПАЧИС ще обсъдят препоръка по доклад на тема „Безработица в държавите-членки на ЧИС. Ролята на държавата за насърчаване на разкриването на работни места“. Ще бъдат приети решения за пролетното заседание на Генералната асамблея през 2020 г.    Народното събрание на Република България е председател на Парламентарната асамблея на Черноморското икономическо сътрудничество от 1 юли до 31 декември 2019 г. Цвета Караянчева официално пое председателството на организацията по време на 53-ата Генернална асамблея на ПАЧИС в Баку.  ", "date": "2019.11.19", "title": "Караянчева ще открие 54-ата Генерална асамблея на Черноморското икономическо сътрудничество"}
{"url": "http://epicenter.bg/article/SOS-shte-izslusha-rakovodstvoto-na--quot-Toplofikatsiya-Sofiya-quot-/199229/2/0", "text": "Председателят на икономическата комисия в Столичния общински съвет Николай Стойнев от ГЕРБ обяви, че съветниците в София ще изслушат ръководството на „Топлофикация - София“ в най-скоро време, съобщава БНР. Заявеното намерение идва ден, след като изпълнителният директор на столичното топлофикационно дружество Кремен Георгиев подаде оставка: \"Правомощията на надзорния съвет на дружеството са да приеме такава оставка и да назначи изпълняващ длъжността „изпълнителен директор“, защото в крайна сметка „Топлофикация София“ е едно от най-важните дружества. Вече сме след старта на отоплителния сезон и дружеството не може да стои без оперативно управление. Така че това е решението\", заяви Стойнев.   Общинските съветници от БСП в София искат спешно заседание на три комисии във връзка с приетата оставка на директора Кремен Георгиев и настояват мениджърът на този пост да се назначава само след конкурс. Съветниците изказаха притеснение за началото на отоплителния сезон и големите задължения на топлофикационното дружество.   Председателят на групата Калоян Паргов посочи: \"Трите комисии, които имат отношение към столичната \"Топлофикация\", тъй като отоплителният сезон вече навлиза - те трябва да изслушат надзора и управителното тяло с оглед моментното състояние, готовността за отоплителния сезон, причините, довели до тази оставка, ако са известни на надзора, и от тук нататък как продължаваме\".   Притеснителни са задълженията на общинските дружества, коментира председателят на групата на Демократична България Методи Лалов: \"Над един милиард дългове имат общинските дружества, „Топлофикация“ - с най-много задължения. Това управление - на предишния Общински съвет, който доминира сега също, кметът Фандъкова, не са попречили най-малкото „Топлофикация“ да не затъне още повече, а при всички случаи това е проблем и на мениджмънт, при всички случаи това е проблем и на контрол, при всички случаи такава смяна на директор не е нещото, което трябва да получат софиянци\".", "date": "2019.11.19", "title": "СОС ще изслуша ръководството на \"Топлофикация София\""}
{"url": "http://epicenter.bg/article/Posetitelska-grupa-ot-DPS-Isperih--Kubrat-i-Vetovo-poseti-EP-po-pokana-na-Atidzhe-Alieva-Veli/199234/2/0", "text": "По време на посещението, групата от област Разград и Русе участва в представяне на начина на работа и историческото възникване на европейските институции и ролята на Европейския парламент. Участниците в групата посетиха и забележителности в европейската столица и се срещнаха с евродепутатите от ДПС.   „ Вие посещавате Европейския парламент в ключов момент спрямо формирането на следващата Комисия, тъй като вчера след проведените изслушвания на кандидатите на Франция, Румъния и Унгария и последният кандидат за Комисар получи одобрение. През следващата седмица, по време на пленарно заседание в Страсбург предстои Европейският парламент да гласува предложения състав на Европейска Комисия, за да може тя да започне да работи по представяне на предложения в изпълнение на амбициозния план на Урсула фон дер Лайен“, изтъкна Алиева-Вели.   В допълнение, българският евродепутат обобщи, че за представителите в Европейския парламент предстои работа по редица значими направления.    “През следващите години все повече ще се говори за така наречените “зелени мерки“ - за екология, опазване на околната среда и борба с климатичните промени. Това ще има своето отражение върху всички отрасли - земеделие, транспорт, строителство. Предстои ни дебатът по общата селскостопанска политика и реформа по отношение на прилагането й, очакваме възможно най - скоро и приемане на многогодишната финансова рамка. Ние ще настояваме за адекватно финансиране по общата селскостопанска политика и кохезионната политика, и за целеви инвестиционни мерки, защото те са от особена важност за България“.    ", "date": "2019.11.19", "title": "Посетителска група от ДПС Исперих, Кубрат и Ветово посети ЕП по покана на Атидже Алиева-Вели"}
{"url": "http://epicenter.bg/article/Grafikat-na-vodniya-rezhim-ne-se-spazva--alarmirat-pernichani/199235/2/0", "text": "Обявения график за водоподаване в Перник не се спазва стриктно, алармират жители на града и региона пред БНР.   Хора от квартал Църква и село Мещица съобщиха, че тази сутрин вода изобщо не им е подавана, в други райони на града водата от чешмите не спира дори и в часовете, когато трябва да е в сила режима- между 5:00 и 10:00 сутрин и между 17:00 и 22:00 часа вечер.    Над 120 сигнала за различни проблеми са получени на откритата гореща линия в община Перник вчера, а днес те са 38.", "date": "2019.11.19", "title": "Графикът на водния режим не се спазва, алармират перничани"}
{"url": "http://epicenter.bg/article/Mariyana-Nikolova--Rabotim-za-izgrazhdaneto-na-vseobhvatno-balgaro-indiysko-partnyorstvo/199236/2/0", "text": "В първия ден от официалната си визита в Индия, заместник министър-председателят по икономическата и демографската политика Марияна Николова проведе работна среща в Делхи с министъра на търговията, индустрията и железниците Пиуш Гоял, съобщиха от пресцентъра на Министерския съвет. Те обсъдиха развитието на двустранните икономически отношения, като изразиха общото виждане, че има неизползван потенциал в редица области на индустрията. „Работим за изграждането на всеобхватно българо-индийско партньорство, в контекста на стратегическото партньорство Европейски съюз – Индия“, заяви българският вицепремиер. Двете страни се договориха да положат усилия за по-интензивно привличане на инвестиции и за навлизането на български компании на индийския пазар. Домакините изразиха интерес за организиране на бизнес делегация, която да посети България през пролетта. На срещата присъстваха също заместник-министърът на транспорта, информационните технологии и съобщенията Велик Занчев и заместник министъра на туризма Любен Кънчев. По-рано през деня заместник министър-председателят Марияна Николова откри интерактивна среща между Българската търговско-промишлена палата и Федерацията на индийските търговско-промишлени палати (FICCI). В своето изказване пред представителите бизнеса тя подчерта, че българското правителство предвижда като първостепенен приоритет поддържането на макроикономическа и фискална стабилност, и специални стимулиращи мерки чрез Закона за насърчаване на инвестициите. В началото на срещата Ракеш Бакши, член на Борда на директорите на Федерацията на индийските търговско-промишлени палати, връчи на вицепремиера „Зелен сертификат“ за засаждане на дърво в нейна чест. Той сподели, че България представлява интерес за индийския бизнес заради квалифицираната работна ръка, данъчната политика и достъпа до европейския пазар с 500 милиона потребители.  Заместник мнистър-председателят Марияна Николова посети и централния офис на създадената от български предприемачи компания „Ексайтел“, която доставя широколентов интернет за над 300 хиляди домакинства. Компанията е първата във фиксирания интернет сектор с разрешение за 100% чуждестранно участие и се смята за един от най-успешните проекти с български корени в Индия.  На 20 и 21 ноември официалната българска делегация, водена от вицепремиера Николова, ще участва в петото издание на международния бизнес форум „Индия-Европа 29“ в Делхи. ", "date": "2019.11.19", "title": "Марияна Николова: Работим за изграждането на всеобхватно българо-индийско партньорство"}
{"url": "http://epicenter.bg/article/Klyuchovi-aktivi-na--Olineza--otivat-na-targ-zaradi-dalg-kam-izgonen-sadruzhnik/199149/3/0", "text": "    Това са общо 9 имота, сред които са главният офис на фирмата в Костинброд, цеха за салати и складове за готова продукция. 6 от имотите са земеделски земи.   Основата на възможността тези имоти да бъдат обявени за публична продан е определение на Върховния касационен съд от 6 ноември, с което се потвърждава решение на Софийския Апелативен съд от август 2018 г. Двата акта на магистратите обявяват за нищожна продажбата на имотите от фирмата-собственик на „Олинеза“ – „Партньори“ АД на „Олинеза Премиум“ на 8 декември 2015 г.   Съдиите преценяват, че продавачът е действал с цел да намали платежоспособността си и така е увредил интересите на кредитора, като е създал затруднения той да вземе дължимите му пари – според иска на Красимир Генов за 1 354 500 лв. Купувачът също е знаел, че продавачът дължи суми на свой кредитор, приемат съдиите.    е и тълкувателно решение на гражданската и търговски колегии на ВКС, взето на 9 юли тази година, с което се уеднаквява практиката по чл. 135 от Закона за задълженията и договорите – т.нар. Павлов иск. Нормата предвижда, че кредиторът може да иска да бъдат обявени за недействителни спрямо него действията, с които длъжникът го уврежда, ако длъжникът при извършването им е знаел за увреждането. Кръстена е на полският претор (съдия в Древен Рим, б.а.) Павел. Претор в превод означава „предводител“.   Върховните съдии решават, че Защитата на кредитора по чл. 135 от Закона за задълженията и договорите (ЗЗД) е приложима по отношение на извършени от поръчителя разпоредителни действия.   Второто решение е, че е налице връзка на преюдициалност по смисъла на чл. 229, ал. 1, т. 4 от ГПК между производството по предявен от кредитора иск за вземането му и предявен иск по чл. 135 от ЗЗД за обявяване на относителна недействителност на извършени от длъжника действия, увреждащи кредитора.   Третото е, че „защитата на кредитора по чл. 135 от ЗЗД при последваща разпоредителна сделка, извършена от лицето, в чиято полза длъжникът се е разпоредил с имуществото си, е чрез предявяване на иска по чл. 135, ал. 1 от ЗЗД за недействителност по отношение на него не само на първоначалната сделка с имуществото на длъжника, но и на последващите сделки, които го увреждат.   Исковете могат да бъдат предявени и самостоятелно, но при наличие на предпоставките на чл. 213 от ГПК следва да бъдат разгледани в едно производство“. Те са особено важни заради развитието на фактите около случая с „Олинеза“     На 20 септември собственикът Христо Кръстев заедно с Иван Янков, изпълнителен директор на завода, продават общо 29 броя търговски марки и 6 броя промишлен дизайн на „Тритон“ ООД за сумата от едва 170 000 лв. при пазарна стойност на същите от 24 987 000 лв.   След това на 15 октомври продава 8 имота на дружеството за 1 200 00 лв. при пазарна цена от 1 509 200 лв. На 8 декември с подписа на Иван Янков, но подбуден от Христо Кръстев, са продадени още 15 имота, собственост на „Партньори“ АД. Купувач е „Олинеза Премиум“, представлявано от Христо Кръстев.    Той е срещу Христо Кръстев, майка му Лилия Христова и изпълнителния директор на завода Иван Янков.    В определението си върховните съдии цитират доказателствата. „Партньори“ АД се представлява от Иван Янков, а „Олинеза Премиум“ ООД от Христо Кръстев. Кръстев е член на СД на „Партньори“ АД и съдружник-управител на „Олинеза Премиум“ ООД.   Съдружник в „Олинеза Премиум“ ООД е и Иван Янков, който е и член на СД в „Партньори“ АД. Кръстев и Янков са взели участие, както в ОС на акционерите на „Партньори“ АД, така и в общото събрание на съдружниците на „Олинеза Премиум“ ООД.   Органите на двете дружества са взели решение за покупко-продажба на имотите, като Кръстев и Янков са участвали в гласуването на решенията, приети единодушно. Седалището и адресът на двете дружества са идентични. Изложени са и съображения за наличие на роднинска връзка между Христо Кръстев и Мария Кръстева, негова сестра и съдружник в „Партньори“ АД и Лилия Христова – майка на Христо Кръстев и Мария Кръстева, която е заместник председател на „Партньори“ АД.   При така установените доказателства Софийския Апелативен съд е приел, че по отношение на двете дружества – „Партньори“ АД и „Олинеза Премиум“ ООД са налице хипотези на свързани лица по смисъла на §1 ал.1 т.1, т.3 и т.4 и §1 ал.2 от ДР на ТЗ. С оглед на това е прието, че се е осъществил правноралевантният факт – знание за увреждане, както от длъжника – „Партньори“ АД, така и от третото лице - „Олинеза Премиум“ ООД“, пишат върховните съдии.   Битката между съдружниците в „Олинеза“ продължава вече повече от години.    и учредява с тях особен залог в полза на кипърската офшорка \"Аносеп Ентърпрайзис Лимитед\". Залогът трябва да обезпечи договора за покупко-продажба между \"Аносеп\" и \"Олинеза\" за 15 млн. лв., сключен на 17 юли 2015 г.   . Той намалява дела на съдружника в собственика на „Олинеза“ „Партньори“ АД Красимир Генов от 50% на 2,02% и не му изплаща дивидент.     Кръстев е подсъдим по 4 члена на Наказателния кодекс – чл. 212 за използване на документи с невярно съдържание, чл. 203 за длъжностно присвояване в особено големи размери, представляващо особено тежък случай, при което лишаването от свобода е до 30 години, чл. 220 за сключени неизгодни сделки и чл. 255 за укриване на данъци.    ", "date": "2019.11.19", "title": "Ключови активи на „Олинеза“ отиват на търг заради дълг към изгонен съдружник"}
{"url": "http://epicenter.bg/article/TASS--Kiev-othvarli-predlozhenieto-na--Gazprom--za-gazov-tranzit-sled-yanuari-2020-godina/199188/4/0", "text": "Предложението на руската компания „Газпром“ за продължаване на действащия или сключване на нов договор за транзит на газ  е неприемливо за Киев. Това заяви министърът на енергетиката и околната среда на Украйна Алексей Оржел, цитиран от ТАСС и Агенция \"Фокус\". „Предложението, което получихме (от Газпром), е неприемливо за Украйна, защото то предвижда да се откажем от арбитражите и да подпишем договор само за една година“, заяви министърът в ефира на местна телевизия. Той обаче добави, че „може да се постигне разбирателство“. Оржел даде да се разбере, че в случай на подписване на дъглосрочен договор за транзит на газ в необходимите обеми, Киев е готов на компромиси. Оржел не изключи Русия да се опита да продължи транзита на газ от 1 януари 2020 година и без договор. „Ще смятаме това за контрабанда. И тогава ще има нови юридически процеси“, предупреди той. Преди това „Газпром“ изпрати на украинската компания „Нафтогаз“ официално предложение за продължаване на съществуващия или за сключване на нов договор за транзит на газ през Украйна за период от една година, като се вземе предвид прогнозираното търсене на европейските клиенти. В предложението на руската държавна компания се посочва, че необходимите условия са отказът на двете страни по всички взаимни искове в международен арбитраж и прекратяване на всички съдебни производства.  ", "date": "2019.11.19", "title": "ТАСС: Киев отхвърли предложението на „Газпром“ за газов транзит след януари 2020 година"}
{"url": "http://epicenter.bg/article/--quot-Severen-potok-2-quot--/199158/11/0", "text": "\r\n Германският Бундестаг отстрани и последната пречка пред довършването на газопровода в Балтийско море. Но \"Северен поток 2\" остава политически въпрос, в който Германия попада между два фронта, пише  . \r\n   \r\n \"Северен поток-2\" е много повече от газопровод - тъй като в него се сблъскват важни стратегически интереси. От едната страна е Русия като доставчик на газа, както и Германия и други европейски държави, за които той е предназначен. \r\n   \r\n Германското правителство държи най-вече на сигурността при осигуряването на горива, тъй като Германия е единствената държава в целия свят, която предвижда почти едновременно да преустанови използването на ядрена енергия и добива на въглища. \r\n   \r\n А преди да може изцяло да разчита на възобновяемите източници на енергия, именно природният газ ще представлява решаващ преходен вариант - вероятно още десетилетия. Но и други европейски държави ще имат изгода от \"Северен поток-2\". \r\n   \r\n От другата страна са досегашните транзитни страни - на първо място Украйна, но също така и Полша и балтийските държави, които в бъдеще ще се лишат от приходите си. \r\n Освен това тези страни се опасяват, че Русия и Германия ще се споразумеят за тяхна сметка, т.е. към икономическите се прибавят също и политически страхове, напомнящи им за нещо подобно в историята - пакта между Хитлер и Сталин от преди 80 години. \r\n   \r\n \r\n САЩ са на същото мнение. Президентът Тръмп твърди, че \"Северен поток-2\" превръща Германия в \"заложник на Русия\". Има се предвид, че в случай на голяма криза Москва може да спре кранчето. Тръмп дори заплаши със санкции европейските фирми, които участват в изпълнението на проекта. При това до този момент Русия се е доказала като абсолютно сигурен доставчик, включително по време на Студената война. \r\n   \r\n Както посочва по този повод Йозеф Ауер, анализатор на Deutsche Bank по енергийните въпроси, Русия от 46 години доставя газ на Европа, вкл. на Германия, и досега нито веднъж не е спирала кранчето. Освен това в момента Русия има политически проблеми и страда от санкции, затова страната би трябвало да има интерес от стабилни приходи от износ (на горива). \r\n   \r\n Американците от своя страна преследват собствени икономически интереси - те биха искали да продават на Германия втечнен газ, който обаче е много по-скъп от руския природен газ. Както посочва Ауер, американците си правят следната сметка: ако Русия вече не доставя газ, цените ще скочат и втечненият газ от Америка ще има по-добри шансове в Европа. \r\n   \r\n Германия все пак възнамерява да изгради терминали за втечнен газ на някои от пристанищата си - защото така не само САЩ, а и други, евентуално по-изгодни доставчици, биха могли да продават своя втечнен газ на Федералната република. По този начин, и със \"Северен поток-2\" допълнително към съществуващите газопроводи, в бъдеще Германия би могла много гъвкаво да реагира на промените на световния газов пазар и на потенциалните кризисни ситуации, а така би увеличила и сигурността по отношение на доставките на горива. \r\n   \r\n \r\n САЩ са решителен противник на \"Северен поток-2\", тъй като той щял още повече да повиши зависимостта на Европа от руските енергийни доставки. Затова във Вашингтон, от \"приятелска загриженост\", е изготвен и проектозакон за защита на енергийната сигурност на Европа, предвиждащ санкции за фирмите, участващи в изграждането на газопровода. На проектозакона обаче вероятно ще му е нужно доста време, докато мине през двете камари на Конгреса, и това надали ще стане преди края на годината. \r\n   \r\n Кремъл, от своя страна, не изпитва сериозни опасения във връзка с възможните американски санкции. \"Ако сега, когато почти всичко вече е готово, се наложат санкции - това просто ще е глупаво\", казва Сергей Пикин, директор на Фонда за енергийно развитие. Той не допуска, че тези санкции биха могли да дадат отражение, тъй като по-голямата част от тръбопровода вече е готова. \r\n   \r\n Опасенията на Русия са по-скоро свързани с Брюксел - и по-специално с газовата директива на Европейската комисия (ЕК), забраняваща една и съща фирма хем да транспортира природния газ, хем да го добива и продава. Освен това заради новите разпоредби \"Газпром\" най-вероятно ще може да използва само половината от капацитета на газопровода, за да гарантира достъпа до него и на други доставчици. \r\n   \r\n Акционерното дружество \"Северен поток-2\" вече внесе жалба срещу ЕК, защото смята новите правила за дискриминационни. \"Ако през тръбопровода ще тече само половината газ, ще трябва двойно повече време за изплащане на инвестициите\", посочва Сергей Пикин. \r\n   \r\n \r\n Със \"Северен поток-2\" Русия иска да заобиколи Украйна и така да спести милиарди от транзитни такси. Пред руския президент Владимир Путин германският канцлер Ангела Меркел настоя Украйна да продължи да участва в транзита на руски газ, но, както казва Пикин, щом \"Северен поток-2\" стане готов, \"Газпром\" неизбежно ще намали преминаващите през Украйна количества. \r\n   \r\n Пикин подчертава също, че въпреки политическите предизвикателства, пред които \"Северен поток-2\" е бил изправян през годините, икономическите интереси са по-важни. \"Ако интересът към изграждането на газопровода не бе толкова голям, той отдавна щеше да бъде спрян. И ако се отстрани политическият аспект, всичко е много просто\", смята експертът. \r\n   \r\n Сега остава да се доизградят 290 км от общо 1230-километровата тръба. С одобреното в Берлин решение за съобразяване на националното законодателство с газовата директива на ЕС и със съгласието, дадено от датския парламент за изграждането на тамошния участък от тръбопровода, вече всичко може да се довърши много бързо. \r\n   \r\n И скоро руският газ би могъл да потече и по втора подводна тръба през Балтийско море към Европа. Въпросът е как ще се развият нещата в политически план. А това, при всички случаи, ще бъде много интересно да се наблюдава. \r\n   \r\n", "date": "2019.11.19", "title": " \"Северен поток 2\" вкарва Германия в  сблъсъка САЩ-Русия"}
{"url": "http://epicenter.bg/article/Neshka-Robeva-predstavya-nov-spektakal--quot-Shou-bez-ime-quot-/199178/6/0", "text": "Нешка Робева и нейните момичета (и тук-таме момчета), представят най-новото си „ШОУ БЕЗ ИМЕ“, но с КАУЗА! На сцените в 10 града, младите български таланти в спорта и изкуството, ще си дадат среща с едно мото: „Можем и сами, но без вас (нашата публика), не можем... Десет пъти на българската сцена ще кръстосат саби в благородна напревара шампионите в спорта, музиката, песните и танците… под строгите погледи на „ компетентното“ жури. Техните представители ще очакват своята класация?! Каква ще бъде тя? Най-неочакваната... Както на всички състезания и конкурси... Но всички средства събрани от спектаклите ще бъдат справедливо разпределени между участващите клубове и формации...защото всеки талант има нужда от подкрепа. Заповядайте, престрашете се и елате, за да видите единственото и неповторимо „Шоу без име“, но с много любов.   Първото представление е на 24 ноември в Благоевград, зала Скаптопара, от 19:00 часа. Следват Русе - на 27 ноември, Велико Търново - на 29-и, Шумен - на 1 декември, Варна - на 2-ри, Бургас - на 3-ти, Ботевград - на 9-ти, а на 11 декември е спектакълът в НДК, София. На 14 декември шоуто гостува на Пловдив, на 15-ти - в Стара Загора.    ", "date": "2019.11.19", "title": "Нешка Робева представя нов спектакъл \"Шоу без име\""}
{"url": "http://epicenter.bg/article/Evropeyskiyat-sayuz-se-distantsira-ot-promyanata-v-politikata-na-SASht-kam-Blizkiya-iztok/199164/7/0", "text": "Европейският съюз се дистанцира от промяната в политиката на САЩ към Близкия изток, съобщава електронното издание на берлинския ежедневник Der Tagesspiegel, цитиран от Агенция \"Фокус\".   В Брюксел обаче остават на старата си позиция. Върховният представител на ЕС по външните въпроси и политиката за сигурност Федерика Могерини изясни, че    Американският държавен секретар Майк Помпео заяви по-рано, че от гледна точка на САЩ строителството на израелски селища на Западния бряг „не е несъвместимо с международното право\", припомнят от редакцията. Израел наложи контрол над Западния бряг и Източен Йерусалим през 1967 г. в рамките на Шестдневната война. Днес там живеят над 600 000 израелски заселници в повече от 200 населени места. Палестинците искат да създадат своя независима държава на територията. Израелското правителство приветства промяната на посоката на правителството на САЩ. Премиерът Бенямин Нетаняху говори за поправянето на „исторически грешно решение\". Палестинското ръководство обвини Израел в кражба на палестинска земя и ограничаване на свободата на движение на палестинците. Набил Абу Рудейне, говорител на палестинския президент Махмуд Абас, заяви, че американското правителство носи „пълна отговорност за всякакви последици от този опасен ход\".  Говорителят на първата Абдул Латиф ал-Кану заяви, че изявлението на Помпео е „официално погребение\" на мирното споразумение от Осло. „Ислямският джихад“ заяви, че отговорът на думите на Помпео е увеличаване на съпротивата срещу израелските селища.  „Позицията на ЕС по отношение на израелската политика за селища в окупираните палестински територии е ясна и непроменена: цялата дейност е незаконна съгласно международното право и подкопава жизнеспособността на двустранното решение и перспективите за траен мир“.  Първият дипломат на Вашингтон подчерта, че след внимателно обмисляне на правните позиции, е стигнал до извода, че мирният процес не прави незаконни селищата. „Никога няма да има съдебно решение на конфликта. Аргументите за това кой е прав според международното право и кой не, не носят мир. Само политическо решение е възможно да направи това“. изията на американското правителство ще бъде представена „когато му дойде времето\", увери американският дипломат. Първо, в Израел трябва да бъде завършен процесът на формиране на правителството. Помпео потвърди, че обявяването на американския план няма връзка с вътрешните работи в Израел.  Израел е в политическа криза: След като Нетаняху не успя да сформира ново правителство след общите избори през септември, тази сряда изтича срокът за съставяне на правителство от Бени Ганц. Ако той също се провали, в страната може да се стигне до нови, трети по ред избори за годината.", "date": "2019.11.19", "title": "Европейският съюз се дистанцира от промяната в политиката на САЩ към Близкия изток"}
{"url": "http://epicenter.bg/article/Roklya-ot-tants-na-printsesa-Dayana-i-Dzhon-Travolta-otiva-na-targ/199181/10/84", "text": "Вечерна синя кадифена рокля, носена от принцеса Даяна, когато е танцувала с актьора Джон Траволта в Белия дом, се предлага за продажба, съобщи аукционна къща за АФП.  Тя е носела роклята на Виктор Еделщайн, когато заедно с тогавашния й съпруг принц Чарлз са присъствали на държавна вечеря с домакин тогавашния президент Роналд Рейгън на 9 ноември 1985 г.  Тя е увековечена, когато Даяна е заснета да танцува с Траволта на песента \"Трябва да танцуваш\" от филма му \"Треска в събота вечер\". Оценена на 250 000-350 000 британски лири (324 000-454 000 долара), роклята е една от трите, които се продават от „Кери Тейлър Аукцион“ на 9 декември. Търгът включва и вечерна рокля с дълги ръкави от 1986 г. от Катрин Кюсак, също в синьо кадифе, и ежедневна вълнена рокля на Катрин Уокър от около 1989 година. Роклята на Еделщайн е част от колекция тоалети, които самата Даяна продаде на благотворителен на търг през юни 1997 г., няколко седмици преди да загине при автомобилна катастрофа в Париж.", "date": "2019.11.19", "title": "Рокля от танц на принцеса Даяна и Джон Траволта отива на търг"}
{"url": "http://epicenter.bg/article/Hertsoginyata-na-Keymbridzh-Katrin-vpechatli-s-dantelena-roklya--Snimki-/199189/10/84", "text": "Херцогинята на Кеймбридж Катрин впечатли с тоалет, съобщава БНТ.    Заедно със съпруга си Уилям Катрин посети традиционна гала вечер, на която членове на Кралската фамилия имат възможност да гледат известни местни изпълнители.  Семейството разговаря с популярни актьори, включително и с участниците в последната пиеса за Мери Попинс.    А Катрин прикова погледите с черна дантелена рокля, дело на дизайнера Александър МакКкин. Херцогинята носеше и тъмен клъч, а косата ѝ беше стилизирана на леки вълни.   The Duke and Duchess of Cambridge have arrived for tonights Royal Variety Performance at the             ", "date": "2019.11.19", "title": "Херцогинята на Кеймбридж Катрин впечатли с дантелена рокля (Снимки, Видео)"}
{"url": "http://epicenter.bg/article/Kaloyan-Pargov--Neobhodim-e-i-finansov-odit-na--Toplofikatsiya-Sofiya-/199182/2/0", "text": "Лидерът на БСП - София и председател на групата на социалистите в СОС Калоян Паргов поиска спешно заседание на три комисии заради столичната \"Топлофикация\" и финансов одит на дружеството. Това стана по време на втората сесия на Столичния общински съвет, на която бяха гласувани съставите и ръководствата на всички комисии. Неговото изказване в началото на сесията беше по повод новината в медиите от понеделник за подадената оставка на изпълнителния директор на \"Топлофикация - София\" инж. Кремен Георгиев и за назначаването на Александър Александров за нов изпълнителен член на Управителния съвет на дружеството.    \"Практиката директори на различни общински дружества да си подават оставката по лични причини не е от вчера, коментира Калоян Паргов. - От Надзорния съвет на \"Топлофикация - София\" обаче трябва да обяснят причините, довели до тази оставка, ако са им известни. Защото аз не мисля, че са само лични. Освен това, важно е да знаем малко повече за появята на нов човек начело на дружеството - от медиите разбрахме, че се казва Александър Александров, но ние не го познаваме. Настояваме да знаем как ще работи \"Топлофикация - София\" оттук-нататък\".    По тази причина Калоян Паргов предложи след конструирането и гласуването на съставите и ръководствата на комисиите в СОС, да бъдат свикани спешно заседания на три от тях, които имат отношение по въпроса с \"Топлофикация - София\" - \"Инженерна инфраструктура и енергийно планиране\", \"Икономика и собственост\" и \"Финанси и бюджет\".    \"Те трябва да изслушат членовете на Надзорния съвет и управителното тяло на дружеството с оглед моментното му състояние, причините, довели до оставката на изпълнителния директор и готовността за отоплителния сезон, обясни Калоян Паргов. - Освен това, новите общински съветници трябва да се запознаят със състоянието на \"Топлофикация - София\". Наложителен е и финансов одит на дружеството, предвид размера на дълговете му. През лятото, преди да приключи мандата си, предишният състав на СОС прие решение, с което даде ход за търсене на международен консултант, за да бъде предложен нов финансов модел за развитие на дружеството с цел оздравяването му. Време е да започнем да изпълняваме това решение\".    Калоян Паргов настоя СОС да спази буквата на закона и следващото ръководство на \"Топлофикация - София\" да бъде избрано с конкурс, на който всички кандидати да представят концепциите си. ", "date": "2019.11.19", "title": "Калоян Паргов: Необходим е и финансов одит на „Топлофикация-София“!"}
{"url": "http://epicenter.bg/article/Sindikatite-izlizat-na-natsionalen-protest-/199185/2/0", "text": "Двата стачни комитета днес се обединиха в един. Структурите на КНСБ и на КТ \"Подкрепа\" са в абсолютна готовност в края на месеца да бъдат проведени протестни действия. Това обявиха на брифинг от синдикатите, предаде Novini.bg.       \"На срещата с премиера ще очакваме гаранции, че предложението за първия ден от болничните ще бъде отменено. Все още няма информация от нито един официален орган. Подготовката за национален протест по повод това предложение продължава\", подчертаха синдикалистите.     Искаме да кажем на управляващите, че не могат да си правят експерименти с хората, а тези, които изграждат основната част от брутния вътрешен продукт, да бъдат наричани мошеници и измамници, подчертаха от КНСБ и КТ \"Подкрепа\".    От синдикатите посочиха още, че одобряват повишението на минималната пенсия на 250 лева от догодина, но няма как да са във възторг, тъй като тази сума е крайно недостатъчна за оцеляването на човек при настоящите условия.", "date": "2019.11.19", "title": "Синдикатите излизат на национален протест, въпреки решението на Борисов да не пипа болничните "}
{"url": "http://epicenter.bg/article/Karakachanov-sas-signal-do-Tsatsarov-za-opiti-za-sazdavane-na-makedonsko-maltsinstvo-v-Balgariya-/199192/2/0", "text": "Каракачанов подаде сигнал до Цацаров за опити за създаване на македонско малцинство в България  Опасната дейност се извършва от две НПО-та, регистрирани в Благоевград, които имат заложени в уставите си цели и задачи, сходни със забранената у нас партия „ОМО – Илинден – ПИРИН“. Сред учредителите на едното сдружение фигурират и имена от ръководството на въпросната противоконституционна организация.    Това накара заместник министър-председателя по обществен ред и сигурност Красимир Каракачанов да поиска от главния прокурор прекратяване регистрацията на двете сдружения - „Гражданско сдружение за защита на основни индивидуални човешки права“ и „Антични македонци“. Такава възможност има съгласно разпоредбите на чл. 13 от Закона за юридическите лица с нестопанска цел.    НПО-тата са регистрирани в Благоевград в периода от началото на месец август. В мотивите за учредяване им учредителите са заявили, че ще осъществяват дейност за подкрепа в различни насоки на „македонското малцинство“ в Република България. И двете сдружения са регистрирани за извършване на дейност в частна полза.    В мотивите на сигнала Красимир Каракачанов посочва поотделно причините за двете сдружения, като основните са опасни сходства с дейността, извършвана преди години от забранената с решение на КС „ОМО – Илинден – ПИРИН“, опасни пропагандни дейности, които открито водят към сепаратизъм и извършване на процеси по формиране на малцинство, което е в противовес с Конституцията на Република България.        ДО  Г-Н СОТИР ЦАЦАРОВ  ГЛАВЕН ПРОКУРОР НА РЕПУБЛИКА БЪЛГАРИЯ    С И Г Н А Л    Относно: регистрирани юридически лица с нестопанска цел за осъществяване на дейност в полза на „македонско малцинство“ в Република България    УВАЖАЕМИ ГОСПОДИН ЦАЦАРОВ,    В периода от началото на м. август до момента в регистъра на юридическите лица с нестопанска цел са вписани две сдружения, които са заявили, че ще осъществяват дейност за подкрепа в различни насоки на „македонското малцинство“ в Република България. Сдруженията са:    - Гражданско сдружение за защита на основни индивидуални човешки права;    - Антични македонци.    И двете сдружения са регистрирани за извършване на дейност в частна полза.    Във връзка с това, моля да упражните правомощието си по чл. 13, ал. 2 вр. ал. 1, т. 3, б. „б“ по Закона за юридическите лица с нестопанска цел да поискате прекратяване на двете юридически лица по следните причини:    1. За сдружението „Гражданско сдружение за защита на основни индивидуални човешки права“     Уставът, с който е регистрирано сдружението, съдържа цели на дейността му и средства за тяхното постигане, които са абсолютно еднакви със същите в Устава на друго сдружение „Македонски клуб за етническа толерантност“. През 2013 г. Благоевградския окръжен съд е отказал регистрация на сдружението „Македонски клуб за етническа толерантност“, а Софийският апелативен съд (САпС) с решение № 713/11.04. 2013 г. е потвърдил този отказ именно заради заявените от сдружението цели на дейността и средствата за тяхното постигане. В мотивите си САпС подробно изследва правната уредба на правото на сдружаване в международното и националното ни право. Въз основа на този анализ съдът прави изводи, че сдружението „Македонски клуб за етническа толерантност“ следва да се определи като организация, чиято дейност е насочена срещу суверенитета, териториалната цялост и единството на нацията по смисъла на чл. 44, ал. 2 от Конституцията на Република България (КРБ) и като сдружение, което си е поставило политически цели в противоречие с чл. 12 от КРБ. Тези си изводи съдът е подкрепил с конкретно посочване на целите, които сдружението си е поставило и систематичното им тълкуване със средствата за тяхното постигане.    Внимателният прочит на Устава на сдружението „Гражданско сдружение за защита на основни индивидуални човешки права“ установява, че същите тези цели, които са предмет на обсъждане в цитираното съдебно решение „1. Отстояване и реализиране на девиза Европа и Балкани без граница и 2. Защита на човешките права на македонците и други етнически малцинства в България съгласно Рамковата конвенция за защита на националните малцинства и останалите релевантни български и международни документи.“ са заложени и като цели на това сдружение. Нещо повече, същите средства за постигането им, фигурират и в Устава на „Гражданско сдружение за защита на основни индивидуални човешки права“ - работа за защита на правата на македонците (чл. 4, ал. 2, т. 3); организира изнасянето на лекции, беседи и доклади за миналото на македонския народ, за националните борби на македонците (чл. 4, ал. 2, т. 4 от Устава); организира национални македонски събори, чествания на исторически дати и събития (чл. 4, ал. 2, т. 6 от Устава) и др.    Систематичното тълкуване на целите и средствата за тяхното постигане води до извода, че в Устава се съдържат твърдения за съществуването на „македонско малцинство“, чиито права са накърнени и са предмет на защита от страна на сдружението. А това твърдение противоречи на т. ІІІ от Решение на Конституционния съд № 1 от 29.02.2000 по к.д № 3/99 г., в която изрично се установява, че „В РБ няма обособен македонски етнос“. Затова афиширането на такова малцинство чрез сдружение с нестопанска цел по същество не цели защита на правата им, а създаване в определена част от българското общество на различно етническо самосъзнание, каквото не е било формирано по исторически път, т.е. дейността е насочена срещу единството на нацията.    Насоката на дейността, която се извежда от Устава, се потвърждава и от публични изяви на сдружението. В дописка, публикувана във вестник „Нова Македония“ на 15.10.2019 г. със заглавие „ Македонците в България: София да спре езика на омразата“, сдружението е посочено като подписало се под отворено писмо в защита на правата на македонското малцинство, наред с ОМО “Илинден – ПИРИН“, „Дружество на репресираните македонци в България, жертви на комунистическия терор“, „Македонски дискусионен клуб за етническа толерантност“ и други македонистки сдружения.    Единият от учредителите на „Гражданско сдружение за защита на основни индивидуални човешки права“ Ангел Радонов и сдружението „Македонски клуб за етническа толерантност в България“ са подали жалба срещу България пред Европейския съд по правата на човека. Производството по тази жалба е все още не е приключило.    2. За сдружението „Антични македонци“    Прави впечатление, че „Антични македонци“ е регистрирано много скоро след регистрацията на предходното сдружение. В неговия Устав са заложени цели за изследване и проучване на историята и културата на македонския народ от антично време и до днес (чл. 7, второ тире); цялостна поддръжка на всички проекти на полето на културно-просветната дейност, всички научни дейности от областта на античната македонска история и култура (чл. 7, пето тире). А в средствата за постигане на тези цели се предвижда популяризиране чрез списания, бюлетини, брошури, плакати, материали от конференции и други подобни издания, чрез електронни средства и носители, публикации, кампании и обществени изяви с цел повишаване интереса на медиите, институциите, организациите и обществото към Сдружението, към актуалните проблеми по посочената тематика (чл. 8, девето тире).    Видно от списъка на учредителите на това сдружение в него фигурират лица, които са сред учредителите на политическа партия „ОМО – Илинден - ПИРИН“ (обявена за противоконституционна с Решение № 1 от 29.02.2000 г. по к.д. № 3/99): Иван Сингартийски (председател на партията), Иван Гъргавелов (секретар на партията) и Ангел Безев (заместник - председател). В мотивите си към това решение Конституционният съд, като обсъжда дейността на политическа партия „ОМО – Илинден – ПИРИН“ изрично посочва, че „Непосредствено след учредителното събрание на партията в. „Нова Македония от 21 – 22. ІІІ. 1998 г. препечатва интервю на Иван Гъргавелов, секретар на партията, дадено пред вестник „Народна воля“, в което отправя обидни квалификации за българската нация и посочва, че са унищожени уникалният фолклор, култура, традиции и самобитност на македонския народ, крадат се историята, обичаите и се отрича националният му идентитет.“. На базата на проучването на дейността на тази партия във връзка с установяването на нейната противоконституционност, КС изрично казва, че „Уставът на една партия може да се окаже една книжна фасада, целяща само да се улесни регистрацията й“. Това съждение на КС, макар да е изразено по отношение на устав на политическа партия, е приложимо на още по-голямо основание към уставите на юридическите лица с нестопанска цел. Съвпадението на заложените цели и лицата, които участват в учредяването на сдружението (лица, заемали ръководни постове в обявена за противоконституционна политическа партия), дават основание да се направи извод за връзка и приемственост между обявената за противоконституционна партия „ОМО – Илинден – ПИРИН“ и юридическото лице с нестопанска цел „Антични македонци“. Нещо повече, създава се основателно притеснение, че чрез дейността на сдружението, ще се прикрива осъществяването на политическа по характера си дейност. А това противоречи на забраната по чл. 12, ал. 2 от КРБ, че сдруженията на гражданите не могат да си поставят политически цели и да осъществяват политическа дейност.    Уважаеми господин главен прокурор,    Наред с изложените аргументи във връзка с двете сдружения, бих искал да ви обърна внимание и на още някои факти от по-общ характер. И двете сдружения, които дадоха повод да Ви изпратя този сигнал, са със седалище и адрес на управление в гр. Благоевград. Пак там са били предвидени седалищата и адресите на управления на други две сдружения – „Дружеството на репресираните македонци в България, жертви на комунистическия терор“ и „Македонски клуб за етническа толерантност в България“, на които е била отказана регистрация в периода 2013 – 2014 г. Връзката между тези сдружения както през техните Устави, така и през лицата, които ги учредяват, е идентична с начина, по който се случиха през 90-те години събитията около сдружението и последвалата го партия „ОМО – Илинден – ПИРИН“.   Това дава основание да се направи извод, че тези процеси в Югозападна България създават опасност за единството на нацията чрез дейността за създаване и признаване на македонско малцинство в България. Тази цел беше установена от КС при изследването на дейността на партия „ОМО – Илинден – ПИРИН“. А по време на кръгла маса, проведена в сградата на Американския университет на 18.09.2019 г. на тема „NO-Hate-BG: заедно в защита на малцинствата и превенция на проявите на омраза“, е направено и изрично изявление от участник в кръглата маса, че с регистрацията на македониското сдружение „Гражданско сдружение за защита на основни индивидуални човешки права“ българската държава „официално е признала наличието на македонско малцинство“.    Целенасочената регистрация на такива сдружения в един регион на страната, дава основание да се предположи, че се преследват и други цели - дейността на тези сдружения да прерасне в дейност насочена срещу териториалната цялост на Република България. Извод в сходен смисъл е направил и КС в цитираното по-горе решение, след изследване на дейността на регистрирана политическа партия, т.е. партия, представила пред съда Устав в съответствие със закона.    По делото срещу България пред Европейския съд по правата на човека като адвокат на един от жалбоподателите е Тони Менкиноски. Той е дългогодишен ръководител на правната комисия на ВМРО – ДПМНЕ, бивша управляваща партия в Република Северна Македония. Същият в свое интервю пред в. „Нова Македония“ заявява, че очакваното осъдително решение на ЕСПЧ срещу България ще дерогира договора за добросъседство между двете държави.    Приложения:    1. Копие на Устава на сдружение „Гражданско сдружение за защита на основни индивидуални човешки права“    2. Копие на Устава на сдружение „Македонски клуб за етническа толерантност“.    3. Копие на Устава на сдружение „Антични македонци“.    4. Публикация във вестник „Нова Македония“ от 15.10.2019 г.    5. Публикация във вестник „Нова Македония“ от 18.05.2019 г.    ЗАМЕСТНИК МИНИСТЪР-ПРЕДСЕДАТЕЛ  ПО ОБЩЕСТВЕНИЯ РЕД И СИГУРНОСТТА  И МИНИСТЪР НА ОТБРАНАТА:  (Красимир Каракачанов)", "date": "2019.11.19", "title": "Каракачанов със сигнал до Цацаров за опити за създаване на македонско малцинство в България "}
{"url": "http://epicenter.bg/article/Ot-utre--20-noemvri--se-vavezhda-zimnoto-poddarzhane-na-republikanskata-patna-mrezha/199194/2/0", "text": "Със заповед на председателя на Управителния съвет на Агенция „Пътна инфраструктура“ Георги Терзийски от утре - 20 ноември, се въвежда зимното поддържане на републиканската пътна мрежа. АПИ призовава шофьорите, ако досега не са подготвили автомобилите за пътуване при зимни условия да го направят, тъй като от следващата седмица се очаква застудяване и по високопланинските райони е възможно дъждовете да преминават в сняг. Това съобщиха от пресцентъра на Агенция \"Пътна инфраструктура\". В поддържането на 20 000 км републикански пътища през зимните месеци ще участват около 3000 снегопочистващи машини - снегорини, техника за разпръскване на пясък и т. н. Към момента по опорните пунктове са близо 1800 машини. В края на октомври АПИ провери готовността на пътноподдържащите фирмите за предстоящия зимен сезон 2019/2020. Осигурени са над 83 хил. т сол, 112 хил. т пясък, 3 340 т химически материали за обработване на пътната настилка на републиканските пътища, за да се осигури безопасното пътуване на шофьорите. Пътноподдържащите фирми продължават с доставките за предстоящия зимен сезон. На директорите на 27-те областни пътни управления е разпоредено да следят прогнозите по райони и със завишено внимание да предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места. Необходимо е шофьорите да карат внимателно, със съобразена скорост, да спазват правилата за движение, необходимата дистанция и да не предприемат резки маневри.   Всички граждани и транспортни фирми могат да получават информация за актуалната пътна обстановка и зимното поддържане на републиканската мрежа от интернет страницата на АПИ – www.api.bg, както и по всяко време от денонощието на тел. 0700 130 20 в АПИ. В Агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.11.19", "title": "От утре, 20 ноември, се въвежда зимното поддържане на републиканската пътна мрежа"}
{"url": "http://epicenter.bg/article/Balgarskiyat-patriarh-Neofit-prie-noviya-poslanik-na-SASht-u-nas-Hero-Mustafa/199197/2/0", "text": "Българският патриарх Неофит прие днес новия посланик на САЩ у нас Херо Мустафа. Срещата се състоя в Софийската митрополия, съобщиха от Българската патриаршия.    В срещата са участвали също Мелнишкият епископ Герасим - главен секретар на Светия синод на БПЦ, Белоградчишкият епископ Поликарп - викарий на патриарха, архимандрит Василий - протосингел на Софийската митрополия, и иконом Николай Георгиев - началник на отдела \"Връзки с обществеността\" при Светия синод на БПЦ.    Посланик Херо Мустафа е изразила своята благодарност за възможността да се срещне и разговаря с предстоятеля на Българската православна църква в началото на своя мандат като посланик на САЩ в България.   \"Всеки ден се старая да отделям време да опозная вашия красив град, страната и прекрасните хора, които живеят тук\", е казала Херо Мустафа. Патриарх Неофит е обърнал внимание на това, че страната ни има доста силна емиграция в Съединените щати, като е допълнил, че някои от нашите сънародници там са устроили добре своя живот в САЩ. \"Мнозина са устроили своя живот на този континент. Успели са да устроят и своя духовен живот\", е казал патриарх Неофит. Той е допълнил, че на територията на САЩ Българската православна църква има своя епархия, която обгрижва духовно хиляди българи. Той е изразил и своите надежди някой ден сънародниците ни да се приберат в България.    \"Тази свързаност с историята я забелязвам навсякъде, не само в София, но и в цялата страна. Смятам, че е важно гражданите на всяка една държава да имат тези качества. Да бъдат горди със своята история, култура и традиции\", е казала посланик Херо Мустафа.   Тя е споделила още, че първата й работа като дипломат е била в Гърция и е допълнила, че има опит от това колко важна е връзката на Православната църква в обществото. На приема е бил повдигнат и въпросът за бъдещи съвместни проекти и дейности. \"Надяваме се във времето, тук да имам възможността да допринеса за още по-голямо сплотяване на взаимоотношенията ни и за подобряването на жизнения стандарт в региона\", е казала посланик Херо Мустафа.    Срещата е завършила с пожелание за ползотворна работа, както и са били изразени надежди за бъдещи срещи и за реализирането на общи проекти.", "date": "2019.11.19", "title": "Българският патриарх Неофит прие новия посланик на САЩ у нас Херо Мустафа"}
{"url": "http://epicenter.bg/article/Iliyana-Yotova--Folklornoto-bogatstvo-na-Balgariya-ima-slava-po-tseliya-svyat/199199/2/0", "text": "Съвместни инициативи за популяризиране на българския фолклор обсъдиха на среща на „Дондуков“ 2 вицепрезидентът Илияна Йотова и председателят на Международния фолклорен съюз проф. Дорел Козма. Проф. Козма е в България по покана на Съюза на народните читалища, съобщиха от прессекретарита на държавния глава.   „Фолклорът е белег на идентичността на един народ, а фолклорното богатство на България има слава по целия свят“, подчерта вицепрезидентът Йотова и увери проф. Козма в усилията, които полага президентската институция, за съхранението и развитието на народното творчество и традиции не само в границите на България, но и навсякъде по света, където има българи.   „Държавните институции трябва да имат време и за култура. Трудно се постигат резултати без подкрепата на държавата. В България виждам подкрепа“, изтъкна от своя страна проф. Дорел Козма.    Вицепрезидентът посочи, че през последните години се наблюдава силен интерес сред младите българи към автентичния фолклор, а фолклорните състави на българите в чужбина се множат и привличат и много чужденци.   „Трябва да използваме тази енергия. Надявам се и на вашата подкрепа, за да се включат и сънародниците ни зад граница във фестивалите, които се провеждат в България“, заяви Илияна Йотова пред проф. Дорел Козма.    Вицепрезидентът посочи, че българският фолклор се развива благодарение на читалищата и подкрепата, която им оказва Съюзът на народните читалища. От своя страна, проф. Козма изтъкна дългогодишното отлично сътрудничество между Международния фолклорен съюз и Съюза на народните читалища. „Успяхме да изградим и здрави връзки между читалищата в България и българските културни центрове в чужбина, дори обмисляме създаването на автентични читалища навън“, отбеляза Илияна Йотова.    През следващата година в България се планират няколко инициативи, посветени на автентичния фолклор, с участието на Международния фолклорен съюз. Председателят на Съюза на народните читалища Николай Дойнов отправи покана към вицепрезидента Йотова събитията да се проведат под неин патронаж.    Проф. Дорел Козма е в България и за да представи своя книга с поезия и да се срещне с български писатели. Боян Ангелов – председател на Съюза на българските писатели, призова за укрепване на връзките между българските и румънските писатели.    За значимия му принос за популяризиране на българския фолклор Илияна Йотова удостои проф. Козма с почетния плакет на вицепрезидента.    Международният фолклорен съюз отбелязва 70 години от създаването си. Той обединява федерациите и асоциациите на фолклорни групи от 58 държави. България е представена с Националната федерация на фолклорните групи, обединяваща над 200 танцови и музикални фолклорни състави.    В срещата участва и Росен Богданов, главен секретар на Международния фолклорен съюз.", "date": "2019.11.19", "title": "Илияна Йотова: Фолклорното богатство на България има слава по целия свят"}
{"url": "http://epicenter.bg/article/22-detsa-sa-prieti-po-speshnost-v-Yambolskata-bolnitsa-s-hranielno-natravyane/199206/2/0", "text": "  Състоянието на децата, приети с хранително отравяне в ямболската болница, се подобрява, съобщи БНР.    До дни се очакват резултатите от направените проверки и взетите от храната проби от Агенцията по храните и Регионалната здравна инспекция.    Към момента няма усложнения при нито едно от 22-те деца, приети по спешност, съобщи доктор Валентин Вълчев:    \"Състоянието е стабилно, дечицата много бързо се подобряват\".    Всички деца приети в инфекциозното отделение са от село Хаджидимитрово и са посещавали училището в село Дражево.   Почувствали са се зле след като са се прибрали от училище. Директорката Марина Николова разказа:    \"Обядвали са в училищния стол всички сто деца и симптоми са проявени само при тези деца“.    Фирмата, която доставя храната във всички училища на общината е една и съща и от няколко години не е сменяна, каза секретарят на общината Андон Кръстев:    \"До този момент не сме имали оплакване\".    От Агенцията по безопасност на храните в Ямбол не са успели да вземат проби от стола в училището, посочи доктор Николай Георгиев:    \"Съжалявам тази жена, госпожата, която е в училището не е съхранила пробата, която е задължена... и за което ще бъде санкционирана\".    Проби от храната ще бъдат взети от кухнята майка, уточни доктор Георгиев и те ще бъдат изпратени ва изследване в сливенска лаборатория.", "date": "2019.11.19", "title": "22 деца са приети по спешност в Ямболската болница с храниелно натравяне"}
{"url": "http://epicenter.bg/article/Boyko-Borisov--Dva-pati-i-polovina-e-rastat-na-prekite-investitsii-u-nas-/199208/2/0", "text": "Два пъти и половина е ръстът на преките инвестиции у нас за първите девет месеца на годината според данните на БНБ, написа във Фейсбук премиерът Бойко Борисов.   \"За януари – септември 2019 г. преките чуждестранни инвестиции в страната нарастват със 714.5 млн. евро (при увеличение с 283.4 млн. евро за януари – септември 2018 г.).    Инвеститорите са добре дошли у нас и им благодаря за доверието в българската икономика. Държавата ще продължи своето сътрудничество с инвеститорите, което ще доведе до разкриването на още заводи, предприятия, бизнес сгради, нови работни места и по-високи доходи за хората\", пише още министър-председателят в социалната мрежа.  ", "date": "2019.11.19", "title": "Бойко Борисов: Два пъти и половина е ръстът на преките инвестиции у нас!"}
{"url": "http://epicenter.bg/article/Premierat-nosi-unikalen-podarak-na-Tramp/199209/2/0", "text": "Премиерът Бойко Борисов разкри какъв подарък ще занесе на президента Доналд Тръмп по време на предстоящата му визита в Белия Дом на 25 ноември, предаде Novini.bg.   Подаръкът за президента на САЩ ще бъде изработен в Габрово. „За президента Тръмп един от заводите в града ще направи специална ловна пушка и ще я подарим от името Габрово. Пушката ще бъде уникат“, разкри той.    Борисов заминава за САЩ на 25 ноември.", "date": "2019.11.19", "title": "Борисов носи уникален подарък за Тръмп - специална ловна пушка от Габрово"}
{"url": "http://epicenter.bg/article/Trabantat-na-Pasi--v-koyto-se-vozi-papa-Yoan-Pavel-Vtori--be-izlozhen-v-shtabkvartirata-na-NATO/199211/2/0", "text": "Репликата на едноименния трабант, в който са се возили редица високопоставени личности в контекста на приемането на България в НАТО, двама генерални секретари на Алианса - Яп де Хоп Схефер и Манфред Вьорнер, както и папа Йоан Павел Втори, пристигна в Главната квартира на НАТО в Брюксел, съобщиха от Външно министерство.    Експонатът става част от арт проект в изпълнение на Националния ни план от инициативи за отбелязване на 15-ата годишнина от членството на Република България в НАТО и 70-ата годишнина от създаването на Организацията на Северноатлантическия договор. Репликата на едноименния трабант, дарена на НАТО от д-р Соломон Паси, вече е разположена на предвиденото за нея място.   През следващите седмици предстои окончателното завършване на българския проект, който е част от цялостна концепция за оформяне на площите около Главната квартира. Площите ще бъдат оформени като панорамна градина, в която ще бъдат разположени настоящи и бъдещи експонати, предоставени от държавите-членки.   Идеята за поставянето на репликата в Главната квартира е свързана и с прехвърлянето на Алианса в нова и модерна сграда, като част от процеса на модернизация и адаптация към съвременната среда за сигурност.   Окончателното извеждане от експлоатация на старата Главна квартира на НАТО представлява затваряне на една голяма и наситена със събития глава от историята на Алианса.   Поставянето на различни експонати като парче от кулите близнаци, разрушени по време на терористичните нападения в Ню Йорк на 11 септември 2001 г., част от Берлинската стена, включително и репликата на едноименния трабант, целят да припомнят на посетителите важни моменти от историята на Алианса, включително неговото разширяване на изток.    През далечната 1991 година в България за първи път пристига генерален секретар на НАТО, като тогава постът се заема от Манфред Вьорнер.   Кратката разходка на Манфред Вьорнер и Соломон Паси с трабанта по улиците на София става сензация за времето си. Самото посещение е ясен сигнал за подкрепата за евроатлантическата ни интеграция.   През 2004 г. страната ни стана пълноправен член на НАТО. Символиката от поставянето на българския експонат в Главната квартира на НАТО се усилва и от факта, че през 2019 г. се навършват 20 години от първото разширяване на НАТО след края на Студената война.", "date": "2019.11.19", "title": "Трабантът на Паси стана част от щабквартирата на НАТО"}
{"url": "http://epicenter.bg/article/Mariya-Gabriel/199213/2/0", "text": "\"Времето да говорим по-силно за пчеларството е много подходящо. Предстои ни да постигнем споразумение за следващия дългосрочен бюджет на ЕС и всички искаме пчеларството да бъде отразено подобаващо. Пчелите са изключително важни за околната среда и за икономиката. Опрашителите допринасят с най-малко 22 милиарда евро всяка година към европейското земеделие. Пчеларството е съществена част от земеделския и хранителен сектор в ЕС и помага да се запази заетостта в селските региони. През 2018 г. в ЕС е имало над 17 милиона и половина кошера, поддържани от около 650 000 пчелари. Повече от 12 000 от пчеларите и над 800 000 от кошерите са в България. Тези цифри ни показват колко е важен секторът за всички държави членки.\"   Това заяви българският еврокомисар за цифровата икономика и общество Мария Габриел при откриването на конференцията в ЕП „Проблеми на пчеларството в ЕС – дългосрочни решения“, организирана от евродепутата Андрей Слабаков. Пчеларството продължава да бъде кауза на Мария Габриел, която два пъти беше организатор на Европейската седмица на пчелите и опрашването в ЕП. През март по нейна инициатива се проведе международен форум в София за цифровизацията в полза на пчеларството. Българският еврокомисар подчерта, че предизвикателствата изискват многостранен политически отговор. През лятото на 2018 г. беше приета първата инициатива на ЕС за опрашителите, включваща стратегическите цели и набора от дейности, които трябва да се предприемат от ЕС и неговите държави членки по проблема с опрашителите в ЕС. През следващите три години, ЕС ще осигури 120 милиона евро за европейския пчеларски сектор, се казва в съобщение от Отдел \"Преса и медии\" на Представителството на ЕК в България. \"По-важно за бъдещата Обща селскостопанска политика обаче е това, че Европейската комисия предложихме финансирането на националните пчеларски програми да се увеличи до 60 милиона евро на година. Освен това, вече имаме няколко проекта по програмата за изследвания и иновации Хоризонт 2020, които се концентрират върху развитието на нови инструменти и решения в подкрепа на пчеларите. Всичко това се извършва по Европейското иновационно партньорство за земеделска продуктивност и устойчивост – друг ключов инструмент на ЕС в помощ развитието на иновативни решения за пчеларството», отбеляза още Мария Габриел. Тя привлече вниманието и към цифровизацията, като даде примери с проектите PoshBee, B-GOOD и италианската оперативна група NOMADI-App. Те засягат агрохимикалите, създаването на платформи със здравни данни за пчелите, инсталирането на сензори на кошерите. Използват се още безпилотни авиационни системи, изкуствен интелект и роботика, които често работят на принципа на Интернет на нещата. \"Пчеларството е сектор, който засяга всички ни. Ако няма пчели и опрашители, няма живот и храна такива, каквито ги познаваме. Затова пчеларите заслужават нашата пълна подкрепа. Вярвам, че само заедно, с конкретни действия, можем да допринесем за подобряване на ситуацията в сектора. Трябва да обединим сили, за да може инвестициите да бъдат налични в следващия бюджетен период, започващ от 2021 г. Цифровите решения имат потенциал да направят пчеларството по-продуктивно, по-устойчиво и да позволят по-ефективно използване на времето и ресурсите. Това носи критично важни предимства на пчеларите и по-широки социални и екологични ползи\", заключи българският еврокомисар за цифровата икономика и общество Мария Габриел.", "date": "2019.11.19", "title": "Мария Габриел: Цифровите решения и иновациите дават нови перспективи за развитие на пчеларството"}
{"url": "http://epicenter.bg/article/Borislav-Ivanov-ot--quot-Ataka-quot--stana-zamestnik-na-Elen-Gerdzhikov/199214/2/0", "text": "Столичният общински съвет избра още един заместник-председател - Борислав Иванов от \"Атака\". Той е представител на групата \"Патриоти за София\". Тя включва съветниците от ВМРО и Иванов от \"Атака\". Лидерът на националистите Волен Сидеров обаче е предпочел да бъде независим.   Заедно с Борислав Иванов заместниците на председателя Елен Герджиков (ГЕРБ) стават четирима. Това са проф. Иво Петров от ГЕРБ-СДС, Милка Христова от БСП и арх. Борислав Игнатов от \"Демократична България\".    На днешното заседание беше определена и работната група, която трябва да изработи правилник за организацията и дейността на СОС.  В нея влизат 9 общински съветници, а начело застава Силвия Христова от ГЕРБ.    Те трябва да бъдат готови до 31 декември.    \"Малкият парламент\" избра и председатели на постоянните комисии на съвета, както и общинските съветници, които влизат в тях.  ", "date": "2019.11.19", "title": "Борислав Иванов от \"Атака\" стана заместник на Елен Герджиков"}
{"url": "http://epicenter.bg/article/SASht-prizovaha-Evropa-da-pribere-grazhdanite-si--koito-sa-se-bili-na-stranata-na--quot-Islyamska-darzhava-quot-/199156/7/0", "text": "Съединените щати призоваха Европа да си прибере европейските граждани, които са се били на страната на \"Ислямска държава\", съобщи БНР. Дни след като Съединените щати и европейските съюзници влязоха в сблъсък за съдбата на хилядите джихадисти в затворите в Сирия, координаторът на Държавния департамент по контратероризъм Нейтън Сейлс пристигна в Брюксел, за да предаде посланието на Вашингтон, че връщането на бойците в родините им е най-ефективният начин за справяне с проблема.    Франция започна преговори с Ирак за провеждане на делата срещу френски граждани, присъединили се към терористичната групировка, в иракски съдилища. Според Съединените щати подобна стратегия е „безотговорна“ и натоварва неправомерно Багдад.    \"Да оставим тези хора в пустинята не е ефективно решение. Най-вероятно те ще намерят път обратно към бойното поле\", предупреди Нейтън Сейлс от Брюксел.    Проблемът за чуждестранните бойци доминираше срещата на международната коалиция срещу Ислямска държава, която се проведе миналата седмица във Вашингтон. По този въпрос няма общоевропейска политика и всяка една от 28-те страни-членки сама решава как да се справи, балансирайки между задълженията си към гражданите и риска от връщането на радикализирани хора от бойното поле.    Смъртоносните атентати в Европа през последните години в Белгия, Великобритания, Франция и Германия отнеха живота на над 290 души.  ", "date": "2019.11.19", "title": "САЩ призоваха Европа да прибере гражданите си, които са се били на страната на \"Ислямска държава\""}
{"url": "http://epicenter.bg/article/Lekaryat-na-Tramp--Toy-nyama-zdravoslovni-problemi/199166/7/0", "text": "Президентът на САЩ Доналд Тръмп не страда от остри здравословни проблеми. Прегледът, на който той се подложи в събота, беше рутинен, заяви неговият лекар, цитиран от световните агенции. \"Въпреки някои спекулации,  , нито е бил преглеждан или лекуван за спешни проблеми\", заяви личният лекар на Тръмп, Шон Конли от американските военноморски сили.  Президентът на САЩ  \", подчерта Конли. Той уточни, че прегледът е бил рутинен и част от рутинните грижи, които се полагат за държавния глава през цялата година. Конли не съобщи много подробности за здравето на Тръмп, но каза, че , което е в рамките на оптималните стойности. Неочакваното посещение на президента на САЩ във военната болница \"Уолтър Рийд\" предизвика спекулации в социалните мрежи, защото се състоя месеци по-рано от времето, когато по принцип се извършват годишните му медицински прегледи, отбелязва Ройтерс, цитира Дарикнюз.", "date": "2019.11.19", "title": "Лекарят на Тръмп: Той няма здравословни проблеми"}
{"url": "http://epicenter.bg/article/Erdogan--Osnovna-grizha-za-Turtsiya-sa-horata-v-Siriya--a-ne-petrolat/199168/7/0", "text": "Турският президент Реджеп Тайип Ердоган заяви, че основна грижа за Турция са хората в Сирия, а не петролът, пишат днес турските вестници, цитирани от Новини.бг   Водещите турски издания тази сутрин цитират изявлението на президента във връзка с бежанците (най-вече бежанците от Сирия), направено по време на Втората международна конференция на омбудсманите, състояла се вчера в Истанбул.    \"Грижата ни е не за петрола, а за хората\" (\"Йени шафак\", \"Анаюрт\", \"Догру хабер\"), \"Ние избрахме хората, а не петрола\" (\"Йени акит\"). Това са заглавията на редица вестници, в които е цитиран държавният глава.  Турция е приела около 4 милиона бежанци и вече е похарчила 40 милиарда долара за тях, каза Ердоган, като припомни, че страната му предоставя най-много хуманитарни помощи за слабо развитите страни, пише \"Стар\".    Най-силните страни в света твърдят, че те са номер едно (при предоставянето на помощи за слабо развитите страни и за бежанците). Не, те не не са номер едно. Турция е страната, която оказва най-голямо подобно съдействие, посочи турският президент.    Не само данните, с които аз разполагам, но и данните на Организацията за икономическо сътрудничество и развитие доказват този факт, каза Ердоган.    Той критикува Европейския съюз за недостатъчното съдействие, което оказва във връзка с мигрантския проблем и индиректно заклейми САЩ заради плановете им да поемат контрол над петролните полета в Сирия, пише \"Хюриет\".    Някой полага усилия за разделяне на петрола (в Сирия). Такова предложение бе отправено и на нас. Нашата основна грижа обаче не е за петрола, а за хората, казахме им това. Във времена, в които много страни не се притесняват да си партнират с терористични организации за получаване на петрол и за реализиране на политически цели, ние продължаваме да се придържаме към почтените действия, подчерта Ердоган.    Той каза още, че Турция винаги е държала вратите си отворени за сирийските бежанци и ще продължи да прави това. Президентът изтъкна, че Турция никога няма да им позволи да се върнат по местата, бомбардирани от сирийския режим.", "date": "2019.11.19", "title": "Ердоган: Основна грижа за Турция са хората в Сирия, а не петролът"}
{"url": "http://epicenter.bg/article/Petar-Vitanov/199215/2/0", "text": "  Декларацията на холандското правителство за авиацията ще предизвика серия от негативни последици. Това каза ръководителят на Делегацията на българските социалисти в Европейския парламент Петър Витанов в интервю за Агенция „Фокус“ по повод декларацията на холандското правителство за авиацията и цените на самолетните билети.    Според евродепутата, категорично не е правилен ходът на българското правителство да я подкрепи.    „Първо, ние не знаем с какви аргументи се присъединяваме към този \"клуб на богатите\". Аз погледнах стенограмата от решението на Министерски съвет. Там дебат по тази точка не се е провел. Тук въпросът е с какви аргументи се присъединяваме и кой е дал санкцията на финансовия министър да се присъедини и ако никой не е дал санкцията, защото той е действал самосиндикално. Какво правим? Присъединяваме се към една декларация с благовидната цел – намаляване на замърсяването чрез използване на алтернативни транспортни маршрути, заедно със страни като Холандия, Дания и други, които се характеризират с отличната си свързаност. При нас нямаме други алтернативни видове транспорт. Ние нямаме никаква железопътна инфраструктура. Целта е елементарна – да се обложи една услуга, която не е имала данък до този момент, за да се напълни хазната. Само че какво ще коства това? Откъде ще се вземе този данък – той ще се вземе от обикновения български гражданин, който пътува със самолет, за да работи в чужбина“, каза Витанов.    По думите му, става въпрос за българските граждани, които дават най-голям принос към българския БВП. „Наред с всичко това, то ще доведе и до други последици. Това ще повиши цената на една туристическа услуга“, отчете той и посочи, че авиокомпаниите ще намалят възнагражденията на персонала си. Според евродепутата това означава по-ниска сигурност. „Серия от негативни последици, които ще предизвика това недалновидно и неправилно решение на финансовия министър“, допълни още Петър Витанов. ", "date": "2019.11.19", "title": "Петър Витанов: Холандската декларация за авиацията ще предизвика серия от негативни последици "}
{"url": "http://epicenter.bg/article/Borisov-i-Karayancheva-gostuvat-v-Sevlievo-za-otkrivaneto-na-obnoven-zavod/199155/2/0", "text": "Председателят на Народното събрание Цвета Караянчева, министър-председателят Бойко Борисов и вицепремиерът Томислав Дончев ще са гости на Севлиево по повод откриването на обновен завод и 85-ата годишнина на завода, съобщи БНР.    Модернизацията е свързана с автоматизация на производствените процеси и подобряване на условията на труд в завода за санитарна арматура, който води началото си от 1934 г.    Произведените в него смесители и душове се продават в повече от сто страни по света.    Компанията подкрепя социално значими проекти и е сред основните дарители на общинската болница.  Благодарение на тези нейни ангажименти днес в здравното заведение ще бъде открито обновеното детски отделение.   На път за Севлиево още в ранни зори  министър председателят инспектира как строителните инженери си вършат работата по строежа на АМ \"Хемус\".   При разговор с премиера един от работниците обясни, че е от Стара Загора, но е дошъл тук, защото \"прави магистрали\". \"Имаш какво да правиш, на юг ги направихме, сега тук\", коментира Борисов. \"И от Белокопитово до Търговище много силно работят\", обясни той. Строителен инженер обясни на Борисов, че цялото трасе, което виждат в момента, е археология и до декември месец от Министерството на културата трябва да кажат дали имат нужда от допълнителни разкопки. Служителят от строителната фирма обясни, че в момента се стараят да отводнят участъка.   „Всеки ден на обекта работят по 90 работника. Възползваме се максимално от хубавото време\",  каза още той. \"Тук ли сте пипали баластрата? Казал съм, че ще има глоби за областни управители, ако още веднъж ме скарате с еколозите\", обърна се министър-председателят към ръководителя на обекта, който се возеше в джипа му. Строителният инженер заяви, че големи корекции не са правени, но е необходимо за строежа да се докара много голям кран, а под него земята да бъде подготвена.  Тогава Борисов му препоръча да се посъветва с еколозите.  \"Ще ги поканим днеска, ще се срещнем с еколозите. Ще искаш да ти предпишат. Не може да влизаме в конфликт. Ще ги докараш да видят трасето, да видят какъв огромен строеж е\", каза още Борисов.    Строителният инженер обясни на премиера, че почти всички фирми в България, които се занимават с изработването на греди, са ангажирани с работа заради необходимостта над 800 греди за съоръженията в района.    По-късно премиерът Борисов се включи на живо в страницата си във Фейсбук и от пътя Севлиево-Габрово. \"Този път извежда бързо и безопасно целия трафик от Габрово. Тук предстои да се направят двете най-трудни съоръжения\", коментира вицепремиерът Томислав Дончев.   \"Томи, добре са поработили тоя месец\", казва Борисов на вицето си. \"Хемус\" върви на изток\", обяснява Дончев. \"Зависи откъде гледаш\", репликира го Борисов. Пътят свършва. \"Добре, юнак, действай, пак ще се видим\", окуражава началника на обекта Борисов. И потегля на инспекция към Габрово.      ", "date": "2019.11.19", "title": "Борисов открива обновен завод в Севлиево, проверява строителството на АМ \"Хемус\" (Видео)"}
{"url": "http://epicenter.bg/article/Korneliya-Ninova-/199157/2/0", "text": "\"Споровете в БСП са следствие от промяната, която започнахме преди три години. Промяна, която ограничи мандатите на народните представители, решихме председателя  да бъде избиран пряко от всички членове на БСП, а не от определен кръг и ограничихме мандатите му до два. Целият този процес на обновление с млади и нови лица  доведе до вътрешнопартийни тревоги, които вървят вече трета година\".  Това каза председателят на НС на БСП Корнелия Нинова пред Нова телевизия. Тя коментира, че лидерският въпрос е изключително важен, защото е бил поставен като единствения вариант за разрешаване на всички проблеми в партията в алтернативния доклад на заседанието на НС на БСП. \"В писмото бяха изброени оценки и проблеми и накрая се казва, че всичко това може да се реши, ако Корнелия Нинова бъде сменена. В нечия глава този въпрос стои и всички проблеми според него могат да бъдат решени само ако ме няма мен\", добави лидерът на социалистите. Тя коментира още, че от 50-те, които бяха подписали писмото, вътре са се  оказали 21, а  има и хора, чиито имена са ползвани в това писмо без те да знаят. Нинова бе категорична, че твърденията в този доклад са фалшива новина. \"Това е спор на върха на БСП, но истинското решение е в партията. Членовете на БСП ще кажат как оценяват резултатите от изборите и ръководството от 1-ви декември до март, когато започва отчетно-изборната кампания в БСП. Тогава всяка организация ще се произнесе, ще се издигнат и изберат нови общински председатели, областни ръководства и председател на партията\", обясни Нинова. Тя каза още, че в една демократична партия споровете се решават с гласуване и обяви, че този алтернативен доклад и твърденията в него са отхвърлени с 86 на 20 гласа. \"По-важни са обаче оценките и мнението дадени за партията. В това писмо се твърдят много неверни неща. Ясно е, че целта е да се смени председателят, но средствата, с които си служат са фалшиви новини и обиди към партията и структурите. Там се твърди, че нашите кандидати не са имали визия за това как да управляват общината си. Няма община, в която нашият кандидат да не излезе с ясна програма. Твърди се и че новите лица са разбили организациите. Пенчо Милков ли разби Русе, където от години имаме проблеми в организацията, а той я обедини?  В този доклад се твърди още, че непартийни кандидати са катастрофа за партията. Румен Томов е кмет на Благоевград без да е партиен и обедини всички около себе си. Всичко обаче е въпрос на баланс и умения на ръководството да балансира между нови и утвърдени лица. Владимир Москов е седми мандат кмет на Гоце Делчев, Денчо Бояджиев също е изключително партиен човек\", коментира още Корнелия Нинова. Корнелия Нинова каза още, че вътрешнопартийните тревоги в БСП в случая засягат всеки българин, защото става въпрос за нещо много по-голямо - дали ще има промяна на статуквото в България. Тя добави, че БСП е започнала тази промяна преди три години и сега се прави опит тя  да бъде спряна. Прави се опит да се върнем обратно и да се договорим с ГЕРБ. Промяната обаче продължава и последният национален съвет го потвърди. Продължаваме напред, защото искаме да променим себе си, за да можем да имаме претенции, че ще променим статуквото\", заяви лидерът на БСП. Тя прикани всички бъдещи кандидати за председател на НС на БСП да излязат пред партията и партията да избере най-добрия. \"На пленума имаше опит промяната в партията да бъде спряна. Имаше предложение сега да се свика конгрес и да се върне старото положение - председателят да не се избира от всички членове на БСП, да няма ограничение в мандатите му и тези на народните представители. Понякога се чудя на тази група, която го предлага -  3 години, десет пъти да искаш едно и също нещо, конгресът и националният съвет да го отхвърлят, партията да не го приема и да продължаваш. В това няма логика\", категорична бе Корнелия Нинова. Председателят на БСП заяви, че е очевидно, че желание за промяна в управлението на страната има.  \"На много места политиките  надделяха над контролирания и купен вот и се избраха нови кметове. В малките населени места, където хората се познават и може да се упражни натиск върху тях ГЕРБ запазват присъствието си. В големите градове, където това е по-трудно, БСП успя да пробие. Ние гледаме резултатите си в тенденция и оценихме представянето си на изминалите избори като добро, но недостатъчно. Но когато си изправен пред изборната машина, пари, купен вот и страх трудно се пробива.  Виждаме обаче, че малко по малко тази система обхванала държавата започва да се пропуква\", коментира още лидерът на социалистите. Премахването на плащането на първия ден от болничния е оправдание, че правителството не може да се справи със злоупотребите Във връзка с предложението на управляващите първият ден от болничните да не се плаща, Корнелия Нинова бе категорична, че държавата трябва да продължава да го прави, защото работещите плащат осигуровките си в НОИ и тя трябва да им предложи това обезщетение, когато се разболеят. \"Опитът да премахнат плащането на първия ден от болничния е оправдание на правителството, че не може да се справи със злоупотребите. Такива има и вместо те да бъдат контролирани и наказвани се наказват всички, дори добросъвестните\", добави Нинова. Тя коментира, че правителството се опитва да противопостави работодателите срещу работниците и синдикатите, което по думите й е тяхна традиционна политика - да сблъскат две групи и да стоят като балансьор, който ще реши проблема. \"Има две решения на този проблем - първо със стриктен контрол се спират плащанията за фалшиви болнични, а второто е да се повиши събираемостта. Има европейска практика предприятията да сключат договор с лекар, който да издава болничните за работниците им, за да се контролира процесът\", обясни Нинова.  \"Проблемите, които имаме не се решават, а се задълбочават с Бюджет 2020. Затова ние предлагаме наш алтернативен бюджет и не споделям мнението на финансовия министър Горанов, че през бюджета не се прави политика. Точно обратното, през бюджета се прави най-сериозната политика\", каза Корнелия Нинова във връзка с предстоящото гласуване на бюджета за следващата година. Тя обяви, че БСП предлага няколко сериозни промени в политиката на страната през бюджета. \"Те са в  публичните финанси, икономика, здравеопазване и социална сфера. Предлагаме 1/5 от данъка върху доходите на физическите лица да остава в общината, както и 1/10 от ДДС от търговските обекти на територията на общината. Така ще се решат много проблеми и дългове\", уточни Нинова. Председателят на левицата каза още, че социалистите предлагат и много сериозна данъчна реформа - намаляване на ДДС на лекарствата на 9%, намаляване на ДДС на хляба и млякото на 5%, отпадането на плоския данък и въвеждане на прогресивен. \"Предлагаме също семейно подоходно облагане, което означава да се намаляват данъците на млади семейства, които имат деца и работят. Това е данъчна реформа, която може да се случи през бюджета. Парите ще дойдат с увеличаване на максималния осигурителен праг и нормално бюджетиране. Преизчисляване на всички пенсии също е част от предложенията ни\", заключи Корнелия Нинова. ", "date": "2019.11.19", "title": "Нинова: Другарите, които искат да ме сменят, използват фалшиви новини и обиди към структурите"}
{"url": "http://epicenter.bg/article/Prof--Dimitar-Ivanov-za-bolnichnite--Da-ne-se-plashta-e-pokazatel-dokade-sme-stignali-sled-30-g--prehod/199159/2/0", "text": "„Първият ден от болничния да не се плаща у нас е показател докъде сме стигнали след 30 години преход. Вместо да говорим за една пазарна, корпоративна култура и организационна лоялност, ние започнахме да обвиняваме нашите граждани, че са лъжци”. Това заяви в ефира на предаването \"Тази сутрин\" по БТВ икономистът проф. Димитър Иванов.    Според него има редица дупки в държавните финанси и ефективността на министерствата. Той смята, че в Бюджет'2020 г. липсват реформи.    „Вдигането на заплатите е малка стъпка напред, но всъщност не решава големите проблеми и не може да замаскира социалното неравенство през последните десетилетия, допълни проф. Иванов.    Експертът коментира и какво би се случило след Брекзит. „Дебатите за Брекзит през последните 3 години парализираха британската политическа система. За пръв път от 100 години в страната ще има предсрочни избори по време на зима“, коментира проф. Димитър Иванов.    Експертът подчерта, че сагата около развода на Великобритания с Европейския съюз е сериозна и е с неясен край. По думите му ключови моменти, касаещи бъдещето на страната, не са били изяснени преди референдума от 2016 г.    Икономистът заяви, че бъдещето на българите, които живеят на Острова ще стане ясно, след като минат парламентарните избори на 12 декември. „Българите във Великобритания са около 110 хил. по данни на посолството. Говорейки за Брекзит, сънародниците ни ги засягат имиграционната, здравната, образователната и социалната политики. Ако Консервативната партия на Борис Джонсън победи, в зависимост дали ще е в коалиция или не, обещанието е за променени в сегашната имиграционна политика”, допълни той.  Според експерта премиерът Джонсън има две основни закани – на Острова да идват само тези, които са поканени чрез работна оферта и въвеждане на т.нар точкова система, която ще определя способностите на търсещите работа.  ", "date": "2019.11.19", "title": "Проф. Димитър Иванов за болничните: Да не се плаща е показател докъде сме стигнали след 30 г. преход"}
{"url": "http://epicenter.bg/article/Roditelite-na-pochinaloto-dete-otkazali-to-da-bade-nastaneno-v-Aleksandrovska-bolnitsa/199160/2/0", "text": "Д-р Елена Георгиева от столичната педиатрична болница, която е била дежурна в деня, когато родителите на починалото 3-годишно момченце са обикаляли болниците в опит да спасят сина си, разказа пред БТВ, че детето е чакало 30 минути за прием, но през това време състоянието му е не е било тежко. Тя категорично отрече да е имало забавяне в прегледа на детето.    „През този половин час установих, на базата на клиничния преглед, че става въпрос за дете, което има нужда от болнично лечение, но не и от интензивно болнично лечение”, уточни д-р Георгиева.    Родителите обаче разказаха, че почти два часа продължават молбите им към лекарката. „През сълзи я молех, само да видят какво му е на детето. В приемния кабинет, на кушетката пред тях, моето дете умираше! Те това много добре го видяха. Казаха, че спешното легло в болницата било резервирано за някакъв човек, който трябвало да дойде”, каза майката.    Оказва се, че в интензивното отделение не е имало свободни легла, с изключение на едно, което се пазило за изключително тежки случаи. Лекарката отхвърля тезата на родителите, че леглото е било запазено.    Педиатърът разказа, че е предложила на родителите детето да бъде настанено за лечение в пулмологичната клиника на Александровска болница, но те са отказали. Тя допълни, че състоянието на малкото дете е позволявало то да бъде преместено в друго лечебно заведение. „Детето беше в увредено общо състояние. Лежеше на болничната кушетка, с белези на интоксикация, но не и с дихателна недостатъчност и сърдечна недостатъчност”, посочи лекарят и заяви, че тъгата не бива да се превръща в агресия.    Заради случая в момента тече проверка в три болници в София.Родителите вярват, че шанс за детето им е имало. Причината за смъртта на 3-годишното дете засега остава неясна.  ", "date": "2019.11.19", "title": "Родителите на починалото дете отказали то да бъде настанено в  Александровска болница"}
{"url": "http://epicenter.bg/article/Nezavisimiyat-obshtinski-savetnik-Boris-Bonev--GERB-nyama-kak-da-poluchat-moyata-podkrepa/199161/2/0", "text": "Независимият общински съветник Борис Бонев заяви, че да бъде обвиняван в колаборации или управленска подкрепа за ГЕРБ е абсурдно и че управляващата партия знае, че няма как да получат тази подкрепа. Така отговори той отговори на въпрос дали е подкрепил Елен Герджиков за председател на Общинския съвет.    „Обвиненията, че съм дал гласа си за Елен Герджиков и че съм му осигурил подкрепа, не са верни, понеже ГЕРБ и ВМРО си имаха мнозинство, с или без моя глас, независимо за кого съм го дал”, каза независимият общински съветник пред БТВ.  На въпроса защо не иска да казва за кого е дал гласа си, след като едно от предложенията на \"Спаси София\" беше вотът да е явен, Бонев обясни, че ще работи в новия правилник това да е именно така, но не разкри тайната на вота. Бонев поясни, че когато се промени, ще поиска да заеме зам.-председателското място в Общинския съвет. „Процедурен въпрос е гласуването за председател на Общинския съвет, свързан с конституирането и вършенето на работа на съвета\", коментира Бонев.    \"Партията, която е спечелила най-много мандати и е управляваща, е нормално да има председател”, добави той.", "date": "2019.11.19", "title": "Независимият общински съветник Борис Бонев: ГЕРБ няма как да получат моята подкрепа"}
{"url": "http://epicenter.bg/article/D-r-Hasan-Ademov--Vaprosat-s-bolnichnite-mozhe-da-se-reshi-samo-s-dialog-mezhdu-rabotodateli-i-sindikati/199163/2/0", "text": "  Въпросът с болничните може да се реши само с диалог между работодатели и синдикати, необходим е и надежден контрол. Това каза за сутрешния блок „Добро утро, България“ на Радио „Фокус“ д-р Хасан Адемов, депутат от ПГ на ДПС и председател на Парламентарната комисията по труда, социалната и демографската политика.   Той изрази скептицизъм за среща между държавата, работодателите и синдикатите. „Позицията на държавата беше заявена с внасянето на Закона за държавния бюджет и Бюджета на националното обществено осигуряване.   Ако имаше намерение за промени в тази посока с временната нетрудоспособност и изплащането й за първия ден, трябваше да бъде направена по съответния ред, когато се внасяха законите. Когато стигаме до ситуация, която държавата променя мнението си, възниква въпросът дали тези, които са направили предложението за болничните трябва да участват на масата на преговорите. Надеждата е обаче да има среща между държавата, работодателите и синдикатите“, обясни той. Д-р   Хасан Адемов уточни, че технологично фалшив болничен лист не съществува, но достоверността на диагнозата е в същността на проблема. Според него трите отделни институции – Националната агенция за приходите, системата на здравеопазването и Националният осигурителен институт, размиват възможността за контрол. За ефективен контрол е необходимо този, който плаща да има възможност да контролира този, който издава болничните листове, добави Адемов.   Държавата с цялата строгост на закона трябва за промени възможностите за контрол, обобщи Адемов.", "date": "2019.11.19", "title": "Д-р Хасан Адемов: Въпросът с болничните може да се реши само с диалог между работодатели и синдикати"}
{"url": "http://epicenter.bg/article/Ekshan-v-planinata--Turisti-otselyaha-sled-napadenie-ot-valtsi--VIDEO-/199167/2/0", "text": "Млади мъже оцеляха по чудо след като близо денонощие бедстваха в Стара планина над Калофер. Те са преживели истински кошмар – срещнали са вълци, паднали са в пропаст и са зъзнели часове наред в река. Екшънът като на кино се е разиграл в нощта срещу вторник, съобщи Нова телевизия. Няколко планински спасители са участвали в акцията по издирването им.    Мъжете, на 25 и на 26 години, са потеглили от град Калофер към връх Ботев в неделя около обяд в мъгла, влага и вятър. Те са се движили по зимната пътека към върха.    „Тръгнали са към връх Ботев. По пътя, в посока заслон Маринка, до един изоставен трафопост се натъкват на вълци. Панически започват да бягат назад. Така те попадат в улей, който минава през много пресечена местност”, каза кметът на Калофер Румен Стоянов.    „Единият от тях успява някак да се задържи. Връща се по маркировката и се качва до връх Ботев. Другият полита надолу. За радост, той успява да падне до реката. Тръгва по нея и стига до хижа Рай. Обадил се е оттам и е казал къде точно се намира и нашите спасители са го открили”, каза още той.    „Другото момче, което е било на Ботев връх, след подаването на сигнала, на другия ден тръгва за хижа Рай. Минавайки оттам съобщава на хижаря за случилото се. Той информира мен. Аз се свързах със спасителите и тогава той е слязъл при колата си и е разбрал какво се е случило с приятеля му”, разказа Георги Князов от туристическо дружество „Калофер”.", "date": "2019.11.19", "title": "Екшън в планината: Туристи оцеляха след нападение от вълци (ВИДЕО)"}
{"url": "http://epicenter.bg/article/9-chlenno-semeystvo-zhivee-bez-tok-ot-3-mesetsa-/199169/2/0", "text": "Семейство на косъм да загуби децата си заради мизерия в дома, който обитават. Семейството е 9-членно и е без ток от 3 месеца. Условия в дома им са повече от потресаващи.  Започнат е вече ремонт. Подът и тавана имат спешна нужда от ремонт. Трябва да се оправят стените, електрическата инсталация. Трябва да се сменят и електроуредите. Семейство е в това положение от 1994 година, когато са пострадали при тежки наводнения.  „Поддържам малко с ремонти, но не мога повече, нямам средства. Работя на две места, съпругата ми е настанена в белодробната болница в София. Дъщеря ми получава пенсия. Аз взимам заплата 600 лв. Като ходя да работя частно получавам допълнително средства - около 900 лв.”, разказва бащата на децата.    „Три месеца сме без ток, защото жена ми влезе в болница и всички пари отиват за нея. Тя не е здравноосигурена и всичко се плаща”, допълва той. Доброволческата инициатива на Лео Кадели са започнали ремонти по къщата.    „Няма нужда от думи. Продължаваме по правилата, благодарение на добрите хора. От 3 месеца нямат ток. Когато постъпи сигнала при мен, дойдох да проверя. Момиченцето рисуваше на тъмно в единия ъгъл. Стана ми абсолютно болно, след един час светеше лампата. Платихме тока и купихме хранителни продукти. От тогава организацията е на лице\", споделя доброволецът Лео Кадели.    Ремонтът трябва да бъде завършен след 2 седмици. Доброволци ще учат децата на труд, за да могат сами да изкарват прехраната си. Семейството има две пълнолетни деца – едното живее в София, а другото в Ихтиман. Пет от децата са непълнолетни и ходят на училище. Търсят се още доброволци, които да помогнат със средства и с труд. Основната организация ще бъде на 30 ноември и на 1 декември.", "date": "2019.11.19", "title": "9-членно семейство живее без ток от 3 месеца (Видео)"}
{"url": "http://epicenter.bg/article/Rumen-Radev-pozdravi-Suhopatnite-voyski--sravniha-gi-s-grabnaka-na-armiyata-ni/199170/2/0", "text": "Историята на сухопътни войски е летопис на слава, героизъм, всеотдайност и безрезервна отдаденост на родината. През Сръбско-българската война нашите сухопътни войски получиха своето първо бойното кръщение с бляскавата победа край Сливница. Това каза президентът Румен Радев, по време на празника на Сухопътните войски, предаде \"Фокус\".   \"За мен е чест да приветствам най-многочисленият рeд въоръжени сили в българската армия с техния професионален празник. Затова и днес на 19 ноември отбелязваме тази славна дата в историята на България. С устрем, храброст и саможертва. Във войни, сражения, мисии и учения, поколения доблестни офицери, сержанти и войници утвърдиха ключовата роля на сухопътни войски за гарантиране на независимостта, териториалната цялост и суверенитета на България\", добави Радев.   По думите му днес сухопътни войски са изправени пред нови предизвикателства в динамиката на геополитическите процеси и комплексния характер на заплахите.   \"Отстояването на националните и колективните интереси става все по-сложна и отговорна задача. Изисква дълбока трансформация на цялостната система за отбрана. Тя изисква генериране и поддържане на адекватни способности. Приоритизиране на ограничените ресурси. Поддържане по най-добрия начин на съществуващата в момента техника. Поддържане на способностите с паралелно въвеждане на въоръжение на това техника и технология. И най-вече изисква високо подготвени специалисти, командири и лидери\", каза още президентът.   \"Именно хората са били и в миналото и са днес най-силното и ефективно оръжие. Те бяха онези, които не допуснаха да бъде пленено българско знаме, дори в най-тежките и неравностойни битки. Вие сте тези, които не отказват нито една задача, поставена от държавното ръководство, независимо от условията. Тези, които в условията на ограничени ресурси, при липсата на съвременно оборудване и въоръжение, продължава да усъвършенствате своите способности. С чест и достойнство да изпълнявате вашата отговорна мисия. Вие сте тези, които в бедствия, аварии и катастрофи, сте близо до своя народ и давате увереност на българите, че тяхната армия е способна да ги защити и да се притече на помощ в най-тежкия момент\", допълни в словото си Радев. Той уточни, че в по-голяма степен е оптимист за сухопътни войски.   \"Оптимист съм, защото тук има истински лидери и командири. Тук има прекрасни специалисти и отдаден личен състав, готови да посрещнат всякакви предизвикателства на бъдещето. Аз съм убеден, че командването на сухопътни войски работи активно и търси най-рационалните подходи в провеждащия се в момента стратегически преглед на отбраната и новата програма за развитие на въоръжените сили. Изоставането в процеса на модернизация на сухопътни войски ще бъде преодолян\", обясни още той.   \"Аз винаги съм настоявал, имахме такива решения на Консултативния съвет за национална сигурност, модернизацията на трите вида въоръжени сили да тече едновременно. Въпреки че тя не тръгна едновременно, аз съм убеден, че ще се намерят механизмите сухопътни войски да имат полагащото се въоръжение и технология. Нека напомня модернизацията на сухопътните сили не означава само придобиване на така очакваната Бойна машина пехота. Тя означава преди всичко трансформация на подготовката, актуализация на базата, въвеждане на нови прогресивни модели на подготовка. Въвеждане на по-евтини, по-малки, на пръв поглед системи и технологии, които са с ключово значение за цялостния успех в една операция\", посочи държавният глава.   \"Това означава сухопътни войски да бъдат включени в единното информационно пространство, заедно с другите видове въоръжени сили и нашите съюзници. Убеден съм, че такъв е пътят и се върви по този път. Основният проблем пред сухопътни войски това е дефицитът. Тук трябва да бъде акцентът на нашите усилия, за да може да бъде усъвършенствано и индивидуалното оборудване и условията за подготовка. Мотивацията на хората и да се възстанови привлекателността и достойнството на военната професия\", допълни Радев.   \"Поздравявам ви с вашия професионален празник и да ви благодаря за високия професионализъм и всеотдайността. Уверен съм, че ще продължите все така отговорно да изпълнявате поставените задачи, свързани с нашата национална сигурност\", завърши Румен Радев.   Генерал-майор Михаил Попов заяви от своя страна, че българските Сухопътни войски  са първи във всичко и винаги първи се отзовават, но това не личи по модернизацията. По думите му поверените му войски са гръбнакът на армията, но за него се мисли последно.   На тържественото събитие присъстваха началникът на отбраната генерал-лейтенант Андрей Боцев, заместник-министърът на отбраната генерал-лейтенант Атанас Запрянов, командирът на Сухопътни войски генерал-майор Михаил Попов, офицери от видовете въоръжени сили, слушатели и възпитаници на военната Алма матер, ветерани.", "date": "2019.11.19", "title": "Румен Радев: Основният проблем пред Сухопътните войски е дефицитът на личен състав"}
{"url": "http://epicenter.bg/article/Borisov--Predlozhenieto-parviyat-den-ot-bolnichnite-da-se-plashta-ot-rabotnika-nyama-da-se-vnasya-v-NS-/199171/2/0", "text": "Министър-председателя Бойко Борисов заяви, че ще се запази старият режим на изплащане на болничните за работниците. Предложението да не се изплаща първия ден от болничните няма да се входира, стана ясно от думите му пред журналисти по време на обхода на строителството на АМ „Хемус“ край Габрово.    Премиерът призна, обаче че проблем с фалшивите болнични има. Той добави също, че не няма как на всеки нарушител да се сложи полицай.    „Тази тема няма да бъде вкарвана в парламента. Със синдикатите, работодателите в тристранката този проблем ще се гледа. Лекарската гилдия трябва да разбере, че не може да се толерират тарикати. Това с фалшивите болнични не може да продължава. Демокрацията е хубаво нещо, но ние трябва да я подпомогне“, заяви Борисов.   Премиерът посочи, че темата ще бъде обсъдена в Националния съвет за тристранно сътрудничество, както и други важни социални въпроси като ТЕЛК решенията. „Не можем да оставим 2 милиона българи да работят максимално, а другите покрай тях да се измъкват“, категоричен бе министър-председателят Бойко Борисов по въпроса за болничните листове. По думите му и лекарската гилдия трябва да разбере, че не може да се толерират тарикати и да се наказват истински болните заради тях.    „Прави са хората, няма да го входираме, защото не може да наказваме истински болните хора и те да си плащат първия ден от болничните\", коментира премиерът и добави: \"Дали сме 1 млрд. лв. за безплатни лекарства и в същото време болничните са от 8 млн. на 18 млн., каза той.  \"Ще обсъждаме в Тристанката темата за болничните и фалшивите ТЕЛК-ове. Ще видите, че ако бяхме приели такова предложение, гръцките хотелиери щяха да протестират повече от синдикатите\", добави той.   „Синдикатите са във възторг, защото минималната пенсия става 250 лева. Това е отколешна мечта. Икономиката върви добре, индустрията върви добре и можем да си го позволим“, каза още Бойко Борисов.   „Икономиката върви добре, можем да си го позволим, това са над 270 млн. лв. на година“, посочи премиерът Бойко Борисов след като инспектира строителните дейности на обходния път на град Габрово, който ще бъде готов до края на годината. „Преди пет месеца това беше кал. Поне 5-6 километра е пробита планината и е поставен асфалт“, отбеляза премиерът Борисов по време на огледа. Той изтъкна, че пътят е стратегически, тъй като е част от Трансевропейския коридор № 9. По време на огледа с министър-председателя бе вицепремиерът Томислав Дончев. Той посочи, че двете най-сложни съоръжения от изграждащото се трасе са голямата естакада над p. Синкевица и 540-метровият тунел. Премиерът Борисов припомни, че през май т.г. работниците взривяваха тунела, а днес - осветлението вече е монтирано и се поставя асфалт. Изключително ценно е, че придобитият от строителните екипи опит по време на изграждането на Обходния път на Габрово, който е със сложни съоръжения във високопланински район, ще може да се ползва и при други обекти.    „Българските граждани имат нужда да карат по хубави пътища. Това е прекрасно за икономиката, индустрията“, посочи министър-председателят Бойко Борисов. Той се спря и на напредъка на други важни инфраструктурни проекти у нас като автомагистралите „Хемус“, „Струма“ и ключови обходни пътища. „Прекрасни строежи, хората не спират да работят“, обобщи Борисов. Мащабният проект по обходния път на Габрово, водещ към бъдещия тунел под Шипка, е разделен на 5 етапа и се изпълнява в две фази.  В изпълнение е първата фаза, която включва строителството на 4 участъка от обекта и етапна връзка с обща дължина 23,25 км, както и изработването на разширен идеен проект за тунела под връх Шипка (3,22 км).  Втората фаза обхваща строителството на петия участък от път ІІІ-5004 „Обход на гр. Габрово“, включително и на тунела под Шипка. Общата дължина е 10,553 км. От тях новото строителство е 7,633 км (включително 3,2 км тунел под връх Шипка) и рехабилитация на 2,92 км. Общата дължина на двете фази е почти 34 км. Досега 95 % от строителните дейности по първата фаза са изпълнени. Мостът, който е част от обходния път за Габрово, е завършен на ниво конструкция и в момента се изпълняват довършителни работи - поставяне на тротоарни конзоли и парапет.  Този мост е най-голямото стоманобетоново съоръжение в страната - с дължина 640 м и отвор 160 м. Построен е по метода „конзолно бетониране“, който предвижда изграждането на мостове с най-големите отвори. Това е третият такъв мост у нас след виадукта на 48-и км на АМ „Хемус“ и виадукта на пътя Подкова – Маказа. На финалната права е работата по тунела с дължина 540 м, където вече е завършен монтажът на противопожарния водопровод и изграждането на колекторната система за опасни и запалими течности. Работи се по осветлението и предстои полагане на асфалт по трасето.  Стойността на проекта за обходния път на Габрово е 93 милиона лева, от които до момента са разплатени 73 милиона лева.   ", "date": "2019.11.19", "title": "Премиерът даде заден за болничните: Тази тема няма да се вкарва в НС, ще се запази старият режим! "}
{"url": "http://epicenter.bg/article/Ivo-Hristov--Sporazumenieto-s-Merkosur-zaplashva-bioraznoobrazieto-i-zemedelieto-v-Evropa/199175/2/0", "text": "\"Голяма част от дискусиите относно споразумението със страните от Меркосур засяга сектора на говеждото месо. Европейските граждани трудно могат да намерят логика в улесняването на вноса от трети страни на повече от 10 000 км. от Европа, при условие че в Европа има условия за развитие на къси вериги и местно производство. От това печелят и европейските производители, и европейските потребители заради по-малкия отпечатък върху околната среда\".   Така българският евродепутат Иво Христов, член на Групата на Прогресивния алианс на социалистите и демократите в Европейския парламент, коментира търговското споразумение ЕС-Меркосур по време на заседание на Комисията по земеделие и развитие на селските райони в понеделник вечер. Това съобщиха от пресофиса на евродепутата и Агенция \"Фокус\". Христов повдигна въпроса за производството и вноса на мед.  По думите му Бразилия и Аржентина са големи производители на мед - с цени, по-ниски от тези в Европа. \"Договореният безмитен внос от 45 000 тона мед от този блок към ЕС ще окаже силен натиск върху европейските производители. За 2018 г. в Европа са произведени близо 210 000 тона мед. Това означава, че ще внасяме конкуренция, равняваща се на близо четвърт от европейското производство\", каза Христов. В изказването си той припомни също така, че пчелите не са просто производители на мед, а основната им функция е опрашването.  \"С намаляването на пчелната популация реколтите и биоразнообразието в Европа са в сериозен риск. Смятам, че устойчивостта на европейското пчеларство, а оттам - и земеделие - са в риск от споразумението със страните от Меркосур.\" След продължили близо 20 години преговори, в края на юни 2019 г. председателят на ЕК Жан-Клод Юнкер обяви подписването на споразумение за свободна търговия между ЕС и страните от Южноамериканския общ пазар (МЕРКОСУР).   \"То крие огромен риск за европейските агропроизводители, предвид експортните възможности на Бразилия и Аржентина. Изказах своето принципно несъгласие с договора, което прозвуча и в позициите на немалко представители на агросектора, които бяха изслушани вчера\", добави Иво Христов. По време на заседанието на земеделската комисия в понеделник вечер представители на ирландските фермерски организации, както и най-голямата организация на кооперативите в Европа - Копа Коджека - призоваха да не бъде подписвано това споразумение. Сериозните си резерви изразиха и френските фермери. Комисията по външни въпроси в австрийския парламент също гласува против споразумението ЕС-Меркосур.", "date": "2019.11.19", "title": "Иво Христов: Споразумението с Меркосур заплашва биоразнообразието и земеделието в Европа"}
{"url": "http://epicenter.bg/article/Borisov-v-Sevlievo-/199179/2/0", "text": "Премиерът Борисов: Благодаря за поредната американска инвестиция в региона. От мен се искаше от Севлиево до Германия да се стига директно. Каквото е обещано – е свършено. Това заяви министър-председателят Бойко Борисов по време на официалното откриване на нов завод в град Севлиево.    „Това са връзките Изток-Запад. Обходът на Габрово е готов. Първият тунел е готов. До края на годината ще го довършим“, увери министър-председателят, след като инспектира строителството.    „Севлиево стана едно добро място за живот“, отбеляза Борисов. Той допълни, че поне 10 завода в Габрово и Севлиево са направили нови инвестиции, когато им е било обещано, че АМ „Хемус“ ще мине през Плевен и Ловеч, разкри премиерът.   „Поне 10 завода в Габрово и Севлиево решиха да направят нови инвестиции, когато им обещах магистрала „Хемус“ догодина да стигне до Плевен и Ловеч“. Това заяви министър-председателят Бойко Борисов, който присъства на официалното откриване на модернизирания завод за санитарна арматура „Идеал Стандарт – Видима“ в Севлиево.    Премиерът Борисов посочи, че активно продължава работата по строителството на пътен възел „Боаза“ по магистралата, а до края на годината ще бъде готов изцяло и обходният път на Габрово. „Така че от Севлиево да може да ходите до „Тракия“, „Марица“. Имате ли и магистрала „Хемус“, ще видите каква голяма разлика ще има в начина ви на живот“, изтъкна още министър-председателят.    Пред служителите и ръководството на компанията премиерът Борисов подчерта, че благодарение на тяхната работа, Брутният вътрешен продукт на страната се повишава. „Благодарение на индустрията, икономиката, ние имаме тази възможност. Ако не се работеше така добре, ако не се вдигаше БВП, това не можеше да го направим“, допълни още министър-председателят.    През последните 3 години компанията „Идеал Стандарт – Видима“ в Севлиево е инвестирала в модернизация над 62 милиона лева., а за цялото си съществуване от 1992 г. – над 300 милиона лева. Обновяването на завода ще доведе до увеличаване на капацитета на 6,5 млн. бр. продукти. В компанията работят 3200 души, а иновативните продукти се изнасят в над 100 държави. Модернизацията е свързана с автоматизация на производствените процеси и подобряване на условията на труд в завода за санитарна арматура, който води началото си от 1934 г.    Произведените в него смесители и душове се продават в повече от сто страни по света. Компанията подкрепя социално значими проекти и е сред основните дарители на общинската болница. Благодарение на тези нейни ангажименти днес в здравното заведение се открива обновеното детско отделение.    \"Много съм горд с такива работници, над 3000 души в Севлиево. Благодаря на собствениците и директорите за поредната голяма американска инвестиция\", коментира премиерът Борисов по време на официалната церемония.    \"От Севлиево трябва да ходите до \"Тракия\", \"Марица\", оттам до Босфора, Гърция, където искате. Хемус догодина ще подмине Плевен и Ловеч. Успех\", заключи Борисов.    \"Живнаха тези градчета, Севлиево, Габрово, Русе\", обобщи премиерът, след като беше разведен из обновения завод.    Министър-председателят получи и подарък от работниците в завода и обеща да го сложи в кабинета си в Министерски съвет.    На тръгване премиерът се обърна и към кмета на Севлиево: \"Хайде, стягай се. Завършвай водния цикъл, че съм обещал на хората водата. Сега ще се изтърколи времето и ще дойдат следващите избори.\"   По-късно Бойко Борисов обобщи впечатленията си в постове във Фейсбук.   , написа премиерът в социалната мрежа.   , пише премиерът.    ", "date": "2019.11.19", "title": "Борисов: Севлиево стана едно добро място за живот! Каквото е обещано – е свършено (Видео)"}
{"url": "http://epicenter.bg/article/Glavniyat-prokuror-Sotir-Tsatsarov-pristigna-v-parlamenta--teche-sreshta-v-kabineta-na-PG-GERB/199218/2/0", "text": "Главният прокурор Сотир Цацаров пристигна в парламента, предаде  Агенция \"Фокус\".   В момента главният прокурор е в кабинета на ПГ ГЕРБ. Все още не е ясна причината за тази среща.    До дни изтича срокът за предложения за председател на КПКОНПИ.", "date": "2019.11.19", "title": "Главният прокурор Сотир Цацаров пристигна в парламента, тече среща в кабинета на  ГЕРБ"}
{"url": "http://epicenter.bg/article/Karanikolov--Reshenieto-na-problema-s-bolnichnite-da-se-tarsi-v-tristranniya-savet-/199219/2/0", "text": "Проблем с болничните има и той се отразява в еднаква степен на частния бизнес и на икономиката като цяло. Решението обаче трябва да се търси в Националния съвет за тристранно сътрудничество. Това заяви министърът на икономиката Емил Караниколов, предаде БНР.    \"Има проблем с болничните. Тази тема трябва така или иначе да бъде обсъждана, трябва да се вземе правилното решение, но мисля, че основното място е при тристранният съвет. Този проблем създава проблеми и за държавата, и за бизнеса. Дали едно такова предложение ще даде ефект, ако даде ефект, ще е за сметка на кого - на работниците, на бизнеса или на държавата\", коментира министърът на икономиката.    По-рано днес премиерът обяви, че предложението първият ден от болничния да не се заплаща, няма да бъде внесено за обсъждане в парламента.", "date": "2019.11.19", "title": "Караниколов: Решението на проблема с болничните трябва да се търси в Тристранния съвет "}
{"url": "http://epicenter.bg/article/Karakachanov-otlichava-posmartno-edna-ot-legendite-na-balgarskoto-voenno-razuznavane/199221/2/0", "text": "Българският офицер о.з. полковник Пеньо Пенев, (служител на Разузнавателното управление на Генералния щаб), ще бъде отличен посмъртно от министъра на отбраната Красимир Каракачанов.    Почетният знак на Министерството на отбраната „Свети Георги“ I степен за офицери ще бъде връчен на дъщерята на полк. Пенев арх. Валентина Върбанова на тържествена церемония в Министерството на отбраната, която ще се проведе на 20 ноември, сряда, от 12.00 ч.   Наградата се връчва за изключителни заслуги на о.з. полк. Пеньо Пенев (1926 - 2015) към националната сигурност и отбраната на страната и съществен принос за укрепването на двустранните отношения между България и Турция, съобщават от пресцентъра на Министерството на отбраната.", "date": "2019.11.19", "title": "Каракачанов отличава посмъртно легендата на българското военно разузнаване о.з. полк. Пеньо Пенев"}
{"url": "http://epicenter.bg/article/GERB-i--quot-Obedineni-patrioti-quot--predlagat-Sotir-Tsatsarov-za-predsedatel-na-KPKONPI/199222/2/0", "text": "  Сегашният главен прокурор Сотир Цацаров, чийто мандат официално изтича през януари, е номинацията на управляващите за председател на Комисията за противодействие на корупцията и отнемане на незаконно придобитото имущество (КПКОНПИ). Това обявиха официално на пресконференция в парламента от ръководството на групите на ГЕРБ, \"Обединени патриоти\" и \"Атака\".   Номинацията на Цацаров за шеф на КПКОНПИ не е изненада, тъй като тя усилено се коментираше в медиите през последния месец. А според приетите от депутатите процедурни правила срокът за внасяне на кандидатури изтича утре - 20 ноември.    \"Предстои тепърва да бъдат преодолени и много уточнение в закона за КОНПИ, където той може да помогне много.  , заяви и юристът и зам.-председател на парламента Явор Нотев. \" , допълни го Валентин Радев от ГЕРБ.    „Има известен шанс за всички ни в съвпадението на обстоятелството, че мандатът на главния прокурор Сотир Цацаров завършва. Пред същото време сме изправени пред предизвикателството да изберем председател на тази много важна и проблемна комисия. Изборът падна върху г-н Цацаров и този   който се е изградил в съда като председател на Окръжен съд, а след това на Апелативен съд – Пловдив, а след това заел най-високата позиция в прокуратурата“, обясни подробно мотивите за номинацията проф. Явор Нотев.   Според него юридическата школовка, която дават тези длъжности, безспорно осигурява поглед и оценка, каквато е необходима на председателя на КПКОНПИ.  Знаете, че комисията тръгна след едни задълбочени и основателни спорове за качеството на устройствения закона и материалните юридически правила, които обослувиха работата на тази комисия“, каза проф. Нотев. Според него тези проблеми могат да бъдат преодолени с дълбоки юридически познания, опит и с решителност.    \"Разговорите с г-н Цацаров съм ги водил само и единствено аз, защото трябваше да бъде човек малко или много \"синя каска\", да не е обвързан с никакво партийно или политическо ръководство. В момента това, че ние сме се обеденили около една кандидатура, не означава, че това е политическа кандидатура\", обясни пред журналисти Емил Димитров.   , внасяме предложението, подчерта бившият вътрешен министър Валентин Радев. Той отговаря на всички условия, подчертаха от ГЕРБ и ОП. Още днес внасяме неговата кандидитура, обяви Красимир Ципов от ГЕРБ.   Създаването на икономическа стабилност и среда, освободена от корупция, привлича инвеститори, каза в началото на брифинга председателят на ПГ на ГЕРБ д-р Даниела Дариткова, цитирана от \"Фокус\". „ Днешната ни пресконференция е във връзка с номинацията, която сме предложили за председател на КПКОНПИ. Съгласно чл. 8, ал. 2 от Закона,  . За нас е важно борбата с корупцията да бъде успешна, защото това касае както интересите на българските граждани, така и интереса на страната. Създаването на икономическа стабилност и среда, която е лишена и освободена от корупция, привлича инвеститори, днес фактите говорят в тази посока.  , каза д-р Дариткова. По думите й това говори, че средата в България създава условия за инвестиции. „Нещо, което е изключително важно за нашето управление“, допълни още председателят на ПГ на ГЕРБ.    Цацаров беше и в Народното събрание, но си тръгна преди изявлението и не застана на трибуната с политиците, които го предложиха и обосноваваха кандидатурата.  . От останалите парламентарни сили други кандидатури не са издигнати. Левицата трябваше да обсъжда темата днес следобед, но неофициално    Главният прокурор се назначава и освобождава от президента, по предложение на Висшия съдебен съвет.  Ако той реши да освободи поста преди изтичането на мандата, трябва да подаде оставка пред ВСС, а след това държавният глава да го освободи. В случай, че не е приключила процедурата по избор на нов главен прокурор , ако Цацаров освободи поста, той трябва да бъде поет от негов заместник – Иван Гешев.    в които да бъдат включени също декларация за имущество и конфликт на интереси, както и концепция за работата на комисията. След становища на неправителствени и научни организации, кандидатите ще бъдат изслушани в ресорната комисия, а гласуването ще бъде в пленарната зала.    - с поне половината от гласовете на присъстващите депутати. За избран се смята кандидатът, който събере най-много гласове.    . Георгиев беше избран на поста през пролетта на 2018 г., но покрай продължителните скандали с имотите на властта и разкритието за незаконно надстроения му мезонет, той подаде оставка през юли тази година.  ", "date": "2019.11.19", "title": "Мълния! ГЕРБ и \"Обединени патриоти\" предлагат Сотир Цацаров за председател на КПКОНПИ (ВИДЕО)"}
{"url": "http://epicenter.bg/article/Andrey-Novakov-otgovori-na-Radan-Kanev-za-AM--Struma--/199224/2/0", "text": "Това написа във \"Фейбсук\" профила си евродепутатът от ГЕРБ/ЕНП Андрей Новаков. \"Без значение дали Григор е отпаднал от Уимбълдън или ЕК иска допълнителни разяснения за АМ „Струма“, преди да я финансира. И двете са преодолими.  . Истинският проблем е, когато го правят политици.     И може да подхождам със студентска наивност, но мисля, че хората са ни пратили първо да служим на този интерес, после на егото си. За тази цел обаче трябва да си годен да ги различаваш.    , пише още Новаков.    Припомняме, че в Европейския парламент бе внесена петиция, която има за цел да спре изграждането на АМ “Струма” през Кресненското дефиле.    ", "date": "2019.11.19", "title": "Андрей Новаков отговори на Радан Кънев: АМ „Струма“ трябва да има и ще има!"}
{"url": "http://epicenter.bg/article/Prof--Lyubomir-Stoykov---edin--neistov-lyubovnik--na-zhenite--modata--prirodata-/199239/10/0", "text": "   Любомир Стойков е своеобразна фигура в българския културен живот. Завършил журналистика в СУ „Св. Климент Охридски“, той е утвърден естет, медиен, PR и моден анализатор и културолог.    Професор е в Университета за национално и световно стопанство, във ФЖМК на СУ и в Националната художествена академия. В продължение на десетки години той обучава хиляди студенти, дипломанти и докторанти по медии, връзки с обществеността, журналистика и моден дизайн.  Председател е на Академията за мода (създадена от него и Донка Ганева в Париж през 1994 г.). Член е на Съюза на българските журналисти, Съюза на учените в България, “Metropolitan Museum of Art” (Музея на изкуството в Ню Йорк), Public Relations Society of America (PRSA), International Association for Media and Communication Research (IAMCR) и др.  Зад тази педантична биографична справка се крие огромен труд, безспорен талант и отдаденост на науката. Публикуваните му над двадесет научни, научнопопулярни и публицистични книги го открояват като автор с рефлекси както към академичното писане, така и към текущи събития от светския живот.  Безспорен е неговият принос към разкриването и налагането на нови университетски дисциплини, непознати до този момент на българското висше образование: теория на модата, бизнес комуникация, фирмена култура, лайфстайл журналистика и др. В това отношение той е пионер, който има много последователи – учени, докторанти, дипломанти, журналисти, комуникационни специалисти, лайфстайл експерти и др.    Трудно ми е да посоча изследовател с толкова широк творчески диапазон. При това със подчертан стремеж да се каже нова дума в уж вече разработени направения. Сред студенти, преподаватели и широк кръг читатели са много популярни неговите монографии и учебници за медиите, културата, комуникацията, модата и връзките с обществеността, между които – „Култура и медии“ (претърпяла три издания - 2006, 2010, 2017), „Теоретични проблеми на модата“ (претърпяла две издания - 2006, 2016), „Управление на връзките с обществеността“ (претърпяла три издания - 2007, 2012, 2016), „Ефективна бизнес комуникация“ (претърпяла две издания - 2010, 2017)“, „Фирмена култура и комуникация“ (1995), „Facebook комуникация“ (2012), „Калинография“ (1998) и др.    Едва ли ще бъде пресилено ако кажа, че „първата любов“ на Любомир Стойков е журналистиката. Многократно той повтаря, че тя е в сърцето му и е професия за цял живот.  Още като студент по журналистика той получава вдъхновение и стимул за цял живот от такива свои преподаватели, като професорите Иван Славов, Марко Семов, Минчо Драганов, Исак Паси и др.  Творческия му път започва от страниците на печата, а от 1985 до 1989 г. е главен редактор на сп. „Младеж“.  Водещ принцип в работата му е изграждане на модерна и респектираща журналистика, която може да реши конкретни проблеми като утвърждаване на свободата на словото, постигане на обективност и независимост, присъствие на нравствени начала, а не единствено стремеж към трупане на рейтинг и на печалба.    В битността си на телевизионен журналист и известен водещ той е интервюирал повече от 100 световни знаменитости в сферата на културата, модата, киното и попмузиката, сред които Пако Рабан, Пиер Карден, Юбер дьо Живанши, Аликзандър Маккуин, Нино Черути, Жан Пол Готие, Кензо, Оскар де ла Рента, Лучано Бенетон, Анук Еме, Клаудия Кардинале, Елизабет Хърли, Ивана Тръмп и др. В тези интервютата присъстват живи образи, откровения за личния живот, налице е провокация и полемичност.    Въпрос на тънко майсторство е да покажеш на човека отсреща колко струва чрез въпроси. В подкрепа на гореказаното е и фактът, че Стойков е автор на 50 документални филма за световно известни дизайнери, модни къщи и специални събития, заснети в Париж, Лондон, Милано, Ню Йорк, Торонто, Москва, Виена, Атина, Кейптаун, Хайделберг, Маями, Рим и др.    С аналитичност и концептуалност се отличават изследванията на Любомир Стойков, посветни на възможностите (и позитивни, и енгативни), които предлагат съвременните медии. От една страна е естествено те да бъдат занимателни и атрактивни, да търсят шоуто, скандала дори, но от друга страна приносът им за „опростачването“ на обществото е сериозен. В повечето случаи те не водят до нови истини, а ирационализират колективното и индивидуалното съзнание.    Не е тайна, че през последните години пред микрофоните и на екрана застанаха немалко хора с ниска степен на интелигентност, някъде и откровени циници. Появи се и масово се настани чалгата, а по тая причина сериозните предавания за изкуството или изчезнаха, или се инфантилизираха. Търговци на човешката надежда започнаха да дърпат надолу общественото съзнание, облъчвайки българския народ с пошлост и простотия, с арогантност, а „ценностите“ от човешкото дъно започнаха да се смятат за нещо нормално и общоприето. Така те безусловно съдействат за тревожната нравствена деградация на цели поколения. Опростачването е най-голямата рана на съвременната ни култура, която размива и ерозира ценностите, категоричен е Любомир Стойков.    В публичното ни пространство преобладават постъпки и действия, наситени с арогантност и тарикатлък от ниска проба, на мястото на интелигентния език идва примитивният и пошъл изказ. За съжаление повечето от медиите следват „чалга“ стила, правейки го начин на живот, вместо да показват стойностни модели на живеене.    В рамките на редица свои книги Любомир Стойков е разгледал влиянието на културата като цяло върху изграждането и формирането на естетичесикте вкусове. Защото, въпреки огромното въздействие на информационните технологии върху човека, те не го направиха нито по-добър, нито по-справедлив и почтен. Любомир Стойков подробно се спира на стесняването на духовните ни хоризонти, на изчезването и забравата на традиционните български ценности като трудолюбието, почитта към родителите, семейната традиция, респекта към образованието, добросъседството и пр.    Стана обичайно например безкритичното възприемане на масова култура – и духовна, и материална. За съжаление днес медиите все по-рядко отразяват националното своеобразие и проблемите, свързани с характера на нашия народ.    В една от най-популярните си книги „Култура и медии“ Любомир Стойков нагледно показва как масовата пазарна култура, измества т.нар. „висока култура“ не само у нас, но и в световен мащаб. Тази масова култура не е просто една от формите на културата, тя се стреми да бъде всеобща и единствена култура на обществото. Всеизвестни са пораженията на кича като нисш слой на масовата култура върху естетическото мислене и ценностната ориентация най-вече на младото поколение.    Травмите от неговото въздействие са свързани най-вече с профанирането на масовия вкус, пошлостта, имитацията и ерзаца. Проф. Стойков, като добър ученик на проф. Иван Славов – най-добрият изследовател на безвкусицата и кича у нас, е безпощаден към фалша в изкуството, журналистиката и човешкото поведение.    Но той не остава на нивото на елементарен критик и отрицател на кича. Заслуга – научна и творческа, на Любомир Стойков е, че той съумява да раздели зърното от плявата и в редица свои трудове – монографии и статии, разкрива и високите постижения на масовата култура, спирайки се особено отчетливо на уникалните произведения на висшата мода, както и на редица други примери от модерното и постмодерното изкуство.    От особено значение е и ролята на ПР-а, на който Любомир Стойков отделя специално внимание в редица свои текстове. В публикациите му са показани неговите социални, политически и културни функции, които имат своята несъмнена връзка с минали методи и техники за лансиране на идеи и налагане на мнение. Тези теоретичните ракурси са уплътнени от практиката на Любомир Стойков, който е един от най-утвърдените ПР мениджъри у нас.    Според перифразата на едно популярно определение на Института за връзки с обществеността в Лондон това се постига с преднамереното, планирано и непрекъснато усилие да се установи взаимно разбиране между една организация или личност и обществото. Целта е да се изгради положителен образ или представа за определен човек, група от хора, институция или държава. Общоприето становище, че специалистът по имидж използва техники и инструменти, чрез които публичната личност или организацията стават популярни и формират добро впечатление.    Специален акцент популярният учен и журналист поставя на връзката имдж и политика, като предлага оригинални и ефективни техники за изграждане на адекватен публичен и медиен образ. Той успява да разкрие ролята на кода на облеклото като сериозен фактор за конструирането на политическия имидж. Аргументирано и безпощадно той критикува български и чуждестранни лидери в политиката за техните публични гафове, за драстичните грешки в стила и поведението им.    Въпросите на комуникацията съпътстват непрестанно Любомир Стойков още от 1984 година, когато излиза книгата му „Красотата на общуването“ с карикатури от Борис Димовски. Любопитна гледна точка в това поле десетилетия по-късно предлага книгата „Facebook комуникация: Виртуални есета и коментари.“ Това са 31 виртуални есета, а към тях са прибавени и 218 коментара на негови ревностни читатели. Всъщност това е новото в този жанр. Не за първи пъти излиза книга от фейсбук статуси, но за първи път е налице книга, която е изградена върху комуникацията на автора с читателите му. В този диалог откриваме умението на Любомир Стойков да навлезе деликатно в човешката душа, да провокира читателите му да мислят в дадена посока, да спорят с него и по между си. Така този динамичен контакт става безкраен, водещ до неочаквани и любопитни асоциации „Златна мина“ за читателя е и многократното издаваната монография „Ефективна бизнес комуникация“.  Защото идеите в тази книга не са плод на книжни напластявания, а резултат от теренни изпитания и реални казуси, от практиката на устойчивите и печеливши организации, където управлението стъпва върху професионалния хъс, интуиция, късмет, лични контакти и умение на общуваш.    Да не забравяме, че в далечната 1993 година проф. Стойков за пръв път въвежда и започва да преподава като университетска дисциплина предмета „Бизнес комуникация“, насочвайки вниманието към връзката между успешния мениджмънт и комуникацията в тези начални години на прехода към демокрация и пазарно стопанство.    Нормално за автор като Любомир Стойков, проблемите на модата да заемат водещо място. Това е породено както от професионалните му търсения, така и поради особената смислова натовареност, която носи модата. В текстовете си Любомир Стойков я разглежда не само като съвкупност от красиви облекла, аксесоари, обувки и бижута. За него тя е преди всичко културен и семиотичен код, наситен с история, минало, настояще и бъдеще.    Защото ако се замислим, всичко е мода - като започнем от технологиите и стигнем до домакинските уреди, без да забравяме обзавеждането и козметиката. Към „чаровната дикторка“ го тласка красотата на жената: „Защото модата преобразува, тя се променя, винаги ми е било интересно как става това, защо се получава, дизайнерското творчество, самата психология на модата – споделя Любомир Стойков.    Другото, което ми помогна - това е шансът, който имах, с времето да се срещна с най-прочутите дизайнери в целия свят, с най-известните топмодели, кинозвезди, модни предприемачи и журналисти.“ Изследвайки модата като културен феномен, Любомир Стойков подчертава значението й като отражение на човешката същност и като знак, разкриващ статуса на човека от древността до днес.    Държа да отбележа също така, че в своите книги Любомир Стойков се ориентира към т.нар. социологизация на науката.  Какво имам предвид?  Ако една наука, каквато й да е тя, бъде затворена в рамките на строгия академизъм, тя става достъпва за ограничен за 50-100 души. И в този смисъл не може да изиграе своята социална роля. Ето защо Любомир Стойков изнася на показ научните си постижения, които, особено в хуманитаристиката, ако достигнат до повече хора, стават наистина значими.    Паралелно с професионалните тревоги и проблеми, книгите на Любомир Стойков разкриват и личиня му свят.  Мир, изпълнен със стил, красота и с любов към простите човешки неща. Всеки ред, написан от Любомир Стойков го показва като страстно влюбен в живота човек.  Един „неистов любовник“ на жените, модата, природата, на нормалното човешко общуване. А страстта, както казват, е солта на живота, придава му вкус и очарование. Или казано със словото на Любомир Стойков: радвайте се на живота, но не му пречете и той да ви се радва!", "date": "2019.11.19", "title": "Проф. Любомир Стойков - труд, талант и творческа всеотдайност!"}
{"url": "http://epicenter.bg/article/Megan-e-nay-vliyatelnata-modna-ikona-za-2019-godina/199242/10/100", "text": "Херцогиня Меган - съпругата на британския принц Хари, е най-влиятелната модна икона за 2019 г. според търсачката Lyst, пише Дир.бг    Тоалетите на бившата актриса са предизвикали цели 216 процента повишаване на търсенето на нещо подобно в интернет. Слабостта ѝ към роклите тип риза доведе до 45 процента по-голям интерес по време на посещението в Южна Африка, а роклята й от марката \"Клуб Монако\" беше разпродадена за по-малко от ден, като търсенето се повиши с 570 процента.    На второ място е актьорът Тимъти Шаламе заради слабостта му към експерименталната мода. Суичърът му с пайети от премиерата на \"Кралят\" в Лондон увеличи популярността на тези мъжки дрехи със 192 процента. Костюмът му от Хайдър Акерман повиши търсенето на марката с цели 806 процента.  Зендая е на трето място. Тоалетът ѝ от MetGala предизвика 54 процента увеличение на търсенето на марката \"Томи Хилфигър\". Когато се появи с рокля на Вера Уанг на наградите \"Еми\", търсенето се увеличи с 33 процента. Челната петица допълват певиците Били Айлиш и Карди Би, съобщи Контактмюзик.", "date": "2019.11.19", "title": "Меган е най-влиятелната модна икона за 2019 година"}
{"url": "http://epicenter.bg/article/Eltan-Dzhon-tryabvalo-otnovo-da-se-nauchi-da-hodi/199245/10/100", "text": "Популярният британски музикант Елтън Джон е имал проблеми с придвижването преди две години и отново е трябвало да се научи да ходи.   72-годишният певец станал жертва на опасна инфекция след претърпяна операция, свързана с рак на простатата. Сър Елтън си призна, че той по чудо оцелял.   \"Трябваше да се науча отново да ходя, бях много болен! Помолих се да не умра, защото исках отново да видя децата си. Слава Богу оцелях и сега съм добре!\", доверява музикантът.   Елтън Джон продължил с гастролите, дори когато се чувствал ужасно зле. \"На сцената в Лас Вегас изпитвах огромна болка. Течност се беше събрала под дебелото ми черво. Все пак изнесох концерта, носейки пелени след операцията. Помислих си - какво ли би си казала публиката, ако знаеше, че в момента се изпускам по малка нужда!\"   Елтън Джон направи тези признания в шоуто на Греъм Нортън по Би Би Си. Той спомена, че оставил много части от себе си по болнични заведения - коса, сливици, простата, апендикс, бъбречни камъни.   Източник: Нова.тв", "date": "2019.11.19", "title": "Елтън Джон трябвало отново да се научи да ходи"}
{"url": "http://epicenter.bg/article/Ruska-mediya--Ukrainskiyat-prezident-e-smekchil-tona-kam-Moskva/199165/7/0", "text": "Засега не се подготвят двустранни преговори в Париж между руския президент Владимир Путин и украинския му колега Володимир Зеленски. Това обаче не е напълно изключено, коментират източници на в. \"Комерсант\" предстоящата на 9 декември във френската столица среща на върха в \"нормандски формат\" за уреждане на конфликта в Украйна.    Вчера Русия предаде на Украйна трите кораба на Киев, задържани миналата година в Керченския проток. \"Както официален Париж, така и Москва смята, че това подобрява фона на скорошните преговори в \"нормандски формат\" (Франция, Германия, Русия и Украйна). Атмосферата вече е друга\", констатира представител на руските държавни структури пред \"Комерсант\".    По повод евентуалния двустранен контакт между Путин и Зеленски източникът на руския ежедневник заявява: Всичко ще зависи от фона. За три седмици може да станат много неща. Обърнете обаче внимание, че Зеленски не допуска твърди изказвания по адрес на Москва, гледа да се изказва неутрално.    В руско-украинските отношения има доста проблеми, които може да бъдат решени само на президентско равнище, както са били решавани в миналото. Москва и Киев днес са на ръба на газова война заради неясната съдба на транзита на руски газ през Украйна от 2020 г. нататък. Сегашният договор изтича на 1 януари. Русия не крие, че смята да намали до минимум доставките през украинската газотранспортна система. Това ще стане възможно, щом в близките месеци приключи строежът на газопровода \"Северен поток-2\", допълва \"Комерсант\".    \"За да бъде решена украинската криза, размирният Донбас трябва да бъде оправомощен да определя езиковата и културната си политика\", заявява в интервю за в. \"Известия\" Жан Бизе, оглавяващ комисията по европейските въпроси в Сената на Франция. Запитан за дневния ред на парижката среща, той заявява: \"На първо място според мен всяка страна трябва да положи усилия. Русия трябва да обуздае в Донбас онези, които атакуват украинците. Киев на свой ред също трябва да положи усилия в контекста на езиковия въпрос: руският трябва да си остане език, активно използван в тези територии Донбас естествено си остава част от Украйна, но е носител на руската култура\". \"Освен това Париж цели да осигури контекст, в който Киев и Москва ще зачитат границата между Русия и Украйна\", добавя френският сенатор.    С връщането на украинските кораби Москва отправя сигнал към Париж и Берлин, като \"показва: връщаме този боклук на Украйна и се надяваме тя също да продължи с изпълнението на Минските споразумения. Това се вписва в сегашната политическа тенденция, която бих нарекъл \"московски фар\", коментира за онлайн изданието \"Взгляд\" украинският политолог Михайло Погребински.    \"Връщането на корабите едва ли ще подобри руско-украинските отношения. Това е жест, демонстрация на миролюбие, адресирана най-вече към френския президент Еманюел Макрон и германския канцлер Ангела Меркел. Демонстрация, че Русия има нагласа за конструктивен диалог в рамките на процеса от Минск\", посочва пред \"Взгляд\" Марат Баширов, бивш премиер на сепаратистката Луганска народна република.    \"От друга страна, неведнъж сме чували от Зеленски и негови доверени официални лица, че Киев смята да преразгледа Минските споразумения, че Украйна има някакъв \"план Б\", за който никой не знае, но който вероятно може да бъде представен на срещата на \"нормандската четворка\". Това е недопустимо според Москва - докато не бъдат разработени всички предложения на ниво помощници, Русия няма да участва в \"нормандския формат\", твърди Баширов.    На лидерската среща в Париж може да се постигне съгласие за по-нататъшно раздалечаване на войските в зоната на конфликта, както и за размяна на пленници според формулата \"всички срещу всички\", прогнозира в. \"Московский комсомолец\". Макрон и Меркел със сигурност ще изискват Москва и Киев да се споразумеят за транзита на газ - явно не ги устройва : перспективата да останат през зимата със студени радиатори, както Владимир Путин открито предупреди Европа тези дни. Руският президент вече даде знак, че е готов на компромис по въпроса: може да се сключи нов договор било според украинското, било според европейското законодателство. Освен това на Киев е обещана отстъпка от 20-25 на сто, отбелязва всекидневникът.    Външният министър на Германия Хайко Маас пристигна вчера на необявено двудневно посещение в Украйна, пише в. \"Независимая газета\". Според източник на руския ежедневник целта на Маас е да подготви решенията на срещата в Париж и по-специално да убеди президента Зеленски и външния министър на Украйна Вадим Пристайко, че трябва \"да затвърдят в украинското законодателство специалния статут на Донбас\". Подписаната от всички страни в конфликта \"формула на Щайнмайер\" предвижда специален статут за Донбас след избори в отцепническия регион, които трябва да бъдат признати от ОССЕ за честни и свободни.    Сепаратистите обаче \"настояват за специален статут още сега, което предполага Киев и отцепническите републики да съгласуват правила за произвеждане на местни избори в региона. Украинската власт не приема този вариант\", пояснява изданието. Най-важното във \"формулата на Щайнмайер\" е \"пълната демилитаризация на региона. Не можем да говорим за избори по стандартите на ОССЕ, щом тук има чуждестранни войски и незаконни военни формирования\", изтъква украинският анализатор Олександър Литвиненко, цитиран от радио \"Свобода\".    Русия отдавна препоръчва на Киев да преговаря директно с републиките в Донбас, подкрепяйки техните позиции. Затова е принципно важно на чия страна по този въпрос ще застанат европейските посредници. Сигнали се очакват от посещението на Хайко Маас в Киев, отбелязва \"Независимая газета\".   Източник: Новини.бг", "date": "2019.11.19", "title": "Руска медия: Украинският президент е смекчил тона към Москва"}
{"url": "http://epicenter.bg/article/-quot-Nyu-York-tayms-quot--Tramp-napravi-golyam-politicheski-podarak-na-Netanyahu/199172/7/0", "text": "\"Селищата на Израел на Западния бряг не нарушават международното право, казват САЩ\", гласи заглавието на в. \"Ню Йорк таймс\". Държавният секретар Майк Помпейо обяви обрата в датиращата от четири десетилетия политическа позиция на САЩ, с който всякакви усилия за постигане на мир може да са обречени. С това изявление се премахва важна бариера пред анексирането на палестинска територия, коментира американският ежедневник.    Досега САЩ определяха тези селища като нелегитимни, а палестинците искат Западния бряг за своя бъдеща държава. Тази тяхна цел се подкрепя от ООН, европейските правителства и американските съюзници в Близкия изток, припомня \"Ню Йорк таймс\".    Изявлението на държавния секретар Майк Помпейо е най-новият политически подарък на администрацията на Тръмп за израелския премиер Бенямин Нетаняху, който обеща в две предизборни кампании тази година да работи за анексирането на Западния бряг.   Главният му опонент Бени Ганц има срок до утре вечер да събере мнозинство в израелския парламент или ще изгуби шанса си да състави ново правителство, което поражда възможността от произвеждане на парламентарни избори за трети път, отбелязва \"Ню Йорк таймс\".    Месец преди встъпването в длъжност на президента Доналд Тръмп, Барак Обама, чиято администрация определяше селищата като \"нелегитимни\", стана първият президент на САЩ, който не наложи вето на една от безбройните резолюции на ООН, които ги окачествяват като незаконни. В едно от последните си управленски действия администрацията на Обама се въздържа при гласуване в ООН по текст, наричащ селищата \"явно нарушение на международното право\", което позволи резолюцията да бъде приета, пише в. \"Вашингтон пост\".    В реч, с която обясняваше въздържането, тогавашният държавен секретар на САЩ Джон Кери спомена \"множенето на селища, които са незаконни според самите закони на Израел\", припомня американският ежедневник.    Помпейо каза, че администрацията на Тръмп се връща към политиката от времето на Роналд Рейгън, като посочи, че в интервю от 1981 г. тогавашният президент е заявил, че селищата \"не са незаконни\". В същото интервю обаче Рейгън казва, че селищата \"не са добра идея\". В неговия мирен план от 1983 г. пише, че \"незабавното приемане на замразяване на селищата от Израел повече от всяко друго действие\" ще подобри перспективите за мир, отбелязва \"Вашингтон пост\".    Британският в. \"Гардиън\" обръща внимание, че изявлението на Помпейо е в тон с досегашната политика на Тръмп, която е белязана от редица радикални произраелски решения и отказ от историческата посредническа роля на Вашингтон.    Администрацията вече призна Ерусалим за столица на Израел и израелския суверенитет над окупираните Голански възвишения. Сегашното ѝ решение е подарък за израелския премиер Бенямин Нетаняху, който се бори за политическото си оцеляване в очакване да разбере дали опонентът му Бени Ганц ще успее да състави коалиционно правителство, отбелязва \"Гардиън\". ", "date": "2019.11.19", "title": "\"Ню Йорк таймс\": Тръмп направи голям политически подарък на  Нетаняху"}
{"url": "http://epicenter.bg/article/-Boris-Dzhonsan-shte-se-izpravi-sreshtu-Dzheremi-Korbin-v-parvi-predizboren-televizionen-debat-/199176/7/0", "text": "Тази вечер е първият телевизионен дебат в Обединеното кралство в рамките на предизборната кампания. Лидерът на Консервативната партия и премиер на страната Борис Джонсън ще се изправи срещу Джереми Корбин - лидер на най-голямата опозиционна Лейбъристка партия.    Брекзит и здравеопазването се очаква да бъдат в центъра на дебата по телевизионния канал Ай Ти Ви.    Ръководството на британското здравеопазване смята, че недостигът на кадри застрашава оцеляването на пациентите в може би най-трудната зима, която се задава.    Джонсън и Корбин направиха щедри обещания за финансиране на здравеопазването в досегашните си публични изяви.    Лидерът на либералдемократите Джо Суинсън и лидерът на Шотландската национална партия Никола Стърджън загубиха обжалване в съда, че не са включени в дебата по Ай Ти Ви тази вечер, но те ще имат възможности по-нататък да се включат в словесната битка.    Суинсън ще участва заедно с Джонсън и Корбин в дебат по Скай нюз на 28 ноември, а на следващия ден Би Би Си организира дебат на всичките 7 лидери на политически партии.    Междувременно бе съобщено, че бившият председател на Камарата на общините Джон Бъркоу ще бъде специален гост в студиото на Скай нюз в нощта след изборите на 12 декември.", "date": "2019.11.19", "title": " Борис Джонсън ще се изправи срещу Джереми Корбин в първи предизборен телевизионен дебат "}
{"url": "http://epicenter.bg/article/Turtsiya-zaplashi-da-vazobnovi-voennata-operatsiya-v-Siriya/199184/7/0", "text": "  Според дипломата това ще се случи, ако Русия и САЩ не изпълнят задълженията си за изтегляне на кюрдските формирования от зоната за сигурност.   В същото време Чавушоглу отбеляза, че    , цитира го Анадолската агенция.   По споразумение със САЩ Анкара спря военните операции в източна Сирия, за да могат кюрдите да изтеглят своите формирования от 30-километровата буферна зона на границата.   На 22 октомври Владимир Путин и Реджеп Тайип Ердоган проведоха шестчасови разговори, след които бе подписан меморандум за разбирателство в десет точки.   Документът предвижда влизането от сирийската страна на границата с Турция извън зоната на операция „Мирна пролет“ на руската военна полиция и сирийската гранична служба. Те са предназначени да улесняват изтеглянето на кюрдските войски и техните оръжия на 30 километра от сирийско-турската граница, както и да провеждат съвместни патрули.   По-късно руският министър на отбраната Сергей Шойгу обяви своевременното изтегляне на кюрдите от зоната на сигурност.", "date": "2019.11.19", "title": "Турция заплаши да възобнови военната операция в Сирия"}
{"url": "http://epicenter.bg/article/Erdogan--Shte-tarsim-alternativa--ako-SASht-uporstvat-s-usloviyata-za-iztrebitelite-F-35-/199191/7/0", "text": "Турският президент Реджеп Ердоган заяви във вторник, че е казал на президента на Съединените щати Доналд Тръмп, че ако Вашингтон продължава да упорства с поставените условия за сделката с изтребители Ф-35, неговото правителство ще трябва да търси други решения, що се отнася до покупките на въоръжение.    Президентът на Турция направи това свое изказване по време на реч пред ръководството на парламентарната група на неговата управляваща партия на Справедливостта и развитието (АК) в Анкара, съобщи БНР.   По време на визитата на Ердоган във Вашингтон през миналата седмица, Доналд Тръмп заяви, че очаква да бъде \"изработена\" сделка между двете държави по отношение на програмата за самолетите Ф-35.    При завръщането си от това посещение обаче Реджеп Ердоган разкри, че Турция не е готова да отмени закупуването на руската система за противоракетна отбрана С-400, която продължава да бъде основна пречка за приключването на сделката с изтребителите Ф-35.", "date": "2019.11.19", "title": "Ердоган: Ще търсим алтернатива, ако САЩ упорстват с условията за изтребителите Ф-35 "}
{"url": "http://epicenter.bg/article/Muzeyat--quot-Prado-quot--praznuva-200-godishen-yubiley/199195/7/0", "text": "Световноизвестният мадридски музей \"Прадо\", който притежава една от най-забележителните колекции на изобразително изкуство в Европа, чества на 19 ноември своя 200-годишен юбилей, предаде ТАСС, цитиран от БНР.    Историята на музея започва през втората половина на XVIII век. Идеята за създаването на картинна галерия е изказана през 1757 година от краля на Испания Фернандо VI, но той така и не успява да я реализира. Неговият приемник, крал Карлос III през 1775 година дава разпореждане на испанския архитект Хуан де Вилянуева да проектира зданието в парка \"Прадо\".    Строителството започва през 1785-а и приключва през 1808 година по време на управлението на крал Фернандо VII.  Архитектурното съоръжение е издържано в стила на неокласицизма. На откриването на музея попречва нахлуването на Наполеон в Испания (1808-1814 г.). В хода на военните действия зданието претърпява значителни разрушения. След поражението на французите през 1814 година крал Фернандо VII нарежда да бъдат възстановени повредените части на сградата, с което се заема ученикът на Вилянуева Антонио Лопес Агуадо.    Откриването на музея, който получава названието Кралски музей на живописта и скулптурата, се е състояло на 19 ноември 1819 година. Тогава експозицията е включвала 311 платна от испански художници. През вековете музеят непрекъснато обогатява колекциите си с картини, събрани от кралете Филип II, Карлос V и Филип IV. Към 1843 година към фондовете му са начислени над 1900 произведения на изобразителното изкуство. През 1872 година музеят сменя названието си и става Национален музей \"Прадо\".   Всяка година той е посещаван от над 1.8 млн. души, което го превръща в един от най-популярните туристически обекти в Испания. Спечелил си е прозвището на музея с \"най-голяма концентрация от шедьоври на квадратен метър\". \"Прадо\" предлага колекция от 950 скулптури, 6400 рисунки, 2400 щампи, 800 декоративни произведения, 900 монети и 800 медала. Разбира се най-голям интерес предизвикват впечатляващите картини -1300 на брой. Няколко династии испански крале и техните съюзници от цяла Европа са допринесли за богатата колекция.   През годините той непрекъснато се разширява и понастоящем музеят разполага с площ от 53 хиляди квадратни метра. В неговите експозиции най-широко са представени испанските художници като Гоя, Веласкес, Ел Греко, Мурильо и др. В залите му са изложени и шедьоври на чуждестранни гении на изобразителното изкуство от калибъра на Ботичели, Рафаел, Тициан, Дюрер, Рубенс и др. За най-известна е считана картината на Диего Веласкес \"Менините\", изобразяваща семейството на крал Филип IV, нарисувана през 1656 година.", "date": "2019.11.19", "title": "Музеят \"Прадо\" празнува 200-годишен юбилей"}
{"url": "http://epicenter.bg/article/Siriyski-grazhdanin-e-arestuvan-v-Berlin-po-podozrenie--che-e-podgotvyal-teroristichni-atentati/199200/7/0", "text": "Сирийски гражданин е арестуван в Берлин по подозрение, че е подготвял терористични атентати. Това съобщиха от Федералната прокуратура в германската столица, цитирани от БТА.   Във вторник сутринта е обискирано жилището на 37-годишния мъж в Берлин. По данни на следствието, сириецът е започнал през януари да купува химикали и материали за направата на взривно устройство. От пролетта чрез приложението \"Телеграм\" е членувал в група, близка до групировката ИДИЛ, от която е получавал инструкции за приготвяне на експлозиви.   Съгласно разпространената информация, мъжът се е интересувал и е обменял мнения в интернет за направата на бомби.   „Целта на чата е била подготовката на терористични атаки\", заяви генералният прокурор на Берлин. Специално звено на федералната полиция е арестувало мъжа в сутрешните часове на дня. Според медийни доклади 37-годишният Абдула Х. е включен в списък на потенциалните ислямисти в Германия, които представляват опасност за националната сигурност. Федералната прокуратура в Карлсруе го разследва по подозрение, че е подготвял „тежко престъпление срещу държавата“. Освен това в дома на заподозрения в Берлин е извършен обиск, но не се разкрива информация за резултатите от него.  ", "date": "2019.11.19", "title": "Сирийски гражданин е арестуван в Берлин по подозрение, че е подготвял терористични атентати"}
{"url": "http://epicenter.bg/article/Kade-ce-namipat-yadpenite-bombi--caxpanyavani-v-Evpopa-/199201/7/0", "text": "САЩ разполагат с около 150 атомни бомби в пет държави в Европа, сочи общодостъпен доклад на НАТО, пише белгийският вестник \"Соар\", като се позовава на \"Ла либре белжик\" и \"Де Морген\".  Вeднaгa cлeд публикацията НАТО изтpи дoĸyмeнтите, paзĸpивaщи инфopмaция, зa ĸoятo cъщecтвyвaт пoдoзpeния oт дocтa вpeмe. Tя пoĸaзвa, чe aмepиĸaнcĸи ядpeни opъжия ce cĸлaдиpaт в бaзи в няĸoлĸo eвpoпeйcĸи cтpaни.    Oт документа cтaвa яcнo, чe ядpeни бoйни глaви ĸлac В61 ce cъxpaнявaт в шecт бaзи в Eвpoпa. Te ca чacт oт aмepиĸaнcĸия зaпac oт ĸpaя нa Cтyдeнaтa вoйнa и мoгaт дa пpeдизвиĸaт двycтeпeннa paдиaциoннa имплoзия. Реакцията на белгийското правителство е: ние не потвърждаваме, но и не отричаме. Бомбите са гравитационни (В61) и се предвижда да се използват от самолети с двойно предназначение.  Шecттe бaзи, ĸoитo ce cпoмeнaвaт в дoĸлaдa, ca вoeннитe aвиoбaзи Кlеіnе Вrоgеl в Бeлгия, Вuсhеl в Гepмaния, Аvіаnо и Ghеdі-Тоrrе в Итaлия, Vоkеl в Xoлaндия и Іnсіrlіk в Typция. Haличиeтo нa тeзи opъжия ca в cлeдcтвиe нa cпopaзyмeниe пo вpeмe нa Cтyдeнaтa вoйнa в ĸpaя нa 60-e гoдини нa минaлия вeĸ, ĸoeтo e цeлялo дa paзyбeди Cъвeтcĸия cъюз дa пpoизвeждa ядpeни opъжия.   . B нeя ce ocъщecтвявaт cтpaтeгичecĸи oпepaции oт ĸpилoтo 10th Тасtісаl Wіng чpeз изтpeбитeли F-16.     и дoм нa бoмбapдиpoвaчa Тасtісаl Аіr Fоrсе Wіng 33.     B нeя ce cъxpaнявaт oĸoлo 50 ядpeни opъжия. Taм ce пoмeщaвa и пoдpaздeлeниeтo нa aмepиĸaнcĸaтa apмия, oтгoвapящo зa cъвмecтнитe oпepaции c Eвpoпa U.Ѕ. Аіr Fоrсе'ѕ 31ѕt Fіghtеr Wіng.    , нaмиpaщa ce нa 15 ĸилoмeтpa oт Бpeшa в Ceвepнa Итaлия. Tя cъxpaнявa нaд 40 ядpeни opъжия тип В61.    . Haмиpa ce в ceлoтo Boĸeл в Ceвepeн Бpaбaнт Xoлaндия. Tя e дoм нa изтpeбитeлитe F-16 и ecĸaдpили 312 и 313.    . Tя e paзпoлoжeнa в гpaдcĸa зoнa, нaceлявaнa oт 1,7 милиoнa дyши. Изпoлзвa ce ocнoвнo oт aмepиĸaнcĸи и тypcĸи вoeнни cили, ĸaтo пpeди e cлyжилa и нa вoeннoвъздyшнитe чacти нa Cayдитcĸa Apaбия.    Изтoчниĸ: іЅtосk  https://money.bg/politics/kade-se-namirat-yadrenite-bombi-sahranyavani-v-evropa.html", "date": "2019.11.19", "title": "Kъдe ce нaмиpaт ядpeнитe бoмби, cъxpaнявaни от НАТО в Eвpoпa "}
{"url": "http://epicenter.bg/article/NATO--ES-ne-mozhe-da-zamesti-aliansa--evropeyskata-sigurnost-zavisi-ot-evroatlanticheskoto-edinstvo/199202/7/0", "text": "Това заяви генералният секретар на пакта Йенс Столтенберг на пресконференция преди утрешната среща на външните министри от алианса, предаде БТА. Той съобщи, че следващата седмица  Столтенберг посочи, че в НАТО не за пръв път има различия, но силата на организацията е в това, че различията винаги са били преодолявани с обсъждане. Стореното в последните години показва силата на алианса, коментира Столтенберг. При 29 съюзници винаги ще има различия - политически, културни, поясни той. По неговите думи днес се наблюдават различия в оценката за събитията в Сирия. Според него  Ядрените способности на НАТО са най-голямата сила за сдържане, посочи той. Генералният секретар допълни, че ядрените сили на САЩ, включително разположеното в Европа въоръжение, са най-голямата гаранция за европейската сигурност. Няма противоречие между европейското и трансатлантическото единство. Едното не е за сметка на другото, коментира Столтенберг.   Той приветства връщането на задържаните от Русия украински кораби. Генералният секретар изрази надежда това да доведе до напредък по изпълнението на споразуменията от Минск и до постигането на политическо решение за Украйна.    енергийната сигурност, въпросите за оръжейния контрол. Разговорите ще обхванат също обявяването на космоса за част от оперативното поле на алианса.   Генералният секретар поясни, че НАТО няма да въоръжава космоса, но следва да е в готовност да защити разположените в орбита технически средства, които осигуряват нормалното всекидневие.   Космосът е все по-важен за военните дейности, допълни той. Столтенберг отказа да каже при какви обстоятелства в космоса НАТО може да пристъпи към задействането на чл. 5 от Вашингтонския договор за съвместна защита. По повод окончателното ратифициране на протокола за присъединяването на Северна Македония към алианса той съобщи, че остава още много малко. По неговите думи процесът няма да завърши в следващите дни, но изрази очакването", "date": "2019.11.19", "title": "Столтенберг: ЕС не може да замести НАТО,европейската сигурност зависи от евроатлантическото единство"}
{"url": "http://epicenter.bg/article/Navodneniyata-v-Italiya-prodalzhavat---Florentsiya-i-Piza-izpraveni-pred-bedstvie/199203/7/0", "text": "Поройните дъждове продължават да причиняват неприятности на централните райони на Италия.   След Венеция, пред опасността от наводнения са изправени и италианските градове Флоренция и Пиза, предаде NOVA, позовавайки се на информация от местни агенции.   Река Арно е повишила значително нивото си във Флоренция, а местните жители се притесняват от бедствие. В неделя нивото на реката е достигнало най- високата си стойност за последните 20г. - 4,8 метра. За критично се смята ниво от 5,5м. Кметът на града Микеле Конти съобщава в социалните мрежи, че нивото пада, но много бавно.    По-възрастните жители на града още помнят наводнението от 1966 година, когато около 100 души загубиха живота си, а хиляди произведения на изкуството бяха унищожени при наводнение в града.     Властите в Тоскана обявиха извънредно положение заради опасността от нови наводнения, съобщава РИА Новости. В близките дни в района се очакват бури и още валежи.    ", "date": "2019.11.19", "title": "Наводненията в Италия продължават - Флоренция и Пиза изправени пред бедствие"}
{"url": "http://epicenter.bg/article/Zashto-Donald-Tramp-ne-se-otkazva-ot-petrolnite-nahodishta-v-Siriya--/199207/7/0", "text": "Американските военни сили в близост до петролните находища в Северна Сирия имат пълното право да се защитават от други фракции, ако „черното злато“ бъде заплашено, посочва говорителят на Пентагона Джонатан Рат Хофман, цитиран от Oilprice.    Постъпленията от петролните полета, които са под американски контрол, няма да отидат към САЩ, а по-скоро ще бъдат насочени към кюрдските съюзнически Сирийски демократични сили (SDF), подчертава Хофман.    „Нашите местни съюзници от SDF разчитат на петролните находища. Правили сме го и преди, правим го и сега по въздух – да блокираме приходите от петрол за Ислямска държава, тъй като тези находища бяха основният ѝ източник на пари“, заяви представител на Държавния департамент на САЩ.    В същото време американският президент Доналд Тръмп одобри по-мащабна мисия за силите на САЩ относно защитата на находищата в Източна Сирия, съобщи Асошиейтед прес, позовавайки се на информация от американски служители. Мисията за обезпечаване на петрола в Сирия постави въпроса дали американските военни имат законното право да защитават тези ресурси от нападения от сирийски, руски или други сили, коментират още от АП.    Въпреки че мисията може да се разглежда като победа за американските командири, които настояват силите на САЩ да останат в Сирия, за да гарантират, че ИДИЛ няма да бъде възкресена и да превземе обратно находищата, Пентагонът в крайна сметка ще даде указание на американските военни в Сирия, като разрешение за стрелба по други фракции например, ако петролът бъде застрашен.    Тръмп обеща да защити сирийските петролни находища от ИДИЛ, а САЩ могат да оставят 500 военнослужещи в Североизточна Сирия и да изпратят бойна наземна техника и друго оборудване с цел да помогнат на кюрдите в района.    „Петролните полета, обсъдени в речта ми за Турция и кюрдите, бяха под контрола на ИДИЛ, след което САЩ ги превзеха с помощта на кюрдските съюзници. НИКОГА няма да позволим ИДИЛ отново да придобие тези полета! ”, написа в Twitter Тръмп в края на октомври.", "date": "2019.11.19", "title": "Защо Доналд Тръмп не се отказва от петролните находища в Сирия? "}
{"url": "http://epicenter.bg/article/Vuchich--Az-sam-hronichno-bolen--Prodalzhavam-da-se-borya--Uporstvoto-mi-e-orazhie--vodeshto-kam-pobeda-/199217/7/0", "text": "Аз съм човек, страдащ от хронични заболявания, е казал сръбският президент Александър Вучич, предаде местното радио Б92.    Държавният глава на западната ни съседка е дал днес първата си пресконференция след изписването си от Военномедицинската академия (ВМА) в Белград вчера.    \"Никой няма вина за моето приемане във ВМА. Аз имам постоянни проблеми със здравето\", е заявил Вучич. Той е допълнил, че е дошъл на изявата пред медиите.    \"Аз не крия нищо от моите съграждани и света. Въпреки че състоянието ми не е сред най-добрите, аз продължавам да се боря. Никога не съм предавал и няма да се предам. Моето упорство винаги е било моето оръжие, водещо ме от победа към победа\", е посочил още президентът.  ", "date": "2019.11.19", "title": "Вучич: Аз съм хронично болен, но продължавам да се боря! Упорството е моето оръжие"}
{"url": "http://epicenter.bg/article/Prokuraturata-na-Shvetsiya-prekrati-razsledvaneto-sreshtu-Dzhulian-Asandzh/199220/7/0", "text": "Шведската прокуратура прекрати разследването срещу основателя на „УикиЛийкс“ Джулиан Асандж, уличен в изнасилване, предават AFP и Агенция \"Фокус\", като се позовават на изявление от представител на институцията. Прокурорите все пак са на мнение, че твърденията на ищеца са „достоверни“. „Моята оценка е, че всички мерки за разследване, които могат да бъдат взети, бяха предприети. Но... доказателствата не са достатъчно силни, за да бъде повдигнато обвинение\", заяви пред репортери заместник-директорът по публичните обвинения Ева-Мари Персон.", "date": "2019.11.19", "title": "Прокуратурата на Швеция прекрати разследването срещу Джулиан Асандж"}
{"url": "http://epicenter.bg/article/Sadyat-frenski-lekar-s-pedofilski-rekord/199228/7/0", "text": "Дело срещу лекар, изнасилил над 250 деца, е започнало във Франция.    Хирургът, наречен Жоел льо Скуарнек, е застанал вчера пред правосъдието в страната си. Полицията отначало е смятала, че похотливият медик е изнасилил четири непълнолетни момичета. По време на разследването се е установило, че лекарят е извършил повече от 250 сексуални престъпения срещу невръстни - черен рекорд за такива престъпления в западноевропейската държава.    Около 150 деца са станали жертва на нагона на Скуарнек само през периода 1991 - 2014 г. Тогава лекарят е работил в Северозападна Франция. Той е бил хванат миналата година след сигнал, подаден от негова племенница. При обиска в жилището на медика са били открити и материали с детско порно.    Максималната присъда, която може да получи лекарят с педофилски рекорд, е 20 години затвор, предаде лайф.ру, цитира Новини.бг", "date": "2019.11.19", "title": "Съдят френски лекар с педофилски рекорд"}
{"url": "http://epicenter.bg/article/Otkradnaha-lichnite-danni-na-hilyadi-potrebiteli-na-striyming-platformata--Disni-quot-/199232/7/0", "text": "Само седмица след появата на новата стрийминг платформа „Дисни+“ компанията е поставена пред предизвикателство – хакери са откраднали личните данни и потребителски профили на хиляди потребители, предаде Би Би Си, цитирана от БТВ.    На 12 ноември гигантът в шоубизнеса „Дисни“ пусна своята стрийминг платформа, като за часове счупи рекордите по регистриране на потребители. До края на седмицата 10 млн. души вече имаха профили.    Още първия ден зрителите се оплакаха, че имат технически проблеми с новата платформа и пробваха да се свържат с техническата поддръжка на „Дисни“, но без успех.    Оказва се, че още в тези първи часове от появата на новата платформа, хакери са успели да откраднат хиляди профили на потребители. Данните (с които всеки може да гледа видео в платформата) се предлагат срещу заплащане на черния пазар за около три долара на профил – много под цената, която „Дисни“ са определили за услугата.    Клиенти се оплакаха, че паролите и потребителските им имена са били сменени, след като заплатили абонамент за услугата. „На черно“ профилите се предлагат с подробна информация кога точно изтича дадения абонамент.    При опит на потребителите да се свържат с поддръжката на „Дисни+“ те били карани да чакат часове наред на телефонната линия или в онлайн чат.    От компанията все още не са коментирали хакерската атака.  ", "date": "2019.11.19", "title": "Откраднаха личните данни на хиляди потребители на стрийминг платформата „Дисни+\""}
{"url": "http://epicenter.bg/article/Mitsotakis--ES-razglezhda-Gartsiya-kato-parking-za-migranti-/199233/7/0", "text": "Гръцкият премиер Криакос Мицотакис обвини ЕС, че разглежда Гърция и другите страни за вход в Европа като \"много удобни паркинги за бежанците и мигрантите\", предаде АФП.    В интервю, публикуванно в германския в.\"Ханделсблат\", гръцкият премиер изразява съжаление, че ЕС \"игнорира проблема\" за увеличаването на броя на пристигащите мигранти в Гърция.    Над 1 350 души са пристигнали на гръцките острови в Егейско море в периода между петък и понеделник, според гръцката брегова охрана.    Това не може да продължава така, каза Мицотакис, който бе избран на 7 юли.    Европа разглежда входните страни като Гърция като много удобни паркинги за бежанците и мигрантите. Това ли е европейската солидарност? Не! Аз няма да го прием повече, заяви гръцкият премиер.    Той реагира остро и спрямо Турция, която по думите ме \"се опитва да използва мигрантския въпрос като средство за натиск върху Европа\".    Аз казах направо на президента Ердоган, че не може да използва мигрантите и бежанците като средство, ако иска да има добри отношения с Гърция, предупреди Мицотакис.    Например, \"ако ние се обадим на екипите на турската брегова охрана и им посочим кораб с мигранти, която е напуснал турските брегове, не получаваме никаква реакция. Това е недопустимо, тъй като това нарушава споразумението ЕС-Турция за бежанците\", изтъкна Мицотакис.    Грцъкото правителство заяви волята си да върне в Турция близо 10 000 мигранти до 2020 г. в съответствие със споразумението от март 2016 г. между ЕС и Анкара.    В началото на октомври то обяви постепенно прехвърляне на 20 000 мигранти от гръцките острови към континенталната част до края на декември с цел разтоварване на пренаселените лагери на островите.    Над 32 000 души живеят сега при мизерни условия в лагерите на островите Лесбос, Самос, Лерос, Хиос и Кос, които теоретично са с капацитет за едва 6 200 души.  ", "date": "2019.11.19", "title": "Мицотакис: ЕС разглежда Гърция като паркинг за мигранти "}
{"url": "http://epicenter.bg/article/Polckoto-izdanie-chertae-dva-stsenariya-za-voyna-mezhdu-SASht-i-Rusiya/199247/7/0", "text": "Пoлcкoтo издaниe Mysl Pоlskа не само прогнозира предстоящ военен конфликт между Русия и САЩ, но и oпиcвa двa cцeнaрия за евентуална война между двете държави.    Първият oт тях прeдвиждa прoвeждaнeтo нa мacирaнa aтaкa oт cтрaнa нa aмeрикaнcкaтa aрмия c изпoлзвaнeтo нa вcички нaлични cрeдcтвa, включитeлнo ядрeнo oръжиe. Cпoрeд aвтoрa тaзи кoнцeпция криe риcкoвe, тъй кaтo Крeмъл мoжe дa зaпaзи възмoжнocттa \"дa нaнece eднaквo рaзрушитeлeн oтвeтeн удaр\".    Втoрият cцeнaрий включвa някoлкo cтъпки. Ocнoвнaтa зaдaчa - пocтaвянeтo нa Руcия в икoнoмичecкa изoлaция. Тaзи кoнцeпция имa зa цeл дa \"дoвeдe дo прoмянa нa пoлитичecкoтo ръкoвoдcтвo\". Журнaлиcтът Aнтoний Кoнюшeвcкий cмятa, чe вeрoятнocттa oт зaпoчвaнeтo нa вoeнни дeйcтвия e нaпълнo рeaлнa, тъй кaтo Вaшингтoн cпeшнo мoжe дa ce нуждae oт \"oтнocитeлнo мaщaбнa вoйнa\".    При тoвa Руcия ce рaзглeждa кaтo нaй-вeрoятният прoтивник и CAЩ трябвa дa ce \"oпитaт дa пoкoрят cтрaнaтa зaeднo c нeйнoтo гeoпoлитичecкo прocтрaнcтвo\", прeдaдe Nеws.bg. Руcия при изключитeлнo cлoжни oбcтoятeлcтвa \"уcпя дa нaпрaви някoлкo грocмaйcтoрcки шaхмaтни хoдa\" - дa пocтигнe уcпeх в Cирия, дa пoпрaви oтнoшeниятa c Турция и Изрaeл, кaтo в cъщoтo врeмe Вaшингтoн \"прeтърпя унизитeлнo пoрaжeниe в Близкия изтoк\".", "date": "2019.11.19", "title": "Пoлcкoтo издaниe чертае два сценария за война между САЩ и Русия"}
{"url": "http://epicenter.bg/article/Amerika/199154/11/0", "text": " след като през 1908 княз Фердинанд обявява страната ни за независима държава и приема титлата цар. Скоро след това американският президент Уилям Хауард Тафт признава изцяло България и установява дипломатически отношения с нея.     представя своите акредитиви на президента Уилсън във Вашингтон и става първият посланик на България в САЩ. Няколко месеца по-късно – през 1915 г. – Доминик Мърфи заема поста генерален консул в София и е първият американски дипломат със седалище в България.     По време на процеса срещу Трайчо Костов американският пратеник Доналд Рийд Хийт е споменаван често като контакт на Костов, което дава основание на българското правителство на 19 януари 1950 година да обяви Хийт за „персона нон грата“, а служители на американското представителство са арестувани за шпионаж.   Ден по-късно Хийт и още четирийсет и трима служители в Американската легация се качват на Ориент експрес и заминават за Турция. Българското правителство, оглавявано от Васил Коларов, квалифицира скъсването на отношенията като нов етап от „борбата на американските империалисти срещу мирния демократичен фронт“.    През 1954 г., година след смъртта на Сталин, за първи секретар на БКП е избран членът на Политбюро Тодор Живков. През април 1956 г. той измества Вълко Червенков и застава начело на партийната и държавна власт в страната. Следвайки насоките на съветския ръководител Никита Хрушчов,   През септември 1957 г. Живков дава интервю на кореспондента на „Ню Йорк Таймс“ Сайръс Лео Сулцбъргър, в което приканва към възстановяване на дипломатическите отношения със САЩ, към по-тесни търговски връзки, както и към образователен и културен обмен.   и се откриват дипломатически представителства в съответните столици. През септември 1960 г., по инициатива на Никита Хрушчов, Живков заминава заедно с още няколко източноевропейски ръководители за САЩ, за да участва в работата на годишната сесия на Общото събрание на ООН. Визитата на Живков идва след близо десетгодишно прекъсване на дипломатическите отношения между България и САЩ. От началото на 1950 г. до 1959 г. България е единствената страна от Съветския блок без дипломатически връзки с Америка, а . Остава там близо месец. Посещава заводи за обработка на храни, както и град Атлантик, където е впечатлен от огромните хотели. Споменава пред „Ню Йорк Таймс”, че в България обмислят построяването на един-два хотела на 8 – 10 етажа на брега на Черно море, подобни на видяните от него в САЩ.  Дава няколко интервюта, в които отрича България да е марионетка на СССР. „Марионетка ли? Това не е вярно! – казва той пред журналист от „Вашингтон пост“. – Това е голяма клевета. Съветският съюз ни помага да изградим независима икономика!“    \"От книгата на известния дипломат Райко Николов, който служи по онова време в българската легация във Вашингтон, разбираме кои са били членовете на делегацията, пристигнали с „Балтика“. Външният министър Карло Луканов, шефът на кабинета на Живков Милко Балев, посланикът на България в Москва Любен Герасимов, главният редактор на вестник „Работническо дело“ Георги Боков и шефът на УБО ген.Гръбчев\", пише по-късно Константин Мишев, бивш кореспондент на Радио „Свободна Европа“ в Ню Йорк.     вместо легации.  Бавно започват да се възобновяват икономическите, техническите, научните и културни връзки.     бившият президент на САЩ Ричард Никсън пристига в комунистическа България и се среща в двореца „Евксиноград\" с Тодор Живков в качеството му на председателя на Държавния съвет. Преводач на разговара им е Елена Поптодорова.     и през 1991-а конгресмените приемат изменение и допълнение в Закона за подпомагане на източноевропейските демокрации за България.  Новото българско правителство след изборите през 1990 и 1991 г. иска по-близки отношения с НАТО и САЩ.   Само два месеца след като встъпва в длъжност първият демократично избран президент  . Желев участва в 45 сесия на Общото събрание на ООН. Посещението му е последвано почти веднага от официална визита в София на американския вицепрезидент Дан Куейл.       и подписва заедно с президента Бил Клинтън съвместна българо-американска декларация, в която Щатите обявяват, че ще отпуснат 30 милиона долара помощи, като 7 милиона долара от тази сума ще отидат за подпомагане на българския частен бизнес, предимно в селскостопанските райони.  В декларацията освен това се казва, че има  Този пасаж е в пълен унисон с изказванията на президента Желев, че  Той държи реч пред огромно мнозинство от над 12 000 души на площад „Александър Невски”. Клинтън е придружен от дъщеря си Челси, а посещението му е в чест на десетата годишнина от установяването на демокрацията у нас. В присъствието на Петър Стоянов и Иван Костов, които са до него на трибуната, държавният глава на САЩ ни благодари за спасяването на евреите преди по времето на Втората световна война.   заяви Клинтъън от трибуната пред храм-паметника и . „  допълни той. По време на визитата е подписана двустранна    Министър-председателят бе приет от президента Джордж У. Буш, който отправи най-важното за този период послание към България - да не спира усилията си в подготовката си за членство в НАТО. В речта си пред “Херитидж” като обобщение на всички аргументи за приемането на България в НАТО Симеон Сакскобургготски цитира поговорка на индианците навахи:   \"Това е втората среща по покана на американски президент в 100-годишните българо-американски отношения\", обяви тогава правителственият говорител Димитър Цонев.   В делегацията са вицепремиерът и министър на външните работи Ивайло Калфин, министърът на отбраната Веселин Близнаков, министърът на икономиката и енергетиката Румен Овчаров, председателят на парламентарната комисия по отбрана Ангел Найденов. Участието на България в Ирак и Афганистан, делото срещу българските медицински сестри в Либия и установяването със САЩ на съвместни военни съоръжения на българска територия са основните на разговора край камината между двамата президенти на 17 октомври.  . След разговора с Буш българският президент проведе среща с представители на компаниите Oracle, Raytheon и AES и обяд с представители на водещи американски корпорации и бизнес среди на тема    Към края на 2007 г. американската помощ за България вече надхвърля 600 милиона долара. В страната пристигат доброволци на Корпуса на мира, за да преподават английски и да подпомагат развитието по места, а създаването на Комисия Фулбрайт за България осигурява обмена между университетите.     През юни 2007 г. той ще срещна с президента Първанов и с министър-председателя Сергей Станишев, когото нарече „Мистър Клийн”.  а на 18 юни се среща с президента Джордж Буш в Белия дом. Във водената от него делегация са министърът на външните работи Ивайло Калфин, министърът на икономиката и енергетиката Петър Димитров и министърът на отбраната Николай Цонев. Два дни преди това, на 16 юни, Станишев открива инвестиционен форум в Харвард клуб в Ню Йорк с участието на над 150 представители на американския бизнес..    похвали се Борисов след срещата си с Обама. Американският държавен глава приветства българския премиер с думите: “  . Нещо повече, пред медиите  Американският президент отправи благодарност към България и българите за партньорството в НАТО, за подкрепата в Афганистан, за “помощта и саможертвите”. Противно на очакванията, че София ще бъде разкритикувана заради застоя в разследването на бургаския атентат, Обама изказа благодарност към Борисов за неговото “щателно разследване на трагичната терористична атака”. В разговорите между двамата лидери е станало дума и за визите. В тази връзка Борисов посочи, че България трябва да положи “допълнителни усилия”. И начерта пътя: “трябва да се поработи с конгресмени, сенатори, лобита - както направиха гърците”.  Борисов обобщи така: “   Вероятно очаквайки и критични коментари,  Борисов се обърна към журналистите:     Нов е и домакинът – ексцентричният Доналд Тръмп. Ще успее ли Борисов да излезе от рутината на декларираното през годините „стратегическо партньорство”, скрепено със съюзнически отношение в рамките на НАТО и ще направи ли пробив в болезнения въпрос за отпадане на визите, времето много скоро ще покаже. Още повече, че 45-тия президент наа САЩ е нестандартен играч, който пренарежда геополитическите реалности. Доктрината „Тръмп” е ориентирана към многополюсния сват и се базира на острата конкуренция в триъгълника Русия- САЩ- Китай, а ЕС е регионален играч, към когото Вашингтон има снизходително отношение. В същото време Борисов е проекция на Брюксел.   Ако иска да постигне нещо значимо,  Клетвите, че сме „един от първостепенните и най-добри партньори на САЩ във всяка една област” трябва имат вече реални конкретни измерения. Ако само очакваме да ни кажат „Благодаря”, че купихте Ф-16 и ще купувате американски втечнен газ, ще бъде крайно недостатъчно и даже унизително. Ако пък искаме единствено различни измерения на военно присъствие като щит срещу Русия, ще е проява на слабост. Хвалбите, че гоним руската агентура, са с близък хоризонт.", "date": "2019.11.19", "title": "Какво носи снимката край камината на Белия дом за българските държавници"}
{"url": "http://epicenter.bg/article/Aleksandar-Marinov--Krizite-se-zamazvat-s-fon-dyo-ten--tova-ni-doblizhava-do-tochkata-na-neobratimost-/199186/11/0", "text": "    - Трябва да признаем, че не можем да бъдем категорични, ще кажа защо. Значи, ако сме реалисти, а трябва да бъдем такива, ясно е, че българската политическа традиция през последните години не предполага самокритичност. Тоест явно е, че пред обществото, дори ако щете в едни по-открити форуми, няма да чуем най-самокритичния поглед към това, което се е случило. Но все пак, ако изхождаме от това, до което имаме достъп, не знаем дали някъде вътре няма такива тайни самокритични доклади. Не знаем. Но ако изхождаме от това, което сме видели, изводите не са много утешителни, макар и в различна степен. Разбира се, от едната страна имаме ГЕРБ, които не показаха капчица, говоря за институциите, за ръководните органи, не говоря за отделни дейци или бивши дейци на ГЕРБ. Но официалните ръководни органи на ГЕРБ в лицето на председателя, в лицето на тази национална среща, на която всъщност главно той говори и т.н., не направиха никакъв самокритичен анализ. Напротив – имаше заявления, които са шокиращи, че са били по-силни от всякога. Така че там има очевидно нежелание, а вероятно и неспособност за стрес анализ, за критичен анализ. След това имаме БСП, където се сблъскаха по същество две различни оценки. Големият проблем е не в това, че има две оценки, напротив – даже е добре. Между другото има верни неща и в оценката на ръководството, и в оценката на така наречената вътрешнопартийна опозиция. Но проблемът е, че тези оценки не са направени, за да се посочат и по-нататък преодолеят допусканите слабости, а са направени за нуждите на вътрешнопартийната политическа битка. Което, разбира се, ги обагря в пристрастност. Оценката на ръководството е приповдигната с октава нагоре, докато оценката на опозицията в някои отношения е неоправдано подсилена в негативните краски. Сега, разбира се, можем да сравняваме двете оценки. Вероятно, по мое мнение, по общия си дух оценката на опозицията е малко по-вярна. Но все пак, там има много крайности, които с основание карат мнозина неангажирани пряко в тази битка да не възприемат и тази опозиционна вътрешнопартийна оценка. Аз не виждам обаче най-важното. Не виждам в тези анализи, спорове и т.н., някакви ясни начертания, възприети от ръководствата на партиите, как да се преодолеят слабостите. Ето давам ви пример – председателят на БСП госпожа Нинова заговори за следваща важна задача – вътрешните избори, отчети и избори в партията, все едно че БСП в близкото десетилетие няма да се явява на избори повече. Какво произтича от тези резултати? Какво би трябвало да направи ръководството на партията, какви изводи си е направило за определени слабости, които са допускани. И тук аз смятам, че има погрешна тенденция. Тя се наблюдава при почти всички партии: вината или слабостите да се прехвърлят единствено на местните ръководства и на местните кампании. Това не е правилно и не е вярно. Защото вярно е, че местните избори предполагат множество местни кампании, отчитайки местните фактори, но освен всичко останало партиите имат своя обща национална политика, послания, ценности и т. н., или поне би трябвало да имат. Така че не може да се каже, че националното ръководство е пас или просто обикаля като някаква туристическа атракция страната. Така че, за съжаление, аз не съм окуражен от това, което чухме. Всеки показва това, което му изнася. Някои показват това, което въобще не съществува, а не просто някаква подсилена версия. И като цяло отговорът на вашия въпрос е отрицателен и песимистичен.   - Това са несравними величини. Просто БСП с всичките си проблеми и слабости остава демократична партия. В нея има различни гледни точки, те са мотивирани от интереси, разбира се, много често, това също е нормално. Докато в ГЕРБ звучи само един глас, в ГЕРБ няма дискусия. В ГЕРБ няма никакви индикации за някакво сериозно разискване на проблеми. Защото при ГЕРБ за разлика от БСП голяма част от причините за това пропадане, защото аз така бих нарекъл резултатът на ГЕРБ, са в ръководството на партията, в неговата политика, в модела, който се налага отгоре надолу и води до отблъскването на все повече и повече хора. Това прословуто намразване на ГЕРБ, което не е случайно, то не е плод на някакви откъснати от действителността страсти. Така че не може да става и сравнение. Просто това са два свята. Аз не знам, аз през живота си не съм виждал такъв форум както тези на ГЕРБ. Виждал съм, участвал съм, присъствал съм на форуми на бившата Българска комунистическа партия, но такова нещо не е имало тогава. Може би в по-ранните години, когато съм бил малък, не съм се занимавал с обществена дейност, може би тогава е било така. По филмите така го показват. Но да ви кажа от това нищо добро не може да произтече за ГЕРБ. Тъй като демокрацията не е някакво цвете да си го боднеш на шапката, то е начин на мислене, начин на функциониране на една политическа организация. Ако една политическа организация не е демократична вътре в себе си, как тя ще предлага различни позитивни възможности на обществото, в което действа? Това е невъзможно.   - Какъв прекрасен комплимент направихте на Бойко Борисов. Аз съм сигурен, че никой до днес не го е наричал монофоничен аналогов синтезатор. Просто смятам, че ако е наистина вече пораснал в политиката, непременно ще ви почерпи едни хубави бонбони, най-малкото. Сега, сериозно. Ами всъщност тези неадекватни изрази на Борисов, че сме по-силни от всякога, са показателни за кризата, в която изпада всяка авторитарна организация. Всяка авторитарна организация върви много добре, докато този, който е на върха, взема решения, взема добрите, правилните решения. Когато решенията вече не са добри, не са правилни, когато почнат загубите, когато почне плъзгането надолу, тогава вече неименуемо рано или късно погледите се обръщат към този, който е най-горе и тогава се пропуква и дисциплината. Между другото ГЕРБ отдавна не е тази желязна, дисциплинирана формация, каквато беше в началото. И много от резултатите на различни места се дължат именно в това. Освен това специално в случая с Борисов има друга особеност, че той никога не поема за нищо отговорност. Аз не съм чул някога Борисов да каже „Аз сбърках“. Или „Аз не направих това“ или „Изпълнителната комисия на ГЕРБ сбърка тук и тук“. Аз не съм чул такова нещо. Винаги виновен е някой друг – комунистите, БСП, онези гадове дето ни клатят правителството, четирите годишни времена, международното положение, какво ли не, само не и той лично и неговото обкръжение. Поради това вече много хора надолу по веригата се замислят, защото разбират, че са на една крачка да бъдат жертвани. Всеки от тях може да бъде жертван, когато се налага да се оправдае или да се намери виновник за поредния провал или загуба. Така че по този начин в 21-ви век поне не може да се гарантира нито ефективност, нито дисциплинираност, нито трайно влияние. Защото освен всичко останало има още една много важна негативна последица: този модел на централно ръководство на партията се пренася по места. По места са се наплодили стотици такива мини Бойко Борисов-чета, които нямат всички негови качества или нямат неговото влияние, но те безчинстват по места. И това е бомба с цъкащ механизъм, защото заради това хората мразят ГЕРБ. Да, те сега спечелиха. Те спечелиха сега на много места в малки общини, в малки населени места, защото там все още работи тази желязна преса, този бих казал терористичен натиск върху зависимите части от населението. Но това няма да работи дълго време. И тогава махалото ще се обърне в обратната посока, тогава бумеранга ще се върне и тогава ще видят какво значи омраза, на места. Не тук на жълтите павета в политическите заявления. На места, където всички се познават и където сега хората са мачкани, но когато работите се пропукат, тогава ще има откат, няма как да няма откат. За съжаление. Аз не съм привърженик на такива методи на отмъщение, но хората са така устроени.     - Доколкото зависи от тях и от другите познати играчи, картината е угнетяваща. Ще обясня защо. Казвам другите познати играчи, защото всички други постъпиха по познатия начин. Патриотите в различните си отломки постъпиха по същия начин, когато анализираха представянето си, ДПС постъпи по същия начин и т.н. Тоест политическата класа в нейния вариант А група или висша лига, ако можем с дебели кавички да го кажем, си е познатата. Тя нищо старо не е забравила, нищо ново не е научила. Обаче има променяща се ситуация. Тази променяща се ситуация не е в това, че някъде едва ли не се готвят хората да щурмуват властта, а просто защото проблемите се задълбочават. Управлението не решава проблемите, а напротив – задълбочава ги, прехвърля ги, отлага ги и това нещо не може да продължава до безкрайност. В близките месеци това нещо ще изгърми. Аз вече припомням с известна доза самохвалство, ако ми го простите, неща, които аз говоря от доста време, вероятно и не само аз, и ние обсъждаме с вас такава гледна точка. Преди няколко дни бяха официално оповестени в доклад прогнози на една от най-авторитетните анализаторски групи – тази на „Економист“. Те също предвиждат предсрочни избори, защото разбират много добре и техните данни го показват, че това дълго не може да продължи, това лошо управление. Големият въпрос е, дали политиците са готови за промяна. Не за подмяна, не за смяна, а за промяна. Аз не виждам да са готови за промяна. Защото първо това означава да разбират, че така не бива повече. А аз не виждам политическа сила, която да е готова, да може и да иска да направи наистина сериозна качествена промяна. Никой. Нито в опозиция, нито в управляващи. В управляващите е ясно – какво да промени ГЕРБ, какво да промени Бойко Борисов? Той самият го казва още преди изборите – никаква промяна няма да има. Ние ще си победим, в случая в София, и пак ще си продължаваме по същия начин. Но и в БСП, за съжаление, аз не виждам там готовност, концептуална, политическа, ако щете и персонална за сериозна промяна. Те няма да правят точно това, което правят ГЕРБ, но няма да правят нещо качествено по-различно.   - Не знам. Моето мнение е, че БСП съвсем не е в тази кондиция да свиква дружинки, не знам дали въобще има бойни знамена. БСП не е в добра кондиция, независимо че подобри резултатите си на тези избори. БСП черпи известен ресурс от отвращението към ГЕРБ. Но то е минимален, в сравнение с това, което би могла една силна, мощна, енергична опозиционна партия да постигне. БСП няма енергия. Предполагам, че го усещате. Има движение, има говорене, но енергията, усещането за мощ го няма.     - Вижте, това е въпрос на дълбоки процеси в обществото. Даже бих си позволил тази метафора – това е въпрос на инстинкт за самосъхранение на имунни сили. Обществото, ако е наясно със сериозността, с драматизма на проблемите, пред които е изправено тук и сега и особено в обозримо бъдеще, то ще извади нещо по един или друг начин. Така се е случвало винаги в страни, в общества, които са били в криза. Има две възможности. Или нещо ново ще излезе и ще започне да води промяната, не казвам че ще я извърши самостоятелно, но ще я поведе, ще я открие, ще я отприщи. Или ще продължаваме да затъваме с все по-тежки последици. Защото всяка пропусната година да се промени начинът на управление на държавата ни приближава до точката на необратимост в много аспекти. Независимо колко се хвалим, колко сме добре, колко сме стабилни, колко ни харесват нашите партньори. Ние би трябвало сами да си знаем, какво се случва в българското общество, във всички тези направления, които са остро кризисни. И които сега се третират с помощта на козметика: пудра, кремче, фондьотен и това е.  ", "date": "2019.11.19", "title": "Александър Маринов: Кризите се замазват с фон дьо тен, това ни доближава до точката на необратимост!"}
{"url": "http://epicenter.bg/article/-Doyche-vele--Ima-razdvizhvane-okolo-investitsiyata-na-Folksvagen/199187/11/0", "text": "   Медията съобщава и новината, че решението на концерна къде да бъде построен новия завод ще бъде взето до края на годината. Ето и целият материал на „Дойче веле“: До края на тази година Фолксваген ще реши дали ще строи новия си завод в Турция. Това бе съобщено след заседание на Надзорния съвет на концерна.   припомня германската осведомителна агенция ДПА. Малко след началото на турската военна операция в Сирия прозвуча и още едно важно политическо изявление по въпроса за бъдещия завод на Фолксваген. Тъй като в концерна дялово участие има и германската държава - и по-точно провинция Долна Саксония, позицията на министър-председателя на тази провинция е решаваща за бъдещата инвестиция. В средата на октомври министър-председателят на Долна Саксония Щефан Вайл недвусмислено заяви, че при сегашните обстоятелства той лично не може да си представи, че такава инвестиция ще бъде направена тъкмо в Турция.  Бернд Остерло, председател на Съвета на работниците и служителите във Фолксваген, заяви, че изграждането на завод в Турция е неприемливо в момент, когато страната „се опитва да постигне своите цели с война и насилие\".   Пред медиите Остерло добави, че на фона на историята на концерна по времето на националсоциализма Фолксваген е натоварен с особена отговорност. „Фолксваген е длъжен да постъпва морално\", каза Остерло. В отговор турската страна се опитва да спечели одобрението на синдикатите във Фолксваген. Баран Челик, президент на турския Съюз на износителите от автомобилната промишленост, казва пред „Ханделсблат\", че е отправил предложение към съответните турски синдикати да разговарят неофициално с колегите си във Волфсбург.   Турски източници твърдят, че независимо от всичко разговорите между Фолксваген, турската автомобилна индустрия и правителството в Анкара продължават. В края на миналата седмица Баран Челик потвърди, че турското правителство продължава контактите с концерна. Същото заяви и министърът на индустрията Мустафа Варанк. А Алпер Канджа, шеф на турската асоциация на автодоставчиците, твърди, че Фолксваген продължава преговорите и с турските подизпълнители в автомобилния бранш. „Зюддойче Цайтунг\" цитира Канджа с информацията, че пратениците на Фолксваген в Турция дори са проучили въпроса с местата в детските градини и в училищата. Той лично продължавал да се надява, че „германците все пак ще дойдат\". Министър Мустафа Варанк, който преди това беше съветник на президента Ердоган, формулира турската позиция така: „Когато фирмите започнат да взимат политически решения, те всъщност игнорират интересите на своите инвеститори\". Варанк защитава турската военна офанзива в Сирия с аргумента, че била „борба срещу тероризма\".  „Нашите съседки се казват не Белгия и Люксембург, а Сирия и Ирак\", казва високопоставен турски дипломат пред „Ханделсблат\". Този факт, според него, автоматично предопределял една по-различна външна политика.   За Турция евентуалната инвестиция на Фолксваген е въпрос не само на престиж, коментира „Ханделсблат\". Защото евентуален провал на тази инвестиция тежко ще удари турската автомобилна индустрия, на която ще ѝ трябва много време, за да излезе от кризата, пише изданието. А „Зюддойче Цайтунг\" припомня, че ", "date": "2019.11.19", "title": "„Дойче веле“: Има раздвижване около инвестицията на Фолксваген"}
{"url": "http://epicenter.bg/article/Prof--Vasil-Prodanov--/199193/11/0", "text": "  У нас вече цяла седмица медиите обясняват към какво светло бъдеще сме вървели през последните 30 години. Бъдеще по модела на новия ни наставник и „голям брат“, който ни прати Ран и Ът, както и Соросовите НПО-отряди, за да ни казват какво да правим и как да го правим в това, което те представяха като „преход към демокрация“.    Какво обаче стана за тези 30 години неолиберална демокрация в самите Съединени щати? Там, където от сутрин до вечер политици и медии се обвиняват в лъжи, измами и предателства? По-добре ли са те сега?    Днес в профила си във Фейсбук бившият министър на труда в САЩ проф. Робърт Райх е постнал схема, която показва актуални данни за американския капитализъм – обществото, което българските реставратори на капитализма издигнаха като модел за България при ликвидацията на социализма. Публикацията е под многозначителното заглавие „Премахнете милиардерите“    А ето и данните в нея:    – Броят на американските милиардери в момента е 607.    – Броят на живеещите под равнището на бедност американци е 37 милиона.    – Съоотношението между това, което получава един мениджър на корпорация, и средното заплащане на американския работник е 278 към 1.    – Богатството на 3-мата най-богати американци е 345 милиарда долара.    – Богатството на по-бедната половина от американското население, т.е. на около 160 милиона американци, е 250 милиарда долара; с други думи, трима души притежават много повече от половината американско население.    – Единият процент (1%) най-богати в САЩ са добавили към богатството си 21 трилиона долара през последните 30 години.    – По-бедните 50% от американското население, или около 160 милиона души, са обеднели общо с около 900 милиарда долара от 1989 г. досега.    „Класата на милиардерите мачка всичко по пътя си“, заключава проф. Робърт Райх, бивш министър на Бил Клинтън.    Ако един американски бивш министър говори така за стореното по пътя, по който е вървяла 30 години Америка, защо нашите министри и „демократични политически елити“, които ни водеха по пътя на Америка и шестват сега по телевизиите, не казват истината за това, което те са сторили? Не смачкаха ли те всичко по пътя си, изграждайки капитализма съобразно най-висшето му състояние в Америка? Не създадоха ли светло бъдеще за 1% от населението, докато другите постепенно си отиват в намаляващата ежегодно с около 50 000 души България?    Мащабите ни не са американски, но пътят и наставниците ни по този път бяха американски.    И ако половината американци днес са много по-бедни, отколкото преди 30 години, става ли ви ясно защо и у нас огромната част от населението обедня през същите тези 30 години, докато ентусиазирано пеехме „Комунизмът си отива, спете спокойно деца“.    Ясно ли ви е сега защо Америка се тресе по шевовете от нарастващи противоречия и демократи и републиканци се ненавиждат!?    Това е светлото бъдеще, към което ни водеха родените от развалините на Горбачовата перестройка и геополитическия разпад български десни и леви „демократи“, създатели на днешния български капитализъм, маскиран като „преход към демокрация“. Това им е „демокрацията“ – капитализъм, който мачка всичко по пътя си. Който заграбва от огромната част от народа, за да обогати едно малцинство.         ", "date": "2019.11.19", "title": "Проф. Васил Проданов: Светлото бъдеще, към което ни водеха, се оказа факт за 1% от населението"}
{"url": "http://epicenter.bg/article/Borisov/199196/11/0", "text": "  Борисов ще преживее утвърдената традиция на Овалния кабинет, придружена от семейна снимка за втори път - сефтето премиерът направи през 2012-та година, когато застана лице в лице с вече бившия държавен глава Барак Обама.   Днес, седем години по-късно, традицията е същата, но събеседниците са различни - Борисов ще седне до прочутия с тежкия си нрав и безкомпромисност по отношение на държавните въпроси мистър Тръмп.    На типичния за мъжкия гардероб моден аксесоар - вратовръзката, се гледа с особена почит, особено щом става дума за световни политически лидери. При срещи на високо ниво, държавни визити и официални събития господата задължително трябва да носят вратовръзки, като те се смятат за по-лежерния вариант на строго официалната папионка. И все пак носят нужното уважение към събеседника и държавата, която човекът представлява.     Но остават детайлите. Така, например, международният етикет казва, че  . Относно фигурите на Борисов и Тръмп има известна яснота - цветовете, между които ще избират са син и черен за Борисов и син и червен за Тръмп, но засега можем само да гадаем кой на какъв цвят ще се спре и дали двамата няма да съчетаят аксесоарите си.   Нюансът е символ на САЩ и директно кореспондира с цвета на знамето на страната. Ето защо държавният глава често избира наситено червени вратовръзки. Впечатление прави и значката на ревера на Тръмп, която президентът често носи за срещи с държавни лидери - умален модел на знамето на Америка, знак за родолюбие и дълг.    Според теории на коспирацията няма нищо родолюбиво в избора на Тръмп. Президентът подбирал често яркия цвят на аксесоара... по препоръка на Мелания. Причината е чисто естетическа - първата дама на САЩ има свой стил и една малка тайна, благодарение на която изглежда винаги безупречно. Към цветовата гама на тоалетите си тя майсторски добавя червеното - цвят, който се смята за най-атрактивния за човешкото око. И ако още се чудите защо съпругът й толкова често носи червена вратовръзка - заради Мелания е: Когато червеният цвят отсъства от нейния тоалет, тя се опитва да го добави в този на съпруга си. Звучи напълно логично, нали?   Друг любопитен факт е, че дължината на вратовръзките на Доналд Тръмп, се е превърнала в обект на множество коментари в социалните мрежи. Противници на президента се подигравават на нетипично дългите му аксесоари, като го илюстрират с вратовръзки, стигащи до коляното или чак до нивото на глезените.   Нюансът отлично се съчетава с този на костюмите му, изглежда елегантно, но ненатрапливо и е истинска класика в жанра. Виждали сме Борисов със синя вратовръзка по време на срещи на високо ниво, на разговори на четири очи, на международни визити и т.н.    Нека отбележим, че Борисов заложи на изпитаната комбинация и при предходната си среща с Тръмп преди около година. През сепрември 2018 г. снимката на премиера с президента на САЩ и съпругата му Мелания в централата на ООН предизвика множество коментари. И българският министър-председател, и американският президент бяха заложили на изчистени костюми, следвайки стриктно протокола. Панталоните и саката им бяха в позволения за подобни срещи тъмносин цвят. А акцентът очаквано падаше върху аксесоарът, тъй като е ясно е, че при господата единствената позволена волност е при избора на вратовръзка.   Борисов бе със синя вратовръзка, с тон по-светла от цвета на сакото му - една отлична комбинация, според модните специалисти. А Тръмп очаквано бе с една от любимите си алени вратовръзки и закачена на ревера брошка със знамето на Америка.   На другата крайност обаче бе срещата между вече бившия американски президент Барак Обама и премиера Бойко Борисов през 2012 г., провела се на фона на същата камина в Овалния кабинет. Тогава Борисов и Обама се появиха в идентични тъмни костюми, бели ризи и тъмносини вратовръзки. Лидерите бяха \"близнаци\" и то не за първи път - две години по-рано двамата отново повториха костюмите си, този път в Ню Йорк, а комичната ситуация бе приета с чувство за хумор от Борисов, който заяви: \"Бяхме абсолютно еднакви, малко смешно беше и като застанахме, се посмяхме\".   Въпросът дали Тръмп ще заложи на червения цвят, превърнал се в символ на президентската му осанка, или ще разчупи стила си със син аксесоар и дали Борисов ще изневери на класиката, избирайки цветна вратовръзка, ще получи отговор на 25 ноември. ", "date": "2019.11.19", "title": "Какви вратовръзки ще сложат Борисов и Тръмп на срещата в Белия дом"}
{"url": "http://epicenter.bg/article/SASht-investirat-miliardi-za-svoite-sayuznitsi-ot-NATO-po-iztochniya-flang-na-Aliansa/199231/11/0", "text": "Парадоксално, но през последните три години САЩ инвестираха милиарди долари в презастраховането на своите съюзници от НАТО по източния фланг на Алианса, пише Томас Гучкер от Frankfurter Allgemeine Zeitung . Американските войски не са напуснали Европа - завърнаха се: догодина 20 000 американски войници ще прекосят Атлантика за мащабно учение в Европа. Това не се е случвало от четвърт век насам. Зад него не обаче не стои Тръмп, а волята на американския Конгрес, който очевидно държи на Европа като най-близък съюзник на Америка.   Учението \"Дифендър Юръп 20\" през април и май 2020 г. ще подкрепи целите на НАТО \"за изграждане на готовност в рамките на алианса и възпиране на потенциални противници\". То \"потвърждава, че американският ангажимент към НАТО и отбраната на Европа остава непоклатим\". Очаква се 18 страни да участват в учението на територията на 10 държави, сред които Германия, Полша, Латвия, Литва, Естония и Грузия. То ще включва и още 9000 американски военни, вече базирани в Европа, и 8000 европейски войници.   \"Президентът Доналд Тръмп гледа на НАТО като на \"комерсиален проект\": който иска място под американския ядрен чадър, трябва в замяна да купува американски стоки. Европа в момента изживява \"мозъчната смърт\" на НАТО, каза Макрон пред \"Икономист\" и взриви европейскте лидери.   Критиката на Макрон заради липсата на координация в Сирия е оправдана. Когато през лятото американците помолиха европейците да се включат в защитена зона на границата с Турция, не срещнаха никакво разбиране. А сега, след като американците се изтеглиха от района, изведнъж Германия поде инициативата. Или може би това иска само военната министърка? Но в програмната си реч в университета на Бундесвера в Мюнхен тя изобщо дори не спомена темата, подчертава Frankfurter Allgemeine Zeitung  В интерес на истината трябва да кажем и следното: европейците са още далеч от \"стратегическата автономия\", за която постоянно говори Макрон. Дори горда Франция изглежда доста слаба в това отношение. Тя трябваше да изтегли своите специални части от Североизточна Сирия, точно както и британците. Без американска подкрепа те повече не могат да оперират там. ", "date": "2019.11.19", "title": "САЩ инвестират милиарди за своите съюзници от НАТО по източния фланг на Алианса"}
{"url": "http://epicenter.bg/article/Vtoriyat-pensionen-stalb-ili-tryabva-da-se-podsili--ili-da-se-zakrie/199198/4/0", "text": "  Хората, на които им предстои да се пенсионират в следващите 4-5 години, чуха лоша новина за себе си миналата седмица. Заради неуспеха на пенсионната реформа, която въведе задължителен втори стълб с частни фондове през 2002 г., те ще получат по-малко, отколкото биха взели, ако се осигуряваха само през държавата.    На пръв поглед проблемът е технически - проценти, вноски, партиди, формули... Реално обаче той е фундаментален. Оказа се, че 20 години българското общество прави реформа, която е на път да даде крайно обезкуражителен резултат - втора пенсия от по 30-40-50 лв. на месец в масовия случай; сума, която дори няма да покрие намалената с около 20% (първоначално 28%) държавна пенсия от НОИ за родените след 31 декември 1959 г.    Но най-обезкуражителното не са загубените пари, а неизбежното усещане, че обществото за пореден път е излъгано, защото едно е обещано преди 20 години, а съвсем друго се случва днес. Това руши базисната спойка на социалните отношения; доверието, а загубеното доверие винаги излиза много скъпо.    Затова всичките опити на социалните министри на прехода - от Иван Нейков и Лидия Шулева до Бисер Петков, да обяснят рационално какви са закономерните причини за лошия резултат, трудно могат да срещнат разбиране.    Вноската за втора пенсия трябвало да е 7%, а не 5%, дефицитът в НОИ трябвало да е 0%, а не 33%, заплатите трябвало да са по-високи, сивата икономика трябвало да е по-ниска, правилата за инвестиране на пенсионните спестявания трябвало да са по-малко рестриктивни, таксите на дружествата трябвало да са по-малки, резултатите от реформата трябвало да се отчетат на 40-ата година, а не на 20-ата...    Всички тези доводи може и да са верни, но едва ли звучат убедително на потърпевшите.    След като за пореден път се е провалила, властта има само един логичен ход - признаване на грешките и ревизия на реформата, която не може да мине без отговор на въпроса има ли изобщо смисъл от втория стълб на пенсионната система.    От 2002 г. до 2015 г. насам българите, родени след 31 декември 1959 г., задължително се осигуряваха за пенсия както в Държавното обществено осигуряване (НОИ), така и в частен пенсионен фонд (втори стълб), където отиваха 5 процентни пункта от осигурителната вноска. През 2015 г. държавата направи фундаментална промяна в системата като позволи право на избор на осигурените - да продължат да се осигуряват в частните фондове или да преместят партидите си в НОИ.    Според стартиралата през 2002 г. пенсионна реформа, първите редовни пенсионери от втория стълб ще са жени и ще придобият право на пенсия през есента на 2021 г. За мъжете този момент ще настъпи през 2024 г.    Така, в края на 2021 г. новите пенсионери ще взимат две пенсии; една от НОИ, която по закон ще е намалена с около 28%, плюс втора пенсия от частен фонд, която при мнозинството от хората няма да компенсира 28-процентното намаление на пенсията от НОИ. Тези, които са прехвърлили партидите си в НОИ и ще разчитат само на държавна пенсия, най-вероятно ще получават повече от останалите. Въпросното прехвърляне може да стане до 5 години преди настъпване на пенсионна възраст, тоест за хората, които ще се пенсионират през 2021 г., 2022 г., 2023 г., срокът вече е изтекъл и връщане назад няма.    Дълго време държавата и частните фондове криеха две важни обстоятелства от обществото - приблизителния среден размер на втората пенсия и проблема, добил популярност като \"две пенсии са по-малко от една\". В последните 2-3 години омертата неизбежно падна, като най-голяма заслуга за това имат финансистът Любомир Христов, който дълго време алармираше за проблемите, финансовият министър Владислав Горанов, който прокара реформата от 2015 г., и настоящият социален министър Бисер Петков, който пък изнесе куп актюерски данни и заговори открито за проблемите, без обаче да може да предложи решение.    Дори според собствените сметки на пенсионните фондове, представени в края на 2016 г., пенсията от НОИ ще бъде по-висока от сумарната пенсия (от държавата и от частен фонд) чак до 2041 г., тоест до изминаването на пълния 40-годишен цикъл от действието на реформата.    Дотогава ще е по-изгодно човек да получава парите си от държавата. Едва през 2041 г. човек, който е започнал да се осигурява в началото на пенсионната реформа през 2002 г. на среден осигурителен доход и е изкарал пълен цикъл на осигуряване от 40 години, би получил сумарна пенсия от НОИ и частен фонд в размер на 1365.13 лв., което е с около 15 лв. или 1% повече от пенсията, която би му дала държавата по същото време.    Подобни са и сметките, представени от социалното министерство през 2018 г. Те показаха, че пенсиониращите се между 2021 г. и 2037 г. ще получават средно с около 20% по-ниска пенсия от НОИ, ако останат във втория стълб, като намалението в началото на периода ще е много по-чувствително (28%), отколкото в края.    Другата важна новина от представените през 2018 г. разчети бе, че за 70% от пенсиониращите се в периода 2021 г. - 2027 г. натрупванията в универсалните пенсионни фондове към момента на пенсиониране не биха осигурили пенсия дори в размер от 50 лв. Нещо повече - 55% от първите пенсионери биха получили пенсия не по-голяма от 30 лв. (през 2021 г. или следващите години). Всичко това поставя въпроса какъв е смисълът да се поддържа цялата тежка администрация на пенсионните фондове, за да раздават пенсии от по 30 лв. или 50 лв. и да разпределят партиди от по 4000; 5000 лв., които са нищожни на фона на потребностите на човек със средна преживяемост в пенсия 15 години. От друга страна, сравняването между държавната пенсия от НОИ и частната от фонд не е съвсем честно. Държавата работи на разходопокривен принцип и пенсията от НОИ винаги ще зависи от съгласието и възможностите на днешните работещи да издържат днешните пенсионери. Ако се вярва на демографските прогнози, възможностите с годините ще намаляват, което вероятно ще нажежава напрежението между поколенията. Със сигурност, дори да я има, държавната пенсия от НОИ за неопределено дълъг период от време ще е недостатъчна за достоен живот на възрастните хора. Всъщност, държавната пенсия ще става все по-мизерна и това трябва да е ясно на всички настоящи и бъдещи пенсионери, за да нямат свръхочаквания и да не се надяват на някакви невъзможни магически решения. Въпросът е дали задължителната частна пенсия изобщо е някакво адекватно усъвършенстване на модела? Положителното е, че в случая всеки спестява за себе си и реално натрупва средства за бъдещето. От друга страна, става дума за изземване на ресурс от работещите, които биха могли да го инвестират далеч по-рационално в своя полза - например в имот, в застраховка, в акции. За близо 20 години пенсионните фондове, ограничени от действащите регулации, изобщо не доказаха, че са най-добрата инвестиционна алтернатива за пенсия.  Инвестицията в застраховка или имот може да се окаже по-изгодна. И когато авторите на реформата настояват, че всеки трябва да носи и лична отговорност за собствената си пенсия, не бива да забравя, че е трудно да реализираш личната си отговорност, когато си задължен да се осигуряваш или в частен фонд, или в НОИ. Очевидно, към 18 години след началото на пенсионната реформа и около две години преди старта на изплащането на първите пенсии по новия ред, е време не просто за равносметка, а за ревизия на пенсионната система, каквато управляващите изобщо нямат смелостта да предприемат в края на мандата си. А и не е добре да го правят на собствена глава или в тесен експертен кръг, а действително чрез широка професионална дискусия. Необходимо е и обществено съгласие, което обаче едва ли може да се изгради в ситуация на популистки политически сблъсъци. Но изборът трябва да се направи. Вторият стълб или трябва да бъде солидно подсилен с увеличаване на вноската и увеличаване на възможностите за инвестиции, или да бъде закрит. При сегашните параметри на осигуряване за втора пенсия ползата от плеядата фондове с целия им антураж трудно може да се аргументира, а единственото успокоение засега са думите на социалния министър, че пенсията във втория стълб може да е по-малка, но пък по-сигурна.      ", "date": "2019.11.19", "title": "Вторият пенсионен стълб или трябва да се подсили, или да се закрие"}
{"url": "http://epicenter.bg/article/Nad-15--ot-balgarite-bez-vatreshna-toaletna-v-zhilishtata-pri-edva-2-1--v-tseliya-ES/199205/4/0", "text": "Във връзка с днешния Световен ден на тоалетната (19-и ноември), Евростат представи данни за 2018-а година, според които приблизително 2,1% от хората в Европейския съюз са живеели в жилище без собствена вътрешна тоалетна, съобщава БНР.   Това представлява намаление с 1,2 процентни пункта в сравнение с 2010 година, когато 3,3% от европейците имаха подобен жилищен дискомфорт.    Според същата статистика обаче цели 15,3% от българите са живеели в жилища без собствена вътрешна тоалетна, като по този показател България е изпреварена единствено от Румъния, където повече от един на всеки четирима румънци (или 27,7%) е живеел в домакинство без вътрешна тоалетна. Година по-рано (през 2017-а) 16,7% от българското население е обитавало жилища без вътрешна тоалетна, докато през 2010-а година този процент е бил цели 24,6 (близо една четвърт от българите!).    След Румъния и България в тази печална класация се намират балтийските републики Литва (10,6% от населението без вътрешна тоалетна), Латвия (9,9%) и Естония (5,3%).    За разлика от тях делът на жилищата без тоалетна е под 1% в 19 държави-членки на ЕС, с най-ниски процентни близо до нулата в Германия, Люксембург, Холандия и Швеция.  ", "date": "2019.11.19", "title": "Над 15% от българите без вътрешна тоалетна в жилищата при едва 2,1% в целия ЕС"}
{"url": "http://epicenter.bg/article/Turski-kompanii-prouchvat-vazmozhnostite-za-investitsii-v-Balgariya-/199210/4/0", "text": "Близо 1 млрд. евро са турските инвестиции в България, а само за първото полугодие на 2019 г. турски компании са инвестирали 23 млн. евро у нас. Това е заяви министърът на икономиката Емил Караниколов при откриването на Форум \"България - инвестиционна среда\", в който участие взеха над 150 представители на турски компании.    Събитието е част от посещението на представители на Световния турски бизнес съвет (DTIK) в страната ни и бизнесмени от секторите машиностроене, транспорт и логистика, електроника, електротехника, автомобилостроене, туризъм и др.   Икономическият министър е подчертал предимствата на България като инвестиционна дестинация и е посочил, че в последните години се отбелязва стабилен икономически ръст, както и че страната ни е лидер в региона по финансова стабилност, макроикономическо развитие и състояние на кредитния рейтинг, съобщават от ресорното ведомство.    \"България е сред страните с най-ниски данъчни ставки в Европа и се отличава с най-ниските оперативни разходи в ЕС\", е изтъкнал той и е допълнил, че активно се работи развитието на индустриалните зони в цялата страна и инвестиране в образованието. По думите му отчита се ръст на износа и на Брутния вътрешен продукт, а стоките които се изнасят от страната, са с висока добавена стойност, което подобрява конкурентоспособността на икономиката.   Съществува потенциал за привличане на инвестиции в области, в които имаме конкурентни предимства като производство на части и компоненти за водещи световни производители на автомобили, иновации, информационни технологии и телекомуникации, машиностроене, електроника и електротехника, химическа и фармацевтична промишленост, както и проекти за изграждане и модернизиране на транспортната инфраструктура, е допълнил Караниколов.    Световният турски бизнес-съвет (DTIK) е основан на 26 декември 2007 г. като част от Съвета за външноикономически връзки (DЕIK), се напомня в прессъобщението.    DTIK има за цел да обедини всички малки и разпръснати мрежи на турски предприемачи и успешни турски професионалисти, които са постигнали достатъчно високо ниво и достъп до процесите за взимане на решения в големи международни компании в чужбина.", "date": "2019.11.19", "title": "Караниколов: Близо 1 млрд. евро са турските инвестиции у нас"}
{"url": "http://epicenter.bg/article/Vizhte-koi-kashti-za-gosti-tryabva-da-varnat-100--ot-evroparite-i-po-kolko/199212/4/0", "text": "Държавният фонд \"Земеделие\" (ДФЗ) публикува на сайта си пълен списък на къщите за гости, на които ще бъдат издадени актове да върнат 100% от получените европари. В списъка са посочени фирмите и сумите, които трябва да върнат.    Фондът откри процедура по издаването на актовете за установяване на публично държавно вземане във връзка с проверка на къщи за гости, съобщиха от фонда на сайта си преди 4 дни.    До момента са обработени 276 от общо 288 проекта, получили финансиране за изграждане по ПРСР 2007-2013 г.    Открити засега са 253 производства за общо 46,4 млн. лв. От тях 158 проекта са с наложена пълна санкция от 100 процента за общо 43,1 млн. лв. Останалите 95 проекта са с частична санкция, която възлиза на 3,3 млн. лева. Проектите, на които не е наложена санкция към момента са 23.    По останалите 12 инвестиции още няма произнасяне и са в процес на обработка. За тях е необходимо извършване на детайлизиран анализ и проверка, включително получаване при необходимост на информация и от други институции.    Санкциите, които ДФЗ - Разплащателна агенция налага, са в резултат на събраните документи и информация по време на извършване на проверките от страна на фонда. Съгласно правилата се определя и размерът, подлежащ на възстановяване на част или цялата получена безвъзмездна финансова помощ - в съответствие със степента, тежестта и продължителността на установените нарушения.    Най-честите нарушения при проектите за къщи за гости, констатирани от ДФЗ - РА, са свързани с неизпълнение на показателите на одобрения бизнес план. По-конкретно, установените нарушения за неизпълнение на реализираните приходи от подпомогнатата дейност, неизпълнение на ангажимента за създаване на нови работни места, липса на активи, за които е изплатена субсидията, както и изкуствено създадени условия, с цел получаване на предимство в противоречие с целите на мярката.    От ДФЗ припомнят, че по разпореждане на министъра на земеделието, храните и горите през юни тази година бяха проверени всички проекти, получили финансиране за изграждане на къщи за гости по ПРСР 2007-2013 г., за които 5-годишния период на мониторинг не беше изтекъл.    Екипите на ДФЗ провериха общо 295 къщи за гости. От тях 288 проекта бяха в период на мониторинг и 7 - в извън мониторингов период, по постъпили сигнали на журналисти. Проверките бяха извършени в присъствието на медиите. Общата субсидия за всички 288 къщи за гости възлиза на 81 млн. лв.      .", "date": "2019.11.19", "title": "Вижте кои къщи за гости трябва да върнат 100% от европарите и по колко"}
{"url": "http://epicenter.bg/article/Hristin-Iliev/199216/4/0", "text": "Отдавна се знае, че „Топлофикация Бургас“ ЕАД е подала инвестиционно намерение към РИОСВ Бургас за преустройство на своя котел. От дружеството искат да преминат на комбинирано използване на биомаса и природен газ. Към настоящия момент документацията е на етап преценка от ОВОС. Ако предприятието получи разрешение за реализиране на инвестиционно си намерение, оттам планират да направят сериозни инвестиции за преустройство на съществуващата мощност. Предвижда се и доставката на наклонена тласкаща скара, пречиствателни съоръжения, като хидро циклони и ръкавни филтри, димни вентилатори, рециркулационни помпи, изграждане на съоръжения, захранващи котела с биомаса, транспортна лента, шнек и покрит склад с подаващи съоръжения. „Вграждането на скарата, захранване на самия котел по вода и уплътняване на цялата горивна камера към съществуващите екранни повърхности на котела е сложен и продължителен процес“, уточнява директорът на „Топлофикация Бургас“ ЕАД инж. Христин Илиев. И подчертава, че целта им е чрез тази инвестиция да се оптимизира работата на Дружеството. „При реализирането на този мащабен проект, нашите абонати ще получат по-чиста и по-евтина топлинна енергия“, посочва още инж. Илиев и допълва, че за да запазят ниските цени на услугите, е необходимо да оптимизират работата на съоръженията. „Топлофикация Бургас“ ЕАД прави тази важна крачка в своето производство, защото са убедени, че с внедряването на биомаса чувствително ще подобрят екологията Освен това потенциалната енергия от биомаса представлява голям процент от глобалното потребление на енергия и е сериозно залегнала в политиката на Европейския съюз за опазване на околната среда и подобряване качеството на въздуха.", "date": "2019.11.19", "title": "ТЕЦ Бургас с инвестиционно намерение за използване на биомаса като екологичен източник на енергия"}
{"url": "http://epicenter.bg/article/Taneva--V-Balgariya-sektorat-s-nay-visok-otnositelen-dyal-na-biologichno-napravlenie-e-pchelarstvo/199225/4/0", "text": "„В България секторът с най-висок относителен дял на биологично направление е пчеларството, с дял от 35,8% от пчелните семейства на регистрираните земеделски стопани.“    Това каза министърът на земеделието, храните и горите Десислава Танева на конференция, посветена на „Проблеми на пчеларството в ЕС - дългосрочни решения“ в ЕК, Брюксел, организирана от евродепутата Андрей Слабаков.   Министър Танева съобщи, че Националната пчеларска програма (НПП) ще е с по-висок бюджет в размер на 6,4 млн. лева годишно. ,,Има няколко нови момента в 3-годишния период на новата пчеларска програма, които са по-добри за стопаните. Възможностите за организиране на пазари и изложения за представяне на българския мед са разписани в мярка А „Техническа помощ“. Целта е да се скъси веригата на доставки и потребителите да могат да закупуват мед и пчелни продукти директно от производителя, което ще гарантира по-висока добавена стойност.   Изложенията ще се организират от пчеларските сдружения, което ще засили тяхната роля и място. Друга новост по мярка „В“ от Програмата е поемането на разходите за преместване на пчелните кошери. Това ще доведе до ефективно използване на пчелната паша и запазване на разнообразието от растителни видове. Финансиране за лабораторни изследвания, по отношение на хранителната стойност и чистотата на меда, ще се извършва по мярка „Г“ от Програмата“, обясни министър Танева.   Тя допълни, че в момента тече процедура по акредитация на оборудвана лаборатория за доказване на отравяния на пчелните семейства при растителнозащитни мероприятия. През следващата година по Програмата за развитие на селските райони ще бъде отворен прием за залесяване с медоносни култури.    Десислава Танева заяви, че е важна устойчивата среда, която се създава за развитието на сектора и ролята на препаратите за растителна защита за здравето на пчелите. Тя обясни, че през следващата година Българската агенция по безопасност на храните, трябва да е довършила работата си по създаване на електронна система, която да функционира ефективно и да уведомява за пръсканията. Министърът на земеделието подчерта, че е изключително важно да се мотивира използването на препарати за растителна защита, които щадят околната среда и са безопасни за пчелите.   „Процедурите са трудни и трябва да търсим начин, по който да облекчим достъпа на такива препарати и активни вещества до българския пазар“, каза още Танева. Тя обясни, че в ЕС има 17 разрешени за употреба препарати, а в България са 3. „Употребата на всички трябва да се разрешава автоматично за всяка страна-членка на ЕС, независимо от интереса на производителя. Такава промяна в Регламента би се отразила положително за сектор „Пчеларство“ и ние ще я инициираме, допълни министър Танева.    По отношение на дебата за новата Обща селскостопанска политика, министърът заяви, че той е с висока зелена амбициозна цел. „В инструментариума за нейното постигане, пчеларството трябва да намери своето място. През настоящия програмен период получихме нотификация за разработването на мярка за пашуване на пчелите, която не можем да реализираме,защото сме на финала на прилагане на Програмата. Можем да мислим за прилагането й в обхвата на Националния стратегически план“, допълни министър Танева.    Тя посочи, че българският мед е основно експортно ориентиран. Регистрираните пчелари за 2017 година са 7672, а пчелните семейства са 749 хил. Към 2019 производителите са 6870, регистрираните пчелни семейства - 738 хил. Намалението е минимално -3,3% спрямо предходния период. Положителната тенденция в тези цифри е нарастването на делът на биологичното производство. Спрямо деветмесечната извадка от тази година ние отново ще сме на същите нива на износ като през 2018, когато са реализирани около 10 719 тона. Друга тенденция, която се наблюдава е, че в сектора има окрупняване на стопанствата и намаление на тези под 150 пчелни семейства.    На конференцията присъства и кандидатът за европейски комисар по земеделието и развитието на селските райони Януш Войчеховски, съобщиха от пресцентъра на МЗХГ.", "date": "2019.11.19", "title": "Танева: В България секторът с най-висок относителен дял на биологично направление е пчеларството"}
{"url": "http://epicenter.bg/article/Dvama-zaginaha-pri-katastrofa-na-AM--Hemus--kray-Varna/199162/3/0", "text": "Двама мъже са загинали при пътно-транспортно произшествие на АМ \"Хемус\". Това съобщиха от ОДМВР-Варна. Тази нощ, около 01:30 часа, на АМ \"Хемус\", в посока Варна, малко след ПВ Слънчево, е възникналa катастрофа. По неизяснени към момента причини, водачът на л.а. \"Мерцедес\" (51 г.) блъска мотоциклет \"Хонда\", след което напуска платното за движение. Вследствие на инцидента мъжът е загинал на място.   Водачът на мотоциклета (58 г.) е отведен в болнично заведение, където по-късно е починал. По случая има образувано досъдебно производство.   Изясняват се причините и обстоятелствата около инцидента.", "date": "2019.11.19", "title": "Двама загинаха при катастрофа на АМ „Хемус“ край Варна"}
{"url": "http://epicenter.bg/article/Mazh-s-ognestrelna-rana-v-gardite-beshe-otkrit-kray-Burgas/199177/3/0", "text": "На 18 ноември около 18.00 часа във Второ Районно управление – Бургас е получено съобщение за открит труп на млад мъж в землището на кв. \"Долно Езерово\". Това съобщиха от пресцентъра на ОДМВР - Бургас.    Своевременно районът е отцепен, като е извършен щателен оглед на местопроизшествието. Констатирано, че тялото на мъжа (с неустановена към момента самоличност) е с огнестрелна рана в областта на гръдния кош. Трупът е откаран за аутопсия в отделение \"Съдебна медицина\" към УМБАЛ – Бургас. По образуваното досъдбено производство са назначени множество експертизи.    Двама души са задържани за убийството на млад мъж, открит в квартал „Долно Езерово“ в Бургас, съобщи главният секретар на МВР главен комисар Ивайло Иванов. \"Имаме задържани към момента две заподозрени лица – съпруг и съпруга. Най-вероятно става въпрос за убийство, защото има огнестрелна рана, поне от първоначалния оглед\", каза той.   Работата по установяване на случилото се продължава от служители на отдел „Криминална полиция“ и Второ РПУ под прякото ръководство на Окръжна прокуратура – Бургас.    ", "date": "2019.11.19", "title": "Мъж с огнестрелна рана в гърдите беше открит край Бургас"}
{"url": "http://epicenter.bg/article/Siyka-Mileva--Osnovnite-klienti-za-falshivi-dokumenti-sa-bili-ot-Severna-Makedoniya--Albaniya-i-Kosovo/199180/3/0", "text": "Основните клиенти за фалшиви документи са били от Северна Македония, Албания и Косово. Документите основно се ползвали на територията на ЕС. Това съобщи на брифинг по повод неутрализирана организирана престъпна група за производство на неистински документи говорителят на специализираната прокуратура Сийка Милева, предаде Агенция \"Фокус\".    \"В началото на 2019 е получена оперативна информация за престъпна група, която е оперирала на територията на страната и е изготвяла и разпространявала фалшиви документи и фалшиви евро. Първото ниво отговаряло за набиране на клиенти, а участниците във второто ниво изготвяли неистинските документи и пари. Групата е от 6 лица, като общували чрез своите съпруги, които играели ролята на куриери. Изготвяни са дипломи за средно и висше образование, лични карти, шофьорски книжки, като си имало и ценоразпис. За международен паспорт и лични карти сумата била 600 лева, за диплома 180 до 250 лева. Актове за раждане също се правели срещу 150 лева“, допълни още говорителят на специализираната прокуратура.  Милева допълни още, че членовете на организираната група са с криминални досиета.   \"Групата е била много добре специализирана в производството на неистински документи от така наречените пластики, там са били най-добри. По отношение на паспортите, те събират паспорти, които са обявени за невалидни, поради това че са обявени за откраднати или изгубени и благодарение на своите технически знания и умения, подменят страницата, която съдържа личните данни със снимката и това прави неистински български паспорт на лице от криминалния контингент\", допълни по време на брифинга старши комисар Стоян Темелков - заместник-директор на ГДБОП.    „Качеството на неистинските документи и банкноти ще бъде оценено от експерт след съответно назначената експертиза, но видимо не се различават от истинските документи. Просто трябва специалист със специално око да погледне и да прецени, че този документ не е истински“, каза още старши комисар Стоян Темелков.    „Друго, което е по-характерно за тази група е, че на практика е осигурявала и е имала възможност да изработи почти всякакъв документ, който се е предлагал от държавната администрация на Република България. Съответно са намирали и пазар за това. Клиенти са както лица от криминалния контингент на България, така и лица от съседни държави. Така от услугите на групата са се ползвали и организатори на канали за трафик на мигранти като са осигурявали неистински български документи са самоличност на трафикирани лица“, заяви старши комисар Стоян Темелков.", "date": "2019.11.19", "title": "Сийка Милева: Основните клиенти за фалшиви документи са били от Северна Македония, Албания и Косово"}
{"url": "http://epicenter.bg/article/Protivnitsite-na-Geshev-tri-pati-se-otrekoha-ot-tezata--che-izbor-s-edin-kandidat-ne-e-izbor/199183/3/0", "text": "Трима от четиримата гласували миналата седмица \"против\" кандидатурата на Иван Гешев за главен прокурор – председателят на Върховния касационен съд (ВКС) Лозан Панов, Атанаска Дишева и Олга Керелска - се отрекоха от основните си тези и мотиви, с които се противопоставиха на избора, съобщава \"Правен свят\".   Това стана ясно от кратък дебат в началото на заседанието на Съдийската колегия на Висшия съдебен съвет (ВСС) този вторник, когато пред кадровиците бе поставен въпросът за избора на председател на РС-Златоград. В случая в процедурата участва само един кандидат – съдия Динко Хаджиев, който към момента е командирован в Златоград от Мадан и изпълнява функциите на административен ръководител.    В началото на заседанието, още преди да се пристъпи към изслушване на кандидата, Драгомир Кояджиков направи едно особено интересно изказване, като постави принципния въпрос дали изобщо да се провежда събеседване със съдия Динко Хаджиев, тъй като е единствен кандидат в процедурата. \"Както чухме наскоро състезание с \"един кон\" не е състезание, затова преди да започнем ви предлагам да проведем гласуване дали да прекратим процедурата, поради липса на състезателност\", каза Кояджков.    Атанаска Дишева първа се намеси и се отрече от собствената си теза, споделена и при двете гласувания на кандидатурата на Иван Гешев, че \"състезание с един кон\" не е състезание. Веднага след нея и Лозан Панов се отрече от \"принципните\" си възгледи, че в процедура за избор на административен ръководител трябва да има повече от един кандидат. Така двамата ясно демонстрираха едно - вотът им относно номинацията за главен прокурор е даден под натиска на личното отношение, а не на професионалната оценка за качествата на Иван Гешев.    Кояджиков отново взе думата, за да даде да стане ясно, че в случая става дума за отявлен двоен стандарт. \"Аз съм твърдо убеден, че процедура с един, двама или трима кандидати трябва да се развие. Но воден от говоренето в четвъртък, че избор с един кандидат е \"правно нищо\", \"абсурд\" и т.н. поставям въпроса. Мотивите ми са тези, за които чух преди няколко дни, макар че не вярвам, че това е вярната теза. Искам да развиете вашата теза от онзи ден г-н Панов, г-жо Дишева, г-жо Керелска. Изборът си е избор. Исках да Ви покажа колко е несъстоятелно вашето становище и как си мените мнението през 4-5 дни\", контрира Кояджиков.    Олга Керелска последва \"принципните си съмишленици\" и също се отрече от думите си отпреди седмица, като нарече предложението на Кояджиков \"обикновена провокация\". \"Нека запазим добрия тон и да уважаваме мнението на колегите, които не мислят като Вас\", взе думата и четвъртият член на ВСС, който гласува \"против\" Иван Гешев – Цветинка Пашкунова. Тя обаче тактично запази мълчание по въпроса по същество и не посмя да коментира процедурата, в която участва само един кандидат.    Накрая Вероника Имова прекрати дебата като посочи, че в случая съществуват далеч по-важни за системата въпроси от това дали има повече от един кандидат в дадена процедура за административен ръководител. Напротив – в голям брой органи на съдебната власт няма нито един желаещ да заеме ръководни постове, припомни Имова. \"За всички е явно, че процедурите за избор на административни ръководители са различни от тези за избор на тримата големи. Но за всички трябва да е ясно, че и в двата случая възможността да участва само един кандидат е равнопоставена за всички. Това е същината на дебата, според мен, затова бих предложила да продължим с разглеждането на кандидатурата на единствения кандидат за председател на РС-Златоград. Има и още нещо – в много от органите няма нито един желаещ за заеме пост на административен ръководител. Това е притеснителното и върху това трябва да помислим\", коментира и Вероника Имова, като призова да се пристъпи към изслушване на съдия Хаджиев, поздравявайки го за смелостта, че се е кандидатирал.    След това Съдийската колегия продължи със събеседването с кандидата за председател на РС-Златоград без да гласува процедурно.", "date": "2019.11.19", "title": "Противниците на Гешев три пъти се отрекоха от тезата, че избор с един кандидат не е избор"}
{"url": "http://epicenter.bg/article/Mitnitsite-prodavat-na-targ-nad-20-kg-kontrabandni-nakiti/199190/3/0", "text": "Териториалната митническа дирекция \"Южна морска\" обяви публична продажба чрез търг с тайно наддаване на златни и сребърни накити - пръстени, гривни, обици, медальони, синджири и колиета с общо тегло 20,198 кг, съобщиха от Агенция \"Митници\".   Сред обявените за продажба бижута има и четири сребърни часовника, три златни игли и два биберона със златен обков. Контрабандните златни и сребърни изделия са били задържани при митнически проверки на пункта с Турция Капитан Андреево в периода от 2016 до 2018 година и за тях вече са приключили досъдебните или административнонаказателните производства, уточняват от митниците.   Двата биберона със златен обков, които се предлагат на търга, са били открити през август 2016 г. Те са били укрити в картонени пакети под леглото в шофьорската кабина на турски камион, влизащ в страната от Турция, заедно с още 601 златни накити, които също са предмет на продажба.   За предстоящия търг златните и сребърни бижута са обявени в 8 групи, а желаещите за участие в търга следва да подадат заявление за всяка група поотделно, както и ценово предложение. Купувачите на стоките е необходимо да притежават разрешение за извършване на сделки с благородни метали, се посочва още в съобщението.   Процедурата по провеждане на търга ще се проведе от 11:00 ч. на 02.12.2019 г. в сградата на Териториална дирекция Южна морска, на адрес: гр. Свиленград, ул. \"Асен Илиев\" № 1.", "date": "2019.11.19", "title": "Агенция \"Митници\" продава на търг над 20 кг контрабандни накити"}
{"url": "http://epicenter.bg/article/Mazh-s-rezachka-nahlu-v-zavedenie-v-Petrichko--draznela-go-muzikata-/199204/3/0", "text": "На 18 ноември Районен съд – Петрич наложи административно наказание „Глоба“ в размер на 100 (сто) лева на С.Х.В. от петричко село за дребно хулиганство, съобщиха от пресцентъра на Районен съд – Петрич.    Мъжът е признат за виновен в това, че на 17 ноември, около 01,25 часа, подразнен от силна музика, е нарушил обществения ред и спокойствие на гражданите, като е влязъл в ресторант с моторен трион (резачка) с цел да демонстрира, че може да създаде повече шум, отишъл е при музикантите и ги заплашил да спрат музиката с думите „сега ще ви кажа аз на вас“, след което с веригата на моторния трион закачил и скъсал панталона на приближилия към него собственик на заведението Г. И., действие, представляващо проява на дребно хулиганство по смисъла на чл. 1, ал. 2 УБДХ.", "date": "2019.11.19", "title": "Мъж с резачка нахлу в заведение в Петричко, дразнела го музиката "}
{"url": "http://epicenter.bg/article/Stari-boepripasi-sa-otkriti-v-selsko-kmetstvo/199223/3/0", "text": "Стари боеприпаси са намерени в склад в кметството в омуртажкото село Илийно, съобщи кметът Герчо Славов.    Той и един работник разчиствали стая в кметството, в която години наред били струпвани стари вещи. Боеприпасите били поставени в кашон под старо бюро. Намерени са 53 патрона калибър 7,65, 4 ръчни гранати, една запалка и две части от ударно-спускателен механизъм за ловно оръжие.    Районът е бил отцепен, информират от ОД на МВР в Търговище, цитирани от БТА. Пристигналите на място служители на СОБТ са установили, че намерените оръжия са учебни и са обезопасени.", "date": "2019.11.19", "title": "Стари боеприпаси са открити в селско кметство"}
{"url": "http://epicenter.bg/article/Prokuraturata-v-Yambol-se-samosezira-za-sluchaya-s-natrovenite-detsa-ot-selo-Hadzhidimitrovo-/199230/3/0", "text": "Районна прокуратура – Ямбол се самосезира по журналистически материали, които визират случай с натровени 22 деца от село Хаджидимитрово и разпореди проверка, която да установи има ли данни за престъпление. Това съобщиха от пресцентъра на Прокуратурата.   Районна прокуратура – Ямбол се самосезира по журналистически материали, които визират случай с натровени 22 деца от село Хаджидимитрово, които били настанени в инфекциозно отделение на МБАЛ – Ямбол със симптоми на хранително натравяне.   По случая е разпоредена проверка, която е възложена за изпълнение от служители на ОД на МВР – Ямбол, РЗИ – Ямбол и ОБДХ – Ямбол. Проверката, която е комплексна, се извършва с оглед евентуално извършено престъпление срещу народното здраве по смисъла на чл.350 от НК.   Проверката е започнала незабавно и трябва да бъде извършена в срок до 10 дни. След изпълнение на предписаното по нея органите на горепосочените три институции трябва да изготвят обобщен доклад за установените в хода на съвместената проверка факти и обстоятелства.   Докладът, както и всички материали по проверката, трябва да бъдат предоставени на наблюдаващия прокурор, който да прецени необходимостта от последващи процесуални действия.", "date": "2019.11.19", "title": "Прокуратурата в Ямбол се самосезира за случая с натровените деца от село Хаджидимитрово "}
{"url": "http://epicenter.bg/article/Semeystvo-hakeri-ot-Dobrich-iztochvalo-bankovi-karti-na-chuzhdentsi/199238/3/0", "text": "Окръжният съд в Добрич призна за виновни трима подсъдими, обвинени за престъпления против паричната и финансовата система, съобщи БНР.  Престъпленията са извършени от двама младежи и бащата на едно от тях, които са използвали неправомерно парични средства от банкови карти на чужденци, данни до които са получили от интернет.    Чрез чуждите карти двамата младежи са направили поръчки от електронни сайтове за техника на стойност от близо 6 000 лв. в периода септември-октомври 2013 година, когато момчетата са били на 16 и 18 години. Те получиха съответно година и две години условно лишаване от свобода, обществено порицание, както и парична глоба. Бащата на едно от момчетата е осъден на първа инстанция също на две години условно лишаване от свобода и парична глоба. Срещу двама от обвинените делото се води задочно, тъй като тяхното местонахождение е неизвестно.    Постановената от Окръжния съд присъда подлежи на обжалване и протест в 15-дневен срок пред Апелативен съд-Варна.", "date": "2019.11.19", "title": "Баща и син от Добрич източвали банкови карти на чужденци"}
{"url": "http://epicenter.bg/article/Atanas-Zapryanov--Byudzhetat-za-otbrana-prez-sledvashtite-godini-shte-narastva--kakto-e-planirano/199237/2/0", "text": "„Националният план за нарастване на бюджета за отбрана се изпълнява и разходите по проекта за придобиване на нов боен самолет през тази финансова година по никакъв начин няма да засегнат бюджета за отбрана през следващите години и той ще нараства, както е планирано. Това означава, че от ресурсна гледна точка развитието на модернизацията както на Сухопътните войски, така и на останалите видове въоръжени сили, е осигурено“. Това каза заместник-министър Атанас Запрянов  в слово от името на министъра на отбраната по случай бойния празник на Сухопътните войски днес, 19 ноември.   Тържественото честване се състоя във Военната академия „Г. С. Раковски“ в присъствието на президента и върховен главнокомандващ на Въоръжените сили на Република България Румен Радев, председателя на парламентарната Комисия по отбрана Константин Попов, началника на отбраната генерал Андрей Боцев, висши военни, дипломати, офицери от резерва.   Заместник-министър Запрянов подчерта, че политическото ръководство на Министерството на отбраната споделя загрижеността на командира на Сухопътните войски, за това че модернизацията е неизбежна, много важна, но се забавя. „Това забавяне не се дължи нито на политически, нито на военни фактори, а на сложността на процедурите по превъоръжаване“, увери той.   “Благодаря Ви за усърдието и че не се огъвате пред трудностите. Запазихте своите способности и работихте настойчиво за тяхното надграждане. Разчитам на вас, не само като на най-големия вид въоръжени сили, но и като екип от професионалисти, от достойни воини и личности“. Това заяви началникът на отбраната генерал Андрей Боцев в своето поздравление към личния състав на Сухопътните войски. Генерал Боцев акцентира върху повишаването на възнагражденията на военнослужещите и цивилните служители във Въоръжените сили в три поредни години, както и на увеличения брой конкурси за военнослужещи и улеснените условия за назначаването им.   Началникът на отбраната припомни извършващите се ремонти и преустрояване на сградния фонд в редица военни формирования. Той заяви, че очаква сключване на договора за новите бойни машини през 2020 г. „Отворихме пътя за реализация и на други ключови, макар по-малки проекти за ремонт, модернизация и закупуване на нова техника и въоръжение – като ремонта на танкове Т-72 и танковия мерник-далекоглед ТПД-К1“.   „Днес ние сме достойни наследници на тези, които защитаваха България. Ние тренирахме по полигоните, ние сме на мисии, ние помагахме на населението. Бяхме там, където трябва. Днес заставаме с гордо вдигната глава пред обществото. Първи сме по проведени учения и участници в тях, първи по участия в мисиите, както и по оказване на помощ на населението“, каза в словото си командирът на Сухопътните войски генерал-майор Михаил Попов.   На тържеството от името на министъра на отбраната с почетен знак на МО „Св. Георги“ Iстепен бе награден о.з. генерал-лейтенант Кирил Цветков, началник на Главния щаб на Сухопътните войски (2001 г. -  2003г). Награди от името на министъра на отбраната получиха и седем военнослужещи.   За отлични резултати и висок професионализъм началникът на отбраната генерал Андрей Боцев награди седем военнослужещи от Сухопътните войски.", "date": "2019.11.19", "title": "Атанас Запрянов: Бюджетът за отбрана през следващите години ще нараства, както е планирано"}
{"url": "http://epicenter.bg/article/Ivan-Neykov--Horata-ne-razbirat-pensionniya-model--varvi-nyakakvo-nasaskvane-mezhdu-tyah/199240/2/0", "text": "Хората не разбират какъв е моделът, как да си защитават интересите. Върви някакво насъскване между хората, настройват хората, че вторият стълб е алтернатива. А моделът е направен така, че двата стълба да работят заедно, успоредно. Така бившият социален министър Иван Нейков коментира в предаването \"Плюс - минус\" по Нова телевизия изнесените от социалното министерство данни, според които две пенсии (от НОИ плюс частен пенсионен фонд) ще бъдат по-малко от една - само от НОИ.     Хората, които са се осигурявали и в двата стълба – НОИ и личната партида, няма да получават по-малка пенсия, твърди Иван Нейков.    „Имаме първи стълб – пенсията от НОИ, при която натрупванията са в продължение 35 -40 години. Имаме втори стълб, в който натрупванията към 2021 година ще са 20 години. Имаме в първия стълб осигуровка от над 15%, а във втория нейният размер е 5%”, обясни той.    По думите му във втория стълб парите са на хората. Той поясни, че ако те са били безработни за определен период от време, събраната сума в него ще е по-малка, но винаги двете пенсии ще са повече от една.    „През цялото време върви някакво насъскване на хората между първия и втория стълб. Настройваме хората, че това са алтернативи. Моделът е настроен така, че да работят и двата стълба, и третият – доброволният, да работят заедно”, коментира Нейков.   По думите му една част от парите в пенсионните фондове са реално „арестувани“, тъй като няма къде да бъдат инвестирани. Затова сме принудени да инвестираме навън. Има път по посока за разширяване на възможностите на тези пари, различни инструменти, които да доведат до тяхното нарастване. Иначе инфлацията ги изяжда всяка година.  ", "date": "2019.11.19", "title": "Иван Нейков: Пенсията от НОИ плюс частен фонд няма да бъде по-малка от държавната"}
{"url": "http://epicenter.bg/article/Ekaterina-Zaharieva-zaminava-za-Bryuksel--shte-uchastva-v-sreshta-na-vanshnite-ministri-ot-NATO-/199241/2/0", "text": "Вицепремиерът и министър на външните работи Екатерина Захариева заминава за Брюксел, където ще участва в среща на външните министри от НАТО на 20 ноември 2019 г. Това съобщиха от Министерство на външните работи. Министрите на външните работи на 29-те страни-членки на Алианса, както и на Република Северна Македония, ще финализират подготовката на Срещата на върха на НАТО на 4 декември в Лондон. Те ще отбележат и постигнатия съществен напредък по справедливото споделяне на тежестите и отговорностите в Алианса. Очаква се министрите да постигнат съгласие космическото пространство да бъде обявено за отделен оперативен домейн на НАТО заедно с въздушния, земния, морския и кибер-пространство. Сред темите в дневния ред на срещата са още сигурността в Черно море, кибер-сигурността, противодействието на хибридните заплахи и борбата с тероризма. Министрите на външните работи ще обсъдят и стратегически въпроси на сигурността, включително Русия и Китай, актуалните развития в областта на контрола на въоръженията и други. Срещата ще бъде председателствана от генералния секретар на алианса Йенс Столтенберг.", "date": "2019.11.19", "title": "Екатерина Захариева заминава за Брюксел, ще участва в среща на външните министри от НАТО "}
{"url": "http://epicenter.bg/article/Zhelyazkov--Prez-2020-g--v-Balgariya-shte-ima--umni--gradove/199243/2/0", "text": "През 2020 година в България ще има „умни“ градове с изградени мобилни мрежи от пето поколение. Това заяви министърът на транспорта, информационните технологии и съобщенията Росен Желязков по време на дискусия „5G: интелигентна трансформация и растеж“, съобщиха от МТИТС.    Във форума участваха представители на ръководството на Комисията за регулиране на съобщенията, Министерството на регионалното развитие и благоустройството, Министерството на здравеопазването, телеком оператори и експерти.    Скоростта за разгръщането на 5G в България е част от европейския контекст, подчерта министър Желязков. По думите му държавата в лицето на правителството и на регулатора биха могли да стимулират развитието и разгръщането на мрежите. „Ясно е, че целенасочените инвестиции не могат да бъдат други освен пазарно-ориентирани и за да може да се стимулира потреблението, ще трябва да се мисли за мерки като намаляването на първоначалните и годишните такси, които се събират за използването на спектъра“, каза Росен Желязков. Той добави, че в най-скоро време Министерският съвет ще направи промяна в тарифата на тези такси.    В момента режимът на изграждане на мобилна станция е приравнен към изискванията за водно-електрическа централа, посочи министърът. Според него, тези процедури трябва да бъдат облекчени, но при спазване на санитарно-хигиенните изисквания. „Ще намалим административната тежест, но ще засилим здравния контрол, обясни той. Министърът добави, че мерките по отношение на тарифирането на спектъра и намаляването на административната тежест, при запазването на всички съображения, които гарантират безопасността и здравето, трябва да бъдат комплексно разглеждани и да работят в система.    Министър Росен Желязков бе категоричен, че киберсигурността е един от най-важните аспекти на новата технология. „Не само защото трябва да се пази интегритета, достъпността, устойчивостта и конфиденциалността на мрежата, но трябва да се пазят потребителите и базите данни. Тази критична инфраструктура е свързана с множество услуги, които са есенциални за обществото – електроснабдяване, енергетика, здравеопазване и други“, обясни той. На финала, министърът заяви, че по отношение са стандартизацията и сертификация на услуги, процеси и мрежи, индустрията и държавата трябва да бъдат ръка за ръка.", "date": "2019.11.19", "title": "Росен Желязков: През 2020 г. в България ще има „умни“ градове"}
{"url": "http://epicenter.bg/article/Stanislav-Vladimirov--Neadekvatnoto-povedenie-na-ViK-operatora-ni-dovete-do-tazi-situatsiya/199244/2/0", "text": "Новоизбраният кмет на Перник Станислав Владимиров обвини две министерства - на околната среда и на строителството, и областния управител за водния режим в града. Владимиров бе гост на предаването \"Лице в лице\" по БТВ.   \"Да сте чули нещо от областния управител, от министерството на регионалното развитие, защо има режим на водата в Перник. Първите червени лампи са още от началото на тази година. Вместо Министерството на околната среда и водите да ограничи разхода, той си е константа от много време\", заяви в телевизионния ефир Станислав Владимиров.   Във воден режим сме от 48 часа, припомни той.   По думите му за съжаление, водата продължава да се пилее. \"Доближаваме се като разход на вода преди водния режим. Ако продължаваме така ще имаме вода за не повече от два месеца заради неправилните действия на ВиК дружеството. Аз нямам информация по стъпките, които начертахме допълнително. За това трябва да раборим с ръководството на ВиК оператора\", посочи кметът.    Липсата на информация и неадекватното поведение на ВиК оператора в Перник ни доведе до тази ситуация, бе категоричен Владимиров. Според него МОСВ е трябвало да наблюдава оттока от язовир \"Студена\". Утре имам среща с Николай Нанков   и там се надявам да получа по-конкретна информация. Искам да разбера защо сме изправени пред тази ситуация, след действията на ВиК оператора, каза още Станислав Владимиров.    Има виновен за ситуацията в Перник, в Перник има огромен гняв, каза той.  \"Преди два месеца зададох въпрос на министър Петя Аврамова в парламента. Нямаше ефект от зададения въпрос. След разговора с премиера нещата се губят по веригата надолу\", каза още той.  Разчитам на премиера и прокуратурата, посочи той.  Може да отидем и на мъртвия обем на язовир \"Студена\", което е критично, посочи Владимиров.  ", "date": "2019.11.19", "title": "Станислав Владимиров обвини областния управител и две министерства за водния режим в Перник"}
{"url": "http://epicenter.bg/article/Iliyana-Yotova--Tryabva-da-sprem-s-predrasadatsite--che-naukata-e-samo-za-mazhete/199246/2/0", "text": "Трябва да спрем с предразсъдъците и схващането, че науката е само за мъжете. Убедена съм, че когато жените липсват в някой профил в науката, той закъсва. Това каза вицепрезидентът Илияна Йотова по време на церемонията по връчване на наградите \"За жените в науката\", предаде репортер на Агенция \"Фокус\". \"Благодаря, че за трети път имам възможност да участвам в церемонията. Точно в СУ \"Св. Кл. Охридски\" само преди 1 година имах възможността да стисна ръцете на три степендиантки в сферата на медицината, химията и физиката\", посочи в приветственото си слово Илияна Йотова.   По думите й от началото на инициативата са минали 21 години, а жените в науката са се увеличили с 20%, но Нобеловите лаореатки са само 4%. \"Благодаря на огранизаторите, че водят тази тежка битка. Трябва да дадем повече възможност за обучение и кариерно развитие за младите жени\", каза още тя. Според нея трябва да се мотивират и жените, дръзнали да се занимават с предприемачество. По думите й в България като че ли донякъде сме успели да се преборим с предрасъдъците спрямо жените. \"Искам да се обърна към младите дами за смелостта да се захванат с наука и за стремежа да откриват тайните на вселената. Те са героите в нашите очи, които променят България и света\", категорична е Йотова.  ", "date": "2019.11.19", "title": "Илияна Йотова: Трябва да спрем с предрасъдъците, че науката е само за мъжете"}
{"url": "http://epicenter.bg/article/Stolichnite-obshtinari-na-levitsata--Pak-se-vzimat-resheniya--quot-na-tamno-quot--zad-garba-na-SOS/199248/2/0", "text": "\"Общинските съветници от групата на \"БСП за България\" със съжаление констатираме, че познатите лоши практики на управляващите Столична община за вземане на важни решения на \"тъмно\", зад гърба на Столичния общински съвет, продължават и в новия мандат. Демонстрираните намерения на ГЕРБ и на кмета Фандъкова за промяна в стила и начина на работа, остават само предизборни обещания.    Това се казва в П О З И Ц И Я на общинските съветници от групата на \"БСП за България\" в СОС    Ето какво пишат още столичните общинали на левицата:    \"Общинските съветници от групата на \"БСП за България\" със съжаление констатираме, че познатите лоши практики на управляващите Столична община за вземане на важни решения на \"тъмно\", зад гърба на Столичния общински съвет, продължават и в новия мандат. Демонстрираните намерения на ГЕРБ и на кмета Фандъкова за промяна в стила и начина на работа, остават само предизборни обещания.    В понеделник, 18 ноември, новоизбраните столични общински съветници бяха поствени в нелепата ситуация да научват от медиите за подадената оставка на изпълнителния директор на \"Топлофикация - София\" ЕАД инж. Кремен Георгиев и за назначаването на Александър Александров за нов изпълнителен член на Управителния съвет на дружеството.   Всеизвестно е, че това общинско дружество, имащо определящо значение за осигуряване на отоплението на по-голямата част от столицата, се намира в състояние на фактически фалит, като само през последната година е натрупало над 115 млн. лв. нов дълг към \"Булгаргаз\" ЕАД. Кадровите промени под формулата \"оставка по лични причини\" се утвърди като трайна, удобна, но вредна и порочна практика в управлението на Столична община, оглавявана от кмета Фандъкова. Тя не разкрива проблемите и не ги решава, а цели единствено да прикрива лошото управление и да предотвратява носенето на отговорност.    Във вторник, 19 ноември, на сесията на СОС общинските съветници от групата на \"БСП за България\" поискахме обяснение за настъпилите кадрови промени в \"Топлофикация - София\" ЕАД, но нямаше кой да даде такива, тъй като кметът Фандъкова блестеше с отсъствието си. Стара традиция, но в нов мандат, за да не отговаря на неудобни въпроси.    Ето защо ние, общинските съветници от групата на \"БСП за България\", настоявахме по време на сесията във вторник, настояваме и сега да бъдат свикани спешни заседания на три от постоянните комисии на СОС, имащи пряко отношение към дейността на \"Топлофикация - София\" ЕАД - по \"Инженерна инфраструктура и енергийно планиране\", \"Икономика и собственост\" и \"Финанси и бюджет\".   На тези заседания да бъдат изслушани членовете на Надзорния и на Управителния съвет на дружеството относно причините за кадровите промени и готовността на дружеството за настъпващия отоплителен сезон.   Ще настояваме да бъде направен финансов одит, с чийто резултати да бъдат запознати и общинските съветници. Също така да бъде даден ход за реализиране на решението на СОС за търсене на международен консултант, който да предложи модел за управление и развитие на \"Топлофикация - София\" с цел оздравяването му.    Настояваме да бъде спазен законът и СОС своевременно да вземе решение за провеждане на конкурс за избор на ръководни органи на \"Топлофикация - София\" ЕАД, като бъде прекратена вредната практика за назначаване \"до конкурс\". До провеждането на такъв конкурс така и не се стига, а временно назначените подават оставки \"по лични причини\".", "date": "2019.11.19", "title": "Столичните общинари на левицата: Пак се взимат решения \"на тъмно\" зад гърба на СОС"}
{"url": "http://epicenter.bg/article/Elen-Gerdzhikov--Boris-Bonev-tryabva-da-stane-zam-predsedatel-na-SOS/199249/2/0", "text": "За мен интригата, която Демократична България се опитват да спретнат на Борис Бонев за моя избор като председател, е некоректна и несправедлива. Нормално е най-голямата група да излъчи председател. Ако Бонев ме е подкрепил с гласа си, за мен означава само едно – че неговото желание е споровете в Столичния общинския съвет да бъдат максимално бързо заменени с дебати и ефективни политики. Това каза в предаването \"Още от деня\" по БНТ председателят на СОС Елен Герджиков.    Той уточни, че с промяна в правилника независимият кандидат, който беше голямата изненада на местните избори в София, може да заеме зам.-председателското място в СОС. Според мен Бонев трябва да стане зам.-председател на СОС, за да получат хората, гласували за него, максимално широко представителство, заяви Герджиков.    Той посочи, че Демократична България и БСП са отказали да имат председатели на комисиите в Столична община. Демократична България възприемат политиката като футболен мач между Левски и ЦСКА и желаят само да действат като опозиция, без да поемат отговорност за управлението, посочи председателят на СОС.    Елен Герджиков каза, че е доволен от резултата на ГЕРБ на местните избори в София. За мен след 12 години управление на София този резултат е добър. Негативи има, грешки има, но за мен този резултат е успех, заяви той.    Избирателите ни показаха, че искат да участват в политиките, искат да са информирани искат градът да се развива все по-бързо. Ние ще отговорим на тези очаквания, увери Герджиков.    Той коментира и ситуацията с \"Топлофикация-София\". Директорът Кремен Георгиев ни сподели, че подава оставка по лични причини. Хората, които следят темата обаче, знаят че има и други причини. Между кметът и мнозинството и ръководството на \"Топлофикация\" има известна криза на доверие. Тя се дължи на недоброто състояние на дружеството, както и на отделни действия на \"Топлофикация\". Оставката е факт, надзорният съвет максимално бързо избра нов изпълнителен директор, именно защото сме в началото на новия отоплителен сезон и е много важно той да се гарантира. Още днес бяха сформирани съответните комисии, заяви председателят на СОС.    Дълговете на \"Топлофикация\" са пределно ясни, по-голямата част от тях са описани в дългосрочен договор с Българския енергиен холдинг. Погасяват се краткосрочните дългове към \"Булгаргаз\", заяви Герджиков.    По думите му най-доброто решение за дружеството е заедно с Европейската банка за възстановяване и развитие да се стартира процедура за външен мениджмънт на дружеството, който да поеме ангажимент за инвестиции.", "date": "2019.11.19", "title": "Елен Герджиков: Борис Бонев трябва да стане зам.-председател на СОС"}
{"url": "http://epicenter.bg/article/Ministar-Taneva-se-sreshtna-s-badeshtiya-evrokomisar-po-zemedelie-i-razvitie-na-selskite-rayoni-/199250/2/0", "text": "Министърът на земеделието, храните и горите Десислава Танева се срещна с бъдещия европейски комисар по земеделие и развитие на селските райони Януш Войчеховски в Брюксел. Десислава Танева го запозна със структурата на земеделския отрасъл и производството в страната ни.    В рамките на срещата двамата обсъдиха нивата на директните плащания на държавите членки и възможността за сближаване им. Министър Танева представи позицията на България относно запазване на Преходната национална помощ. Тя обясни, че страната ни е инициирала декларация, в която призоваваме в регламента за преходните правила на Общата селскостопанска политика (ОСП) да се включи възможността за прилагане на Преходната национална помощ. Като същата да продължи да се прилага до приемането на правилата на новата ОСП.   „Продължаването на това подпомагане би осигурило сигурност и приемственост при предоставянето на подкрепа на земеделски стопани“, коментира Десислава Танева. Тя посочи, че към документа са се присъединили Кипър, Чехия, Унгария, Полша и Румъния, а по време на последното заседание на Съвета на ЕС по земеделие и рибарство, Латвия е подкрепила предложението.    Министърът на земеделието отправи официална покана към бъдещия еврокомисар да бъде гост на Празника на розата, който се провежда традиционно в гр. Казанлък през месец юни.", "date": "2019.11.19", "title": "Министър Танева се срещна с бъдещия еврокомисар по земеделие и развитие на селските райони "}
{"url": "http://epicenter.bg/article/Deputatite-shte-glasuvat-na-parvo-chetene-izmeneniya-v-Zakona-za-obshtestvenite-porachki/199251/2/0", "text": "Парламентът ще обсъди на второ четене промени в Закона за корпоративното подоходно облагане, според проектопрограмата за седмицата. В нея са и промени в постоянни комисии.    Депутатите ще гласуват и проект на решение за изменение на Решение на Народното събрание за възлагане на Сметната палата да извърши одит за съответствието на предоставената от Министерството на отбраната към НАТО информация, свързана с разходите за отбрана на България, съгласно класификацията и изискванията на НАТО.    Предвижда се също първо гласуване на изменения в Закона за обществените поръчки, както и второто четене на допълнение на Закона за отговорността на държавата и общините за вреди. В програмата е включено второто гласуване на Законопроект за марките и географските означения, както и първото четене на промени в Закона за туризма. В петък е предвиден и редовният парламентарен контрол.", "date": "2019.11.19", "title": "Депутатите ще гласуват на първо четене изменения в Закона за обществените поръчки"}
