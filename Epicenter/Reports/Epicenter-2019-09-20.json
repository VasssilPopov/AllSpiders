{"url": "http://epicenter.bg/article/Ninova-za-sluchayat-s-osvobozhdavaneto-na-Polfriyman--Podigravka--pozor-i-grozno-reshenie-na-sada/193207/2/0", "text": "Случаят с предсрочното освобождаване на Джок Полфрийман поставя въпроса за бързо приемане на предложението ни за премахването на съкратено производство.   Така лидерът на БСП Корнелия Нинова коментира случая с освобождаването на австралиеца, обвинен за убийството на 20-годишния Андрей Монов, предаде Агенция \"Фокус\".   „Като юрист бих казала, че решенията на съда не се коментират, но като човек и политик казвам, че това е подигравка с жертвите, техните семейства, мъката на тези хора и чувството за справедливост и възмездие на престъпници, убийци и изнасилвачи“, добави още тя.   Тя беше категорична, че тази тема няма цвят и партийност.   „Нека се съберем и да спрем с това безумие, защото този случаят не е единствен. Подигравка, позор и грозно решение на българския съд – така бих го коментирала“, каза още Нинова.   Внасяме предложение за създаване на анкетна комисия за случая с БНР, в България имаме диктатура в действие, каза още лидерът на БСП.   „От 3 години предупреждаваме за налагане на еднолична власт в България: пресконференции без журналисти, изключени микрофони на журналисти в МС и още много случаи на уволнение журналисти за това, че критикуват властта. Виждаме, че властта се опитва да замаже проблемите, но изключването на сигнала на БНР е безпрецедентен случай в историята на България. Искаме и политическата отговорност.   Борисов се опита да се измъкне от случая, казвайки, че някой е опитва да саботира правителството. Това е нелепо, защото СЕМ в мнозинството си е излъчен от ГЕРБ, а това е органът, който избира ръководството на БНР и БНТ“, добави още Нинова.", "date": "2019.09.20", "title": "Нинова за освобождаването на Полфрийман: Подигравка, позор и грозно решение на съда!"}
{"url": "http://epicenter.bg/article/Borisov--Byahme-protiv--quot-Belene-quot--zashtoto-ne-znaehme-kolko-shte-se-oskapi-tsenata-/193217/2/0", "text": "Бяхме против \"Белене\", защото не знаехме колко ще се оскъпи цената, заяви в парламента министър-председателят Бойко Борисов. Борисов бе в Народното събрание за участие в петъчния парламентарен котрол. Той отговори на въпрос на социалиста Антон Кутев накъде отиват българо-руските отношения. Депутатът от БСП поиска да разбере накъде се развиват т.нар. руски енергийни проекти. Антон Кутев поздрави Борисов за възможността да се построи „Турски поток“. Той напомни обаче, че България се е присъединила към ЕС по времето на премиера от БСП Сергей Станишев.   Хипотезата за втората АЕЦ сега е различна, защото имаме два български реактора, изтъкна министър-председателят в отговора си. И припомни, че България вече е купила двата ядрени реактора.   А що се отнася до Южен поток, Борисов припомни натиска от страна на ЕС и САЩ за неговото спиране. И изтъкна, че проектът вече е Балкански и отношението на ЕС е друго.   Борисов подчерта, че България води балансирана външна политика.   Каза и за мигрантската криза, която отново заплашва Европа. Натискът е върху Гърция, към нас турците спазват ангажимента си, посочи министър-председателят. И продължи: \"Явно, вниманието на европейците е насочено към средното Средиземноморие - Италия и малко внимание се обръща на това, което става в Гърция!\"        ", "date": "2019.09.20", "title": "Борисов пред парламента: За спирането на \"Южен поток\"  имаше натиск от страна на ЕС и САЩ"}
{"url": "http://epicenter.bg/article/Borisov--Podgotvya-se-poseshtenie-na-Putin-dogodina-vav-vrazka-sas-140-godishninata-ot-Osvobozhdenieto-/193219/2/0", "text": "Тази новина съобщи премиерът Бойко Борисов от парламентарната трибуна. Той отговори на въпрос на социалиста Антон Кутев за развитието на българо-руските отношения.   Австрия се опита да посредничи по отмяната на сакциите срещу Русия и вижте какво й се случи, изтъкна Борисов, явно имайки предвид скандала \"Ибиса\", който доведе до падане на правителството във Виена и предсрочни избори.   Според министър-председателят  В Съвета на Европа всички гласуват за тях без изключение. Сиреч има малко лицемерие\", каза той.   , обобщи ситуацията Борисов.   \"Може би един ден вие ще успеете. Текат много процеси. Мисля, че   Ако Минските споразумения се спазят, тогава ще паднат санкциите. Виждате, че в момента големите държави се бомбардират със санкции една срещу друга. Това влияе страшно много на търговията и отношенията“, обърна се Борисов към задалия въпроса Антон Кутев.   „ . Още доста неща сме направили в полза на Руската федерация и тяхното ръководство високо ги оценява.  , добави още премиерът.   А що се отнася до руските енергийни пректи, Бойко Борисов изтъкна, че нито по \"Белене\", нито по \"Турски поток\" е щяло да има позитивно развитие, ако \"не бяхме си ги избродирали\".   \r\n По думите на Борисов   България продължава да води преговори по този въпрос. \r\n   \r\n Премиерът коментира и двата големи енергийни проекта - АЕЦ \"Белене\" и \"Турски поток\". По думите на Борисов, проектът за изграждане на втора атомна централа се е провалил преди години заради липсата на яснота за неговата цена.   Премиерът още веднъж заяви, че без Русия няма да може да бъде довършена централата, защото доставчик на реакторите за нея е именно руската държавна компания \"Росатом\". \r\n   \r\n  Няма да бъде завършен проекта до Нова година, когато се очаква да спре транзита на природен газ през Русия, но и самата Сърбия няма да е готова дотогава. \r\n Премиерът коментира и санкциите на Европа спрямо Русия. По думите му, не е по силите на България да се намеси в позицията на Европейския съюз. \r\n \r\n   \r\n    ", "date": "2019.09.20", "title": "Борисов: Подготвя се посещение на Путин догодина във връзка със 140-годишнината от Освобождението!"}
{"url": "http://epicenter.bg/article/BSP-poiska-sazdavane-na-anketna-komisiya-v-parlamenta-za-BNR-/193222/2/0", "text": "БСП поиска да бъде създадена анкетна комисия в парламента за случая със спирането на сигнала на Българското национално радио, както и за оказван натиск върху журналисти в националната медия. Лидерът на партията Корнелия Нинова настоя да бъде поета политическа отговорност.     \"От вчера журналисти от БНР говорят за оказван натиск върху тях. Виждаме, че властта се опитва да замаже проблема и да го прехвърли на техническо равнище, но изключването на сигнала на БНР е безпрецедентен случай в историята на България и ние искаме и политическа отговорност, и истината докрай\", заяви Нинова.    От своя страна, премиерът Бойко Борисов заяви в кулоарите на парламента: „Ще помоля нашата парламентарна група, като председател на партията, да се присъедини веднага към тази анкетна комисия, която искат колегите от БСП, с нещо повече – пленарната зала да приеме решение Сметната палата като най-независим върховен орган, да влезе и да провери цялото управление на Националното радио досега“. Той припомни, че и в момента тече пълна проверка на БНР, инициирана от прокуратурата.", "date": "2019.09.20", "title": "Бойко Борисов подкрепя идеята за създаване на парламентарна анкетна комисия за БНР "}
{"url": "http://epicenter.bg/article/Ministar-Nikolina-Angelkova-otchete-rast-na-balgarskite-turisti-po-Chernomorieto-/193255/2/0", "text": "Във Варна днес министърът на туризма се срещна с представители на контролните органи и браншовите организации от Северното Черноморие. На срещата бяха обсъдени и обобщени резултатите от летния сезон. Министър Ангелкова посочи, че за месеците юни и юли страната ни е била посетена от над 2,7 млн. чуждестранни туристи, коетото в сравнение с предходния сезон е спад с 3,5%. „Предполагам ще се оправдаят и прогнозите на министерството за спад в туризма между 3 и 6%, които направихме в началото на годината“, коментира още Ангелкова. Това което се забелязва като тенденция, особено по отношение на националните курорти, е ръст по отношение на реализираните нощувки от страна на българските туристи и спад в рамките на 5 до 10% от страна на чуждестранните посетители.    Има разминавания в очакванията на туристите, свързани с All inclusive услугата, отбеляза министърът. Тя посочи още, че за да могат да се преодолеят негативните тенденции в сектора, се работи в посока за създаване на механизъм за организирания туризъм и неговото насърчаване през рекламата. Предстоят срещи с популярни личности, както и с блогъри и влогъри, които ще рекламират България като туристическа дестинация. фокусът на разговорите ще бъдат възможностите за културно-исторически туризъм у нас.  Целта е страната да се превърне в целогодишна туристическа дестинация.    „Колко е важен сектор туризъм за българската икономика, става ясно от приходите, които за миналата година бяха над 8 млрд. лв.“, допълни Николина Ангелкова.  По думите ѝ, още 15 милиона лева ще бъдат осигурени за реализация на механизма за насърчаване на организирания туризъм. Министърът допълни, че до 10 дни ще бъдат представени детайлите на този механизъм, като подчерта, че не става дума за субсидиране на чартърни полети. Ангелкова добави, че скоро ще бъде обявена отново и процедура за подобряване и актуализация на националния сайт за туристическа реклама.  ", "date": "2019.09.20", "title": "Министър Николина Ангелкова отчете ръст на българските туристи по Черноморието "}
{"url": "http://epicenter.bg/article/Radev/193259/2/0", "text": "Румен Радев разчупи тотално протокола на държавната администрация в България.   Снимката как държавния глава Румен Радев кара сутринта във велосипедната алея на бул. \"Витоша\" обиколи социалната мрежа и среща всеобщо одобрение.     Двама бодигарда от НСО също карат дискретно около Радев велосипед, без това да се набива на очи.    Радев обича да спортува, но напоследък не му оставало време, затова измислил този начин да компенсира и да се раздвижва.   Радев е със спортен екип, който сменил с костюм, когато започнал работният му ден в президенството, научи     Експрезидентът обяви, че мечтае да ходи на работа с колело при откриването на 63-та Международна колоездачна обиколка на България през 2013-та година.     Така например, само преди няколко месеца Воломир Зеленский обеща да разчупи стереотипа и да ходи на работа само с колело, ако бъде избран за президент на Украйна. И това стана, и Зеленски изпълни обещанието си!     Испанският крал   е известен не само със страстта си към бързите коли и яхти, но и с “кралското” си колело Colnago, подарено му от собствениците на легендарната италианска велокомпания Ернесто и Венченсина Колнаго. Кралят често може да бъде видян да кара велосипеда си в парка на двореца в Мадрид.   За да подкара велосипед обаче, на   му се наложило да надхитри Сикрет сървиз. Бившият американският президент обожавал да се придвижва с колело, но можел да си го позволи само по време на отпуска, именно заради засилената охрана около себе си.     Френският президент   пък върти педалите до степен на изтощение. Преди няколко години той дори припаднал заради прекомерно натоварване на сърцето, но това не го спряло само след месец пак да яхне колелото си.   Премиерът на Великобритания  също е страстен колоездач. Докато беше кмет на Лондон, той дори имаше амбицията да превърне своя град в най-чистото и зелено място на света.   Един от неговите предшественици   също често е ходил на работа с любимия си велосипед. Въпреки че е известен със своята бдителност, лидерът на торите два пъти е изненадван от крадци. Освен това, за да не му се присмиват, че когато кара велосипед, след него кара автомобил, той често отпращал охраната си.  ", "date": "2019.09.20", "title": "Президентът Радев тръгна на работа с велосипед! Шок в екипа му!"}
{"url": "http://epicenter.bg/article/Denyat-na-Nezavisimostta-shte-bade-otbelyazan-tarzhestveno-s-uchastieto-na-voenni-formirovaniya/193260/2/0", "text": "Денят на Независимостта 22 септември ще бъде тържествено отбелязан в гарнизоните в цялата страна. Това съобщиха от пресцентъра на Министерството на отбраната.   На 21 и 22 септември в честванията по повод 111-ата годишнина от провъзгласяването на Независимостта на България ще участват представителни формирования от: Сухопътните войски, Военноморските сили (ВМС), Военновъздушните сили (ВВС), Националната гвардейска част (НГЧ), Съвместното командване на силите (СКС), Националния военен университет (НВУ) „Васил Левски“, Висшето Военноморско училище (ВВМУ) „Н. Й. Вапцаров“.    Кулминацията на тържествените прояви е в град  , където тържествата продължават три дни. На 22 септември от 19.30 ч на площад „Цар Асен“ ще се проведе тържествена проверка (заря), в която ще участва представителна част на НВУ. Преди нея курсанти от военния университет ще покажат строеви хватки с оръжие.    По-рано същия ден от 09.00 ч пред храм „Св. 40 мъченици“ ще бъде отслужен тържествен водосвет на бойното знаме на НВУ „Васил Левски” и знамената на държавни институции. От 10.30 ч в Архитектурно-музеен резерват „Царевец” започва военният ритуал по издигане националното знаме на Република България. След официалните слова и празничния благослов, ще бъдат поднесени венци и цветя на Пирамидата на Независимостта. Курсанти от НВУ ще участват и в празнично шествие, което ще завърши с полагане на гирлянди на паметник „Майка България”.    В шествието ще се включат и участниците в ХІII-ия Международен фестивал на военните оркестри. В продължение на три дни Велико Търново е домакин на престижната и емоционална среща на военни духови оркестри от различни държави. В деня на Независимостта 22 септември от 12.30 ч пред сградата на „Български пощи“ във Велико Търново граждани и гости на града ще могат да се насладят на своеобразен шоу-спектакъл на участниците във фестивала с разнообразна емоционална програма: от военни маршове, до съвременни музикални произведения.    Символичен домакин на проявата е Фестивалният военен духов оркестър (в него влизат формациите на военния оркестър на НВУ „Васил Левски” и военният духов оркестър на 2-ра механизирана бригада – Стара Загора). В ХІII-ия Международен фестивал на военните оркестри участват още Представителният духов оркестър на Сухопътните войски и Представителният оркестър на Националната гвардейска част. Чуждестранните гости са оркестърът на Републиканската гвардия на Алжир и Военният духов оркестър при Военновъздушна академия „Хенри Коанда” град Брашов, Румъния. На 23 септември от 09.30 ч на площад „Цар Асен“ отново ще има шоу-спектакъл на участниците в ХІІI-ия Международен фестивал на военните оркестри.    С церемонии по издигане на националния флаг на Република България, благодарствени молебени и тържествени ритуали по полагане на венци и цветя пред паметниците на героите, загинали по бойните полета за свободата и независимостта на Родината, ще бъде честван празничният ден 22 септември в градовете Стара Загора, Хасково, Ямбол, Плевен, Казанлък, Асеновград, Белене, Свищов, Шумен, Сливен, Горна Оряховица, Благоевград, Враца, Чирпан, Елин Пелин, Сандански.    на 22 септември Военният духов оркестър на 61-ва механизирана бригада ще изнесе тържествен концерт. Ден по-рано, на 21 септември от 20.00 ч. по традиция в село Климент, Община Карлово, ще се проведе тържествената проверка (заря) в памет на героите.  В Русе в тържествените прояви ще участват военнослужещи от формирования на Сухопътните войски и ВВС.  от 09.30 ч. започва ритуалът по тържествено издигане на националното знаме и молебен за България (на площад „Независимост”, пред сградата на Окръжен съд Варна). Участват Представителният духов оркестър на ВМС и почетен караул от ВВМУ. От 18.30 ч. за граждани и гости на Варна ще има концерт на Представителния духов оркестър на ВМС на входа на Морската градина.    от 09.30 ч. започва ритуал по тържествено издигане на националното знаме (пред Община Бургас на площад „Атанас Сиреков”) с участието на представителни части на ВМС, СКС и ВВС от гарнизона. След него представителна част на ВМС ще участва в ритуал по полагане на венци и цветя на паметника на 24-и Черноморски полк пред Военен клуб Бургас.    от 09.30 ч. представителна част на ВМС участва в церемония по издигане на националното знаме (в района на амфитеатър „Аполония“ и поднасяне на венци и цветя пред Паметната арка на загиналите във войните воини от Созопол.   , тържествено ще бъде открит бюст-паметник на Апостола на свободата Васил Левски с участието на представителна част на ВМС.", "date": "2019.09.20", "title": "Денят на Независимостта ще бъде отбелязан тържествено с участието на военни формирования"}
{"url": "http://epicenter.bg/article/Zapochva-savmestna-balgaro-amerikanska-podgotovka--Trakiyska-esen---2019-g--/193261/2/0", "text": "За поредна година в нашата страна ще се проведе съвместната българо-американска подготовка „Тракийска есен – 2019 г.“ В нея ще участват до 620 военнослужещи от българските Въоръжени сили и до 100 военнослужещи от Военновъздушните сили на САЩ в Европа. Това съобщиха от пресцентъра на Министерството на отбраната.   По време на подготовката ще се изпълняват дневни и нощни учебно-тренировъчни и бойни парашутни скокове от самолети С-130 J „Херкулес” и „Спартан“. Българските и американските екипажи ще извършват тактически полети на малка височина, превоз на войски и товари, стоварване на тактически въздушни десанти и ще отработват задачи за доставка на хуманитарна помощ за бедстващо население. В съвместната подготовка ще участват и самолети C-21 и МиГ-29, както и зенитно-ракетен дивизион от състава на българските ВВС.    „Тракийска есен – 2019 г.“ ще се проведе в периода 20 септември – 7 октомври 2019 г. в района на летищата Пловдив и Чешнегирово и авиобаза Крумово.    Съвместната българо-американска подготовка ще допринесе за усъвършенстване на оперативните способности на подразделенията от декларираните за участие в мисии формирования. Българските военнослужещи ще подобрят тактическите си умения и ще обменят опит в изпълнението на задачи, техники и процедури по стандартите на НАТО.", "date": "2019.09.20", "title": "Започва съвместна българо-американска подготовка „Тракийска есен – 2019 г.” "}
{"url": "http://epicenter.bg/article/Tsatsarov-i-Geshev-se-sreshtnaha-v-Haga-s-prezidenta-na-Evrodzhast-Ladislav-Hamran/193199/3/0", "text": "Главният прокурор Сотир Цацаров и зам.-главният прокурор Иван Гешев проведоха работна среща в Хага с президента на Евроджъст Ладислав Хамран. Това съобщиха от пресцентъра на Прокуратурата.   Основна тема в разговорите бе сътрудничеството в борбата с организираната престъпност и корупцията, противодействието на тероризма, трафика на хора и нелегалната миграция. Участие в обсъжданията взеха и българският представител в Евроджъст Иванка Которова и завеждащият отдел „Международен“ във Върховна касационна прокуратура Цветомир Йосифов.    В хода на срещата главният прокурор Сотир Цацаров и президентът на Евроджъст Ладислав Хамран подчертаха отличната съвместна работа. Като примери бяха посочени множество успешни операции, сред които ХАЛИФАКС (срещу незаконната миграция); акцията срещу финансирането на тероризъм по системата Хавала; арестът на лидери на ОПГ за данъчни престъпления, арестувани в Испания и предадени на българските власти; задържането на телефонни измамници на територията на Румъния, както и действията на съвместния екип за разследване между България и Норвегия, довели до ареста на лица, занимаващи се с детска порнография. Обсъдена бе и работата на Националното бюро на България в Евроджъст, на която г-н Хамран даде висока оценка. През 2018 г. българското бюро в европейската организация е работило по 454 случая на международно сътрудничество при разследването на престъпления (6-то място по обем работа сред 28-те държави-членки - след Италия, Германия, Франция, Австрия и Румъния). Евроджъст е орган на Европейския съюз за наказателноправно сътрудничество, той подпомага и координира разследванията на отделните държави-членки по определени видове престъпления като тероризъм, организирани престъпни групи, трафик на хора, наркотици, оръжие, корупция, измами, незаконна миграция и други видове тежка организирана престъпност.   Всяка държава-членка има свое Национално бюро в седалището на организацията в Хага, Кралство Нидерландия. Решенията на Евроджъст се вземат от орган, наречен Колегия, който избира за президент един от 28-те национални представители с мандат от 3 години. Ладислав Харман оглавява институцията от ноември 2017 г. Той е прокурор с над 20-годишен опит в сферата на икономическите престъпления, корупцията и възстановяване на активи.", "date": "2019.09.20", "title": "Цацаров и Гешев се срещнаха в Хага с президента на Евроджъст Ладислав Хамран"}
{"url": "http://epicenter.bg/article/Temenuzhka-Petkova--Otnosheniyata-ni-s-Rusiya-sa-pragmatichni-i-se-osnovavat-na-vzaimen-interes/193194/4/0", "text": "Отношенията ни с Русия са прагматични и се основават на взаимен интерес. Това каза министърът на енергетиката Теменужка Петкова в интервю за предаването „Тази сутрин“ по БТВ.   Тя добави по време на провелото се 17-о заседание на Междуправителствената комисия между Българи и Русия за икономическо и научно-техническо сътрудничество въпросът за така наречения шпионски скандал не е бил повдиган от руска страна. „По време на заседанието бяха обсъдени абсолютно всички въпроси от двустранен интерес. По никакъв начин тези събития не са повлияли на нашите отношения.“, посочи тя. Тя добави, че са били обсъждани важни въпроси в областта на енергетиката, транспорта.   Решенията, които се взимат в рамките на Междуправителствената комисия са възможно най-доброто за България. Защитаваме националните си интереси, но не е ставало дума за т.нар. шпионски скандал. Категорични сме, че той не се е отразил на отношенията ни с Русия, подчерта енергийният министър. \"От началото на процеса за Турски поток досега всичко е извършено в рамките на законодателството и не виждам причина да има проблеми. Беше направена промяна в енергийната стратегия на страната и този проект е сред стратегическите. Нямаме време за губене, трябва да започнем реални строителни дейности.     От 1 януари 2020 година трябва да тече газ по тръбата, но тази дата няма как да бъде изпълнена, ще направим всичко възможно да съкратим сроковете. Много скоро трябва да бъдат завършени първите 11 км, след това е налице съществуваща инфраструктура\", обясни още Петкова.    Попитана дали ще се плащат милиони левове като санкции, тя бе категорична, че не. \"Нека българските граждани да бъдат спокойни. Няма клаузи за санкции в договорите\", категорична е тя.   \"Не се отказваме от транзитните такси след 2030 година, направили сме икономически анализ и това, което се показва от тях е, че ще получим над това, което ще е като приход от такси. До 250 дни трябва да бъде изграден проекта. В началото на 2020 година трябва да сме готови. На никого нищо не се подарява, а отстояваме нашия национален интерес. Никой няма интерес да има едни празни тръби. Ще изискваме това, което се дължи по договор, разбира се. Тръбите са наши, решението е наше, трябва да реагираме адекватно и да запазим стратегическото си място на газовата карта на Европа. За Турски поток даваме близо 2 млрд. лева. А ще спечелим над 9 млрд. лева. Това е в пъти повече от всеки друг вариант\", обясни още енергийният министър.    На въпрос дали ще се случи АЕЦ \"Белене\", тя заяви, че много се надява. \"Надявам се да има възможност за един успешен изход от този казус. Държавата ще участва в този проект - ще имаме блокираща квота, също и като собственик на материалната база. Интересът е много голям и заявките са направени за срок от 20-25 години. Северна Македония иска да купува 10% от произведения ток за целия живот на централата. По отношение на процедурата - до средата на 2020 година трябва да приключи\", обясни министър Петкова.    \"До 30 години е удължен животът и на двата реактора на АЕЦ \"Козлодуй\", каза тя.  ", "date": "2019.09.20", "title": "Теменужка Петкова: Отношенията ни с Русия са прагматични и се основават на взаимен интерес"}
{"url": "http://epicenter.bg/article/Valeriya-Veleva-kam-sadiya-Kalpakchiev--S-kakvo-zasluzhi-ubietsat-Polfriyman-prezhdevremennata-si-svoboda-/193187/11/0", "text": "Питам съдия Калпакчиев – с какво заслужи убиецът Джок Полфрийман преждевременната си свобода?   Вчера Българският съд освободи преждевременно убиеца Джок Полфрийман – осъден през 2011-а на 20 години затвор за това, че наръга с нож и уби по най-зверски начин студента Андрей Монов и рани Антоан Захариев в центъра на София. Запомнете имената на съдиите, постановили това решение: Председател на Софийския апелативен съд Калин Калпакчиев и членове Весислава Иванова и Виолета Маг даличева. И си представете как биха постъпили те, ако бяха на мястото на Бащата на убития Андрей Монов... Не с чувството за Мъст, а с усещането за Справедливост и Възмездие, което трябва да има във всяко демократично общество. Аз съм дъщеря на съдия. През целия ми съзнателен живот са минавали дела за престъпници, на които моята майка-съдия в продължение на 40 години е трябвало да издава присъди. И винаги ми е казвала едно и също: „Всеки трябва да си получи заслуженото, защото всеки трябва да отговаря за постъпките си”. Това е нормата за правилния живот, за нормалното ни присъствие като общност на тази земя. Иначе се превръщаме в индивиди, за които общото няма значение. Питам съдия Калин Калпакчиев - с какво заслужи индивидът - убиецът Джок Полфрийман преждевременната си свобода? Какво той даде на обществото, че да получи такъв бонус от него? Или защото този Съд е в ожесточена война с Прокуратурата и сега чрез делото „Джок Полфрийман” трябва да си го върне на Обвинението! Това ли е цената?! И кой я плаща? Обществото, естествено! Не знам, не са известни още мотивите на съда за това решение. Но каквито и да са, те са против Обществения мир, против Обществетите нрави, против човешкото възприятие за Справедливост и Възмездие! И общност. И обяснете на този на народ що е юрисдикция и юриспундеция в случая \"Джок Полфрийман\"! И що е Право в името на народа! В нашето болно общество, което живее в ежедневен стрес от насилие, мерзост, омраза, агресия, изнасилване и отнемане на човешки живот, да пуснеш предсрочно един убиец на свобода, е равносилно да кажеш на това общество: Живей като в джунгла! Който може – ще оцелее! Койте не може – ще попадне под ножа на Джок Полфрийман и другите като него! Кажете го, г-н Калпакчиев, на майките на синовете като Андрей Монов! Кажете го на бащите на хилядите млади Андреймоновци! На студентите, които се разхождат из София. Кажете ни, г-н Калпакчиев, в джунгла ли живеем? По законите на джунглата ли да възпитаваме децата и внуците си? И как да ги опазим от убиеца Джок Полфрийман, когото вие така великодушно пуснахте на свобода?", "date": "2019.09.20", "title": "Валерия Велева към съдия Калпакчиев: С какво заслужи убиецът Полфрийман преждевременната си свобода?"}
{"url": "http://epicenter.bg/article/Balgariya-stana-palnopraven-chlen-na-Evropeyska-mrezha-za-literatura-i-knigi-/193209/6/0", "text": "Народното събрание ратифицира единодушно и на две четения Рамковото споразумение за проекта „Традуки“ и присъединяването на министерството на културата към него за популяризиране на българските автори в Европа.    В проекта участват културните ведомства на редица европейски държави, както и страни като Албания, Босна и Херцеговина, Косово, Хърватия, Черна гора, Северна Македония, Румъния, Лихтенщайн, Швейцария и др. С присъединяването на Министерството на културата ще се подпомага участието на българските книгоиздатели в международни панаири на книгата и ще се популяризират български автори и произведения чрез превод на различни езици, както и чрез срещи между автори, преводачи, издатели, критици и учени.    Проектът предвижда още обмен на опит в областта на превода на белетристика и научно-популярна литература, както и възможност за популяризиране на българската съвременна детско-юношеска литература.    Финансовият принос на българското Министерство на културата към проект „Традуки“ ще бъде в размер на 10 000 евро.    Участието на страната ни дава възможност за подпомагане на българските книгоиздатели в международни панаири на книгата, както и български автори да представят произведенията си на европейската сцена. Освен това българските автори ще могат да популяризират произведенията си чрез превод на разнообразни езици, което ще даде тласък на родната ни литература и кногоиздаване.", "date": "2019.09.20", "title": "България стана пълноправен член на Европейска мрежа за литература и книги "}
{"url": "http://epicenter.bg/article/Gorbachov-napisa-nova-kniga/193189/7/0", "text": "Последният съветски президент Михаил Горбачов скоро ще публикува нова книга, представена като неговото политическо завещание, в която бившият лидер ще изложи вижданията си за 21 век, съобщи днес неговия издател, цитиран от Франс прес.    Озаглавена \"Бъдещето на глобалния свят\", творбата на 88-годишния Горбачов ще има световна премиера на 23 септември в Германия и на 2 октомври във Франция.    \"Световната политика следва изключително опасен развой. Съвременните военни дейности са предвестник на реална война\", предупреждава бившият лидер, на страниците на новата си книга, според издателя й.    Лауреатът на Нобелова награда за мир отбелязва, че \"осигуряването на мира е ключово условие за решаването на глобалните проблеми като климатичните промени, международния тероризъм, миграцията и други предизвикателства, върху които се фокусира вниманието на държавите и на международните организации\".    Книгата му ще излезе от печат малко преди 30-ата годишнина от падането на Берлинската стена - по времето, когато Горбачов бе лидер на Съветския съюз.  ", "date": "2019.09.20", "title": "Михаил Горбачов написа нова книга"}
{"url": "http://epicenter.bg/article/Kristin-Lagard--Svetovniyat-rastezh-e-nestabilen-i-zastrashen/193190/7/0", "text": "Световният растеж е нестабилен и застрашен, най-вече заради напреженията в международната търговия, заяви вчера генералната директорка на Международния валутен фонд Кристин Лагард в интервю за Франс прес.    Тя призова световните лидери да водят диалог за преодоляване на несигурностите, завладели света, имайки предвид търговската война между САЩ и Китай, оказваща тежест върху световната търговия, и Брекзит, вещаещ несигурно бъдеще за Европа.    \"Независимо дали става дума за търговски отношения, Брекзит или технологични заплахи, това са проблеми, създадени от човека, които могат да бъдат решени от човека\", каза тя.  Лагард добави, че в тази ситуация \"малко женственост няма да навреди\".    МВФ понижи през юли прогнозите си за световния растеж до 3,2 процента.    Организацията за икономическо сътрудничество и развитие пък преразгледа към силно понижение прогнозата си за световния икономически растеж през 2019 и 2020 година, свеждайки я до най-ниското равнище от финансовата криза през 2008-2009 година.  ", "date": "2019.09.20", "title": "Кристин Лагард: Световният растеж е нестабилен и застрашен"}
{"url": "http://epicenter.bg/article/Sofiya-Loren-na-85--Harakterat-e-nay-vazhnata-chast-ot-krasotata/193204/10/100", "text": "Днес София Лорен навършва 85 години. И през повечето то тях тя е в положението на пример за женственост, красота, а през последните години и за неостаряващ дух и силна воля. \r\n \r\n Лорен, чието истинско име е София Вилиани Шиколоне, се ражда на 20 септември 1934 в. в Рим, Италия и прекарва детството си в Пацууоли (близо до Неапол).   Баща ѝ Рикардо Шиколоне изоставя майка Ромилда Вилиани и тя отглежда сама децата си. София има по-малка сестра Анна-Мария. Жени се за Карло Понти, с когото е до смъртта му през 2007 г. Имат двама синове - Едоардо и Карло младши.   Когато София е на 6 години брадичката ѝ е пронизана от шрапнел по време на бомбардировките през Втората световна война. Преди да избере псевдонима си Лорен, София се снима под имената София Лазаро и София Шиколоне.   Има две номинации за \"Оскар\" и печели една награда, после я награждават и за цялостен принос към киното. Има и награда \"Грами\".   Номинираната е за \"Златен глобус\" осем пъти и взима награда пет от тях. Носителка е и на отличието \"Сесил Демил\".   София Лорен е много добър готвач и е издала три кулинарни книги.   През 1949 г. тя взима участие в в конкурса за красота \"Queen of the Sea\" и се класира на второ място. Печели билет за Рим, където започва да работи като модел и да се снима във филми.   В началото на 50-те се явява и на конкурса за Мис Италия. И отново се класира на второ място. Карло Понти е в журито на този конкурс. През 1951 г. прави първата си поява в киното, макар и без реплики, във филма \"Quo Vadis\".   В началото на 50-те започва да използва артистичния псевдоним Лорен. На 23 октомври 1953 г. е премиерата на \"Аида\", където София играе главната роля.   През 1962 г. печели \"Оскар\" за \"Чочарка\". През същата година бракът, който има с Карло Понти вече от пет години, е анулиран, тъй като Ватиканът, както и законът в Италия не признават развода му с Джулиана Понти. София и Карло са принудени да анулират брака си, след като са издадени заповеди за арестуването им.   1964-1965 София се мести с Карло във Франция и става френски гражданин.   След като италианските власти признават развода на Карло и Джулиана, София и Понти се женят отново на 9 април 1966 г.   През 1979 г.е обвинена в укриване на данъци заедно със съпруга ѝ, злоупотреба с държавни средства и нелегален експорт на италиански произведения на изкуството. Карло Понти е осъден на четири години затвор и на глоба от 24 милиона долара. Всички обвинения срещу него са свалени през 1987 г.   През 1982 г. София Лорен на практика изтърпява 17 дни от определеното ѝ наказание 30 дни затвор за неплатени данъци. През 1991 печели \"Оскар\" за цялостен принос към киното. През 2009 г., след 5 години отсъствие от екрана, се появява във филма \"Девет\".   През 2014 г. публикува мемоарите си \"Вчера, днес и утре. Моят живот\".   Тази година София Лорен се снима във филм на сина си Едоардо, който все още не е излязъл на голям екран.   На 85 София Лорен е живото доказателство, че характерът е най-важната част от красотата.   Източник: Дир.бг", "date": "2019.09.20", "title": "София Лорен на 85: Характерът е най-важната част от красотата"}
{"url": "http://epicenter.bg/article/Merak--Madona-dava---20-mln--na-Glista-da-zabremenee-ot-nego/193214/10/0", "text": "  Поводът бе интервю на 5-кратния шампион на НБА и член на Залата на баскетболната слава за The Breakfast Club, в което приятелят на Северна Корея и на диктатора Ким разкри: \"Мадона ми каза, че ако зачене от мен, ще ми даде 20 милиона долара, когато се роди детето“.     По думите му Мадона била напълно сериозна, защото на всяка цена искала да има дете. Родман е убеден, че скандалната поп звезда е направила същото предложение и на други потенциални бащи на детето й.   Източник: Канал 3", "date": "2019.09.20", "title": "Мерак: Мадона дава $ 20 млн. на Глиста да забременее от него"}
{"url": "http://epicenter.bg/article/Premierat-Borisov-zastava-pred-deputatite/193188/2/0", "text": "Премиерът Бойко Борисов ще участва в петъчния парламентарен контрол. Това предвижда програмата за работа на Народното събрание. Министър-председателят ще отговаря на депутатско питане.    Въпросът към Борисов е свързан с националната политика на правителството на Република България за развитие на отношенията с Руската федерация за успешно реализиране на българските национални интереси.   Контролът започва в 11.00 ч. Освен министър-председателя, в него ще участват 7 министри от кабинета „Борисов“ 3. На депутатски питания ще отговарят министърът на здравеопазването Кирил Ананиев, вицепремиерът и министър на външните работи Екатерина Захариева, министърът на вътрешните работи Младен Маринов, министърът на образованието и науката  Красимир Вълчев и министърът на околната среда и водите Нено Димов.   Преди парламентарния контрол на вниманието на депутатите се поставя ратификацията на Анекс към Рамковото споразумение за Проект \"Традуки\". Проектът „Традуки“ има за цел да популяризира българските автори в Европа.", "date": "2019.09.20", "title": "Премиерът Борисов застава пред депутатите"}
{"url": "http://epicenter.bg/article/Pravozashtitnikat-adv--Mihail-Ekimdzhiev-podkrepya-Maya-Manolova-za-kmet-na-Sofiya--/193198/2/0", "text": "Известният правозащитник адвокат Михаил Екимджиев се обяви в подкрепа на кандидатурата на Мая Манолова за кмет на София.    Това стана ясно от негово видеообръщение, публикувано във фейсбук.    \"Мая Манолова има всичките качества да бъде един успешен кмет. Най-силните ѝ качества са нейната честност, нейната чувствителност към проблемите на хората и нейната нечовешка готовност и упоритост да отстоява техните каузи, не своите\", заявява Екимджиев.    Манолова сподели видеото на Екимджиев със следния коментар:    \"Михаил Екимджиев - светъл човек, красив ум, абсолютен професионалист, убеден правозащитник и по призвание, и по професия, безценен приятел. Мишо, благодаря за подкрепата!\" ", "date": "2019.09.20", "title": "Правозащитникът адв. Михаил Екимджиев подкрепя Мая Манолова за кмет на София"}
{"url": "http://epicenter.bg/article/Nova-shema-za-zdravno-osiguryavane-/193212/2/0", "text": "Нов здравен модел ще бъде въведен след постигането на политически консенсус. Това обяви министърът на здравеопазването Кирил Ананиев по време на парламентарния контрол в Народното събрание. По думите на Ананиев, предложената нова схема за здравно осигуряване предвижда демонополизация на Националната здравноосигурителна каса и лицензирането на частни фондове, които да управляват парите за здравеопазване. Националната здравноосигурителна каса ще се лицензира като застраховател, така че да има всички условия за конкуренция с останалите фондове.    Всеки пациент ще има право сам да избере фонда, който ще управлява парите му за здравеопазване. Министерството не предвижда увеличаване на здравните вноски. Както и досега те ще се събират от Националната агенция за приходите. В зависимост от избрания фонд, а съответната сума ще се прехвърля към него, като се умножава с определен коефициент.    Новият модел ще може да влезе в сила във финансовата година когато бъде лицензиран първият фонд, обясни още Ананиев.", "date": "2019.09.20", "title": " Кирил Ананиев:  Нов здравен модел ще бъде въведен след политически консенсус"}
{"url": "http://epicenter.bg/article/Borisov-kam-mediite--Nayama-da-se-vkarvam-vav-vashite-vrazhdi--kazal-sam-na-politsaite-da-badat-vezhlivi/193213/2/0", "text": "Казал съм на полицаите да бъдат максимално вежливи, обясни пред журналистите Борисов.   Според Борисов  отговори Борисов на журналистически въпроси за проблемите в БНР. \"В момента Прокуратурата извършва пълна проверка. След парламентарния контрол ще помоля нашата парламентарна група да се присъедини към анкетната комисия. заяви пред журналисти премиерът Бойко Борисов във връзка със скандала покрай националното радио   Не зависи какво ще напиша аз, мога да поискам Сметната палата да влезе там, отговори той на въпрос дали ще поиска разпечатките от телефонните разговори на шефа на БНР Светослав Костов, за да се види кой му се е обаждал и е упражнявал натиск да махне Силвия Великова, както твърди тя пред СЕМ, каза още Борисов.   \"  посочи премиерът Борисови от парламентарната трибуна..  \"За радост с този ръководител на националното радио никога не съм се чувал с, не го и познавам\", допълни премиерът. \"  обясни Бойко Борисов на въпрос относно предсрочното освобождаване на Джок Полфрийман.   Министър-председателят е в Народното събрание за участие в парламентарния контрол.  Бойко Борисов трябва да отговори на въпроса на депутата от БСП Антон Кутев за националната политика на правителството на България за развитие на отношенията с Руската федерация за успешно реализиране на българските национални интереси.    ", "date": "2019.09.20", "title": "Борисов към ПИК: Няма да се вкарвам във вашите вражди! Сметната палата да влезе в БНР!"}
{"url": "http://epicenter.bg/article/Korneliya-Ninova--Za-BSP-e-izklyuchitelno-vazhno-da-razvivame-lyava-politika-v-obshtinite/193223/2/0", "text": "„На днешния форум, освен да споделим опита си и да обменим добри практики, трябва и да споделим общи проблеми, които да очертаят общи политики”. Това каза председателят на НС на БСП Корнелия Нинова на международна конференция „За единни Балкани в социална Европа” организирана от ГС на БСП-София и Национална асоциация за международни отношения, в която взеха участие и кметове от Гърция,Румъния и Албания.   Тя добави, че много често, в последно време, се чува, че няма леви и десни политики. „Ние не споделяме това мнение. Има лява политика както на европейско равнище, така и на национално и местно. За нас е изключително важно да развиваме лява политика в общините, където управляват наши кметове – безплатни детски градини, добро инфраструктурно развитие, социална политика, развитие на малкия и среден бизнес, стимулиране на млади семейства и други”, коментира Нинова. Лидерът на левицата каза още, че за БСП е важен и въпросът за отношенията между централна и местна власт, тъй като в България има проблем с това. „У нас отношенията между тях се изкривяват в полза на изпълнителната власт, която действа субективно и не минават по пътя на закона и институциите”, коментира още Корнелия Нинова.  „За левите партии местната власт е от изключително значение, защото тя дава възможност за реални действия за подобряване на живота на гражданите. Представителите на левицата в местната власт можете всеки ден да решавате проблемите на хората, особено когато хората са избрали личности, за които по-добрият живот на гражданите е от първостепенна важност”, заяви зам.-председателят на Народното събрание Кристиан Вигенин при откриването на конференцията. Той добави, че социална Европа е невъзможна без социална местна власт. „Наша обща задача трябва да бъде превръщането на Балканите в истинска част от ЕС. Това ще стане, когато имаме адекватна социална политика и качество на живот, което съответства на средноевропейските равнища”, каза още Вигенин. Социалистът коментира още, че в тази посока ни очаква много работа. „Надявам се работата на този тип конференции да продължи, за да си помагаме в намирането на работещи решения. ПГ на „БСП за България” следим с особено внимание работата на местната власт и сме готови да подпомагаме работата им”, заключи Кристиан Вигенин.  ", "date": "2019.09.20", "title": "Нинова с кметове от Гърция,Румъния и Албания: За БСП е важно да развиваме лява политика в общините"}
{"url": "http://epicenter.bg/article/Mirolyuba-Benatova-stana-shofyor-na-taksi/193225/2/0", "text": " За настоящата си работа бившата репотерка се похвали сама с дълъг пост в социалната мрежа Фейсбук.    Не е ясно откога Бенатова върти волана из столичните улици и дали не е влязла в роля, за да натрупа реални впечатления за нова поредица.   Припомняме, че Бенатова напусна журналистическите среди в началото на лятото тази година, след като бе освободена от родния телевизионен екран.   ", "date": "2019.09.20", "title": "Миролюба Бенатова стана шофьор на такси: Оказах се излишна за българския медиен свят!"}
{"url": "http://epicenter.bg/article/Korneliya-Ninova--Vnasyame-anketna-komisiya-za-BNR/193226/2/0", "text": "\"Днес ПГ на „БСП за България” внасяме предложение за създаване на анкетна комисия в парламента за случая в БНР\".   Това заяви лидерът на БСП Корнелия Нинова пред журналисти в Народното събрание.   И продължи: \"От три години предупреждаваме за налагане на еднолична власт в България. Вече имаме диктатура в действие. Започна с изключените микрофони на журналистите в Министерския съвет, пресконференция без журналисти, журналисти, водени с белезници на разпити като свидетели. Можем да изреждаме и много случаи на уволнени журналисти за това, че са си позволили да критикуват властта. От вчера журналисти от БНР говорят за оказван натиск върху тях. Виждаме, че властта се опитва да замаже проблема и да го прехвърли на техническо равнище, но изключването на сигнала на БНР е безпрецедентен случай в историята на България. Ние искаме политическа отговорност и истината докрай. Г-н Борисов се опита да се измъкне и от този случай, казвайки че някой саботира правителството. Това е абсолютно неприемливо, защото СЕМ в мнозинството си е излъчен от ГЕРБ. Този съвет избира ръководството на БНР и БНТ. Отговорността е при тях. От това - дали депутатите на ГЕРБ ще подкрепят нашето предложение за анкетна комисия, ще разберем, дали управляващите искат да се стигне до истината или искат и този случай на посегателство върху свободата на медиите и изразяването на различно мнение да бъде замазан до следващия. Не можем да допуснем повече този поход – и винаги да се измъквате от отговорност по различни начини. По думите на Борисов, срещу правителството бил извършен саботаж – излиза, че той сам на себе си е направил саботаж, защото както казах - и СЕМ, и ръководството на БНР са излъчени и са функция на ГЕРБ. Не ми е в стила да говоря като Борисов, но не знам кой при тях е главанак – но да не ни правят нас всички на такива. Настояваме за анкетна комисия и истината докрай.\" ", "date": "2019.09.20", "title": "Корнелия Нинова: Внасяме предложение за анкетна комисия за БНР!"}
{"url": "http://epicenter.bg/article/-Svetoslav-Kostov-e-bil-otkaran-predi-minuti-s-lineyka-na--quot-Barza-pomosht-quot-/193227/2/0", "text": "Генералният директор на Българското национално радио Светослав Костов е бил откаран преди минути с линейка на \"Бърза помощ\". На Костов му е прилошало и са били повикани спешните медици, съобщиха за от радиото.    Предполага се, че Костов вдигнал много високо кръвно, след като през последните дни името му бе във фокуса на скандалите около БНР.    Журналисти от редколегията на \"Хоризонт\" му поискаха оставката от СЕМ, медийните надзорници ще обсъждат въпроса идната седмица, а ГЕРБ и БСП искат анкетна комисия за спирането на радиосигнала на 13 септември и за оказван натиск върху журналисти.", "date": "2019.09.20", "title": " Светослав Костов е бил откаран преди минути с линейка на \"Бърза помощ\""}
{"url": "http://epicenter.bg/article/Fandakova-pravi-detska-poliklinika-v-Sofiya--Shefat-na--quot-Maychin-dom-quot--vliza-v-lisata-na-GERB-Sofiya/193228/2/0", "text": "  Това обяви пред журналисти кметът на София и кандидат за нов мандат  Йорданка фандъкова по време на посещението си в ''Майчин дом'', където присъства на представянето на телемедицинска система за дистанционно мониториране на детските сърдечни тонове при бременни. Системата се въвежда за първи път в България.   От думите й стана ясно, че шефът на родилното отделение на \"Майчин дом\" проф. Асен Николов влиза в листата на ГЕРБ за общински съветници в София. \"Професорът е доказан авторитет, експертиза, опит и възможност да защитава интересите на гражданите на София като цяло, той е един от националните консултанти по акушерство и гинекология\", посочи Фандъкова, мотивирайки решението си да го покани в листата за общински съветници, да бъде част от иновативния екип на Столична община.    Фандъкова разгледа и нова апаратура за дистанционно проследяване на тоновете на бебето и маточните контракция във втората половина на бременността.  Най-много бебета на София се раждат тук и \"Майчин дом\" е пример и лидер във въвеждането на технологиите и иновациите, каза Фандъкова и благодари на шефа на родилното отделение проф. Асен Николов и за иновациите, и за невероятния му екип.   Г-жа Фандъкова е изключително достоен човек и кмет, който е доказал своята ефективност в досегашното управление, отговори проф. Николов.  \"Майчин дом\" вече има борд от настоятели, където е и кмета Фандъкова. Тя е човек, който направи много неща по време на мандатите си, обясни и шефът на болницата проф. Иван Костов.  И похвали кметицата както за общинския фонд за ин-витро, така и за това, че е организирала първия мащабен скрининг за рак на гърдата, в който са участвали над 7000 учителки. Откриване на клиника за хирургия на рака на гърдата планират в \"Майчин дом\", съобщи проф. Костов.   За новата детска поликриника Фандъкова заяви:,,Искахме сградата да се освободи, защото имаме идеи за нейното използване и започваме подготовка и организация за откриването на първия в София детски медицински център. Това е една възможност за майките да потърсят първа помощ при едно добре оборудвано доболнично заведение.   Очаквам екип от специалисти да разработи концепцията за този център, като от наша страна ще дадем средства за нейното ремонтиране и оборудване и се надявам с общи усилия да можем да реализиаме този проект'', допълни още Фандъкова.   Вчера кметът на София Йорданка Фандъкова провери реновираната клиника по обща хирургия в Първа градска болница. Тя коментира, че здравеопазването ще е сред ключовите приоритети в предизборната й платформа.  ", "date": "2019.09.20", "title": "Фандъкова прави детска поликлиника в София. Шефът на родилното на \"Майчин дом\" влиза в листата й"}
{"url": "http://epicenter.bg/article/Kaloyan-Pargov--Osnovna-tsel-na-BSP-e-upravlenieto-na-Sofiya-da-se-izvede-ot-dosegashniya-desen-model-/193230/2/0", "text": "Нашата основна цел е управлението на София да се изведе от досегашния десен модел на управление.   Това заяви лидерът на БСП - София Калоян Паргов на международната конференция: “За единни Балкани в социална Европа“, предаде репортер на Агенция “Фокус”. “След по-малко от месец в страната ще се проведат избори за местна власт. Ние сме представители на гражданите на София и нашето виждане за нови политики във всички ресори е водещо. Нашата основна цел е управлението на София да се изведе от досегашния десен модел на управление”, обясни Паргов. “На преден план поставяме въпроса за промяна на стратегическата насоченост на икономическото развитие на града, като увеличаване на високотехнологичните производства и увеличаване на БВП.  Предлагаме модели за по-силно влияние на общината в развитието на такъв тип инвестиции. Като на първо място поставяме въпросите свързани с миграцията на населението, презастрояването на огромни площи от територията на града, адекватни инфраструктурни решения”, добави още лидерът на БСП - София.   \"Предлагаме нови идеи за прекомерната автомобилизация на града. Многото коли създават затруднение на движението и замърсяват въздуха, който дишаме\", коментира още Паргов. \"От там и другият голям проблем на София. Отделяме голямо внимание на подрастващите и младите. Предлагаме политики. Целта е да спасим града ни от застаряване, да останат младите тук\", добави Калоян Паргов.  ", "date": "2019.09.20", "title": "Калоян Паргов: Основна цел на БСП е управлението на София да се изведе от досегашния десен модел!"}
{"url": "http://epicenter.bg/article/Ekaterina-Zaharieva--Razvitieto-na-priyatelski-otnosheniya-s-Rusiya-e-prioritet-za-vanshnata-ni-politika/193231/2/0", "text": "\"Развитието на приятелски отношения трябва да се развиват при взаимно сътрудничество и взаимно зачитане на интересите особено със съседни и близки държави на страната ни, сред които е и Русия, и това е приоритетна задача на българската външна политика.\"   Това каза вицепремиерът и министър на външните работи Екатерина Захариева от парламентарната трибуна в отговор на депутатско питане на народния представител от ПП \"Атака\" Станислав Стоилов относно съобщение на Министерството на външните работи на Република България, предаде „Фокус“.   Въпросът на проф. Стоилов бе предизвикан от реакцията на МВнР на изложба на руското посолство.   Вицепремиерът Захариева допълни, че точно поради тази причина смята, че трябва да се постави край на поставянето на разделителна линия по оста на България по исторически теми, за които българският парламент преди много години, още на 9 септември 2004 година, е взел ясно отношения. „Уверявам ви, че българското правителство има желание да бъде приятел, при това в основата на взаимно зачитане на суверенитета, взаимния интерес, ненамеса във вътрешнополитическия живот на друга страна, уважени и зачитане на позициите по отношение на оценките на фактите и събитията от миналото. Крайно време е да спрем да разделяме държавата на каквито и да е фили и фоби“, каза още Захариева.   Вицепремиерът заяви още, че в позицията на МВнР изрично се признава огромната роля на Съветския съюз при разгрома на нацистка Германия по време на Втората световна война. „Не оспорваме изхода на войната, каквито интерпретации имаше в някои недоброжелателни коментари. Не се подлагат на съмнение извършените от този режим престъпления към човечеството и военни престъпления“, добави още тя. Тя посочи, че декларацията на МВнР е насочена към конкретно действие, за което е преценено, че преминава границата на представители на друга държава. „Става въпрос за организиране на проява, внушаваща едностранна и некоректна интерпретация по отношение на тълкуване на фактите от нашата история, които за съжаление все още имат дискусионен характер и то не толкова сред историците, защото като че ли за историците нещата са ясни, а по-скоро са предмет на вътрешнополитически дебати и оценки на политически партии“, обясни Захариева. Тя посочи, че е важна и датата на организиране на изложбата. „Ако беше на 9 май, нямаше да можем да реагираме. Така че МВнР нямаше никакъв друг вариант, освен да реагира и то при положение, че е организирана така, че противоречи на законодателно закрепена официална позиция на българската държава по темата. Неслучайно и самото посолство смени заглавието на изложбата след нашата реакция“, коментира още вицепремиерът. Тя припомни, че отдавна комунистическият режим е обявен за престъпен от българската държава, много преди ГЕРБ да го има.   „Законодателят ясно е посочил какъв е този режим и там се използва думата, че 9 септември 1944 година до 10 ноември 1989 управлението на БКП е довело страната до национална катастрофа. Цитирам текста на закона“, посочи още Захариева. Вицепремиерът заяви, че позицията на МВнР по случая не би трябвало да пречи на приятелските ни отношения с Русия. „МВнР трябва да реагира, когато има опити за чужда намеса във вътрешната политика на страната. Когато защитаваш позиция в защита на националния ти интерес, другите трябва да те уважават повече“, посочи тя. “Фокус“ припомня: В столицата напрежение сред обществото създаде изложбата в Руския културно-информационен център. Изложбата бе озаглавена \"Пътят към победата: историческите източници разказват\", като първоначалното наименование бе \"Към 75-ата годишнина от освобождението на Източна Европа от нацизма. България\". На откриването на изложбата присъстваха стотици граждани. Изложбата е документална и представя документи с ниво на класификация \"строго поверително\" от фондовете на Държавния централен архив на съвременната руска история (ГЦМСИР), Руския държавен архив на социално-политическата история (РГАСПИ), Централния архив на Министерството на отбраната на Руската Федерация (ЦА МО РФ), Архива на външната политика на Министерството на външните работи на Руската Федерация (АВП РФ). Експозицията бе открита от посланика на Русия в България Анатолий Макаров. \"Скъпи приятели ние се събрахме днес на годишнината на велики събития, които до голяма степен са определили хода на по-нататъшната история на Русия, така и на България\", каза по време на откриването на изложбата посланикът. По думите му на този ден преди 75 години българският народ с ликуване и радост е посрещал войските на Червената армия.  ", "date": "2019.09.20", "title": "Екатерина Захариева: Развитието на приятелски отношения с Русия е приоритет за външната ни политика"}
{"url": "http://epicenter.bg/article/Kutev-kam-Borisov--Nakade-otivat-balgaro--ruskite-otnosheniya--Kak-shte-prodalzhim-natatak-/193236/2/0", "text": "„През 2015 г., тогавашният шеф на кабинета на министър-председателя Румяна Бъчварова, с нескрита гордост коментира, че премиерът Борисов е спрял три големи енергийни проекта – за газопровод, нефтопровод и ядрен проект. Тя казва, че това е силно политическо действие, което няма как да не бъде оценено от нашите партньори в световно отношение”. Това припомни народният представител от ПГ на „БСП за България” Антон Кутев във въпрос към премиера Борисов. Той добави, че няколко месеца по-късно, пред Американската търговска камара, Борисов казва: „Признали сме Хизбула за терористична организация, спрели сме три големи руски проекта, спрели сме руски самолети над морето”. Кутев припомни още, че междувременно това е успяло да предизвика реакцията на Сергей Лавров, който казва, че е изумен и на мястото на българския премиер би се срамувал от гражданите на страната си.   „Между 2015 г. до 2017 г. някаква част от вашата русофилска същност е проговорила, защото тогава започва процес на стопляне на отношенията с Русия и ново отношение към руските проекти, след срещи на президента и председателя на парламента в Русия. Тази политическа активност и отношения към руската страна са били целенасочени, защото поне два от трите спрени проекта могат да се реализират. Накъде отиват българо-руските отношения в бъдеще с оглед на силно променливите ви геополитически нагласи”, обърна се Кутев към премиера. Той бе категоричен, че българо-руските отношения имат много измерения и не могат да бъдат приключени с „Балкански поток” или атомната централа.   „Без да подлагам под съмнение евроатлантическата интеграция на страната ни, съм категоричен, че отношенията с Русия са важни, защото именно като член на ЕС и НАТО можем да постигнем много неща чрез този диалог. Въпросът е как ще продължим нататък? Извън тези проекти ние имаме и туризъм, промишленост и търговия, чието развитие е въпрос на разговори и добри отношения. Въпросът със санкциите е не само български, но и европейски. Те пречат не само на България и Русия, но и на много други европейски страни”, каза още Антон Кутев.  ", "date": "2019.09.20", "title": "Кутев към Борисов: Накъде отиват българо-руските отношения? Как ще продължим нататък?"}
{"url": "http://epicenter.bg/article/Prokuraturata-publikuva-oshte-dokumenti-ot-razsledvaneto-za-shpionazh-sreshtu-Nikolay-Malinov/193238/2/0", "text": "  Специализираната прокуратура отбелязва в съобщение, че предвид големия обществен интерес по разследването за шпионаж срещу Николай Малинов, предоставя допълнителна информация. Към настоящия момент са проведени множество процесуално – следствени действия: разпитани са свидетели; извършено е претърсване, изземване и личен обиск; изготвени са две компютърно – технически експертизи; събрани са справки и документи.   След вече огласените докладна записка на руски език и други документи, касаещи „КТБ“ АД, „ДУНАРИТ“ АД и „ЕМКО“ ЕООД, Прокуратурата предостави още пет документа, които имат пряко отношение по случая. Разгласяването на материалите е разрешено по реда на чл.198 от НПК. Файловете са със заличени лични данни и не съдържат факти и обстоятелства, увреждащи интересите на трети страни, както и нецензурни думи или изрази. От Специализираната прокуратура уверяват, че ще продължат да информират българските граждани по дела с голям обществен интерес, при спазване на презумпцията за невиновност и без да се застрашава хода на наказателното производство. Бившият депутат от БСП и председател на Националното движение \"Русофили\" Николай Малинов беше обвинен в шпионаж в полза на две руски организации, обвинението срещу него е по чл.105 от НК и предвижда от 5 до 15 години затвор.   окументите можете да видите тук:  ", "date": "2019.09.20", "title": "Прокуратурата публикува още документи от разследването за шпионаж срещу Николай Малинов"}
{"url": "http://epicenter.bg/article/Mladen-Marinov--Ne-vzimam-otnoshenie-kam-reshenieto-za-osvobozhdavane-na-Dzhok-Polfriyman/193239/2/0", "text": "\"Никога няма да коментирам решение на български съд, това, което ние сме свършили като органите за разкриване и разследване, ние сме го свършили и лицето е получило съответната присъда, така че не бих се ангажирал с коментар по отношение на действията на съда.\"   Това каза министърът на вътрешните работи пред журналисти в кулоарите на Народното събрание във връзка с предсрочното освобождаване на Джок Полфрийман, обвинен за убийството на 20-годишния Андрей Монов, предаде „Фокус“. Младен Маринов допълни, че със сигурност се въздържа от коментар във връзка с решението на съда.   „Аз съм ръководител на МВР, а именно това са органите, които работят по разследването и коментарите ми на решения на съда няма да доведат до нищо хубаво. Всеки може сам да си направи изводите“, добави той. На журналистически въпрос какви действия ще предприеме МВР във връзка с това, чеПолфрийман няма валидни документи, Маринов отговори, че има процедура, която ще бъде спазена при подадена молба.   Не мога да се ангажирам с конкретна информация относно предполагаемата трета жертва на убийците от Негован, каза министърът на вътрешните работи във връзка с предполагаема трета жертва. Младенов заяви, че от МВР са се фокусирали и върху евентуални действия на тези лица в миналото и разследването продължава. „В момента, в който имаме категорични доказателства за извършено от тях престъпление, ще уведомим всички“, добави още той.    ", "date": "2019.09.20", "title": "Младен Маринов: Не взимам отношение към решението за освобождаване на Джок Полфрийман"}
{"url": "http://epicenter.bg/article/Emil-Radev--Neobhodim-e-obsht-evropeyski-podhod-sreshtu-praneto-na-pari-i-finansiraneto-na-terorizma-/193240/2/0", "text": "С огромно мнозинство евродепутатите приеха новата резолюция относно състоянието на законодателството за борба срещу прането на пари и финансирането на тероризма в ЕС. Сред вносителите на документа е българският представител в Европейския парламент Емил Радев, който е постоянен докладчик на ЕНП в комисията по граждански свободи, правосъдие и вътрешни работи по темата за борбата с прането на пари.    „Настоящата рамка на ЕС в тази област страда от недостатъци в прилагането. Ето защо е важно е да се изгради един всеобхватен европейски подход, който максимално ефикасно да противодейства на прането на пари и финансирането на тероризма.” Така евродепутатът от ГЕРБ/ЕНП Емил Радев коментира по време на изслушването преди вота нуждата от допълнителни мерки за подобряване на законодателството на ЕС относно прането на пари и финансирането на тероризма.    „Критиките ни са основателни, тъй като голяма част от държавите-членки все още не са транспонирали напълно правилата на Четвъртата директива, а до няколко месеца трябва да въведат разпоредбите и на Петата директива.    Тези мерки в никакъв случай не бива да се подценяват, защото са изключително важни за прекъсването на финансовите източници на тероризма и предотвратяването на евентуални атаки на територията на ЕС”, поясни Радев.    Приемането на резолюцията е поредният призив от страна на евродепутатите за хармонизиране на правилата за борба с прането на пари и финансиране на тероризма. Това може да бъде постигнато чрез трансформиране на Директивата за борба срещу изпирането на пари в регламент, който да установи общи правила на територията на целия Европейски съюз.", "date": "2019.09.20", "title": "Емил Радев: Необходим е общ европейски подход срещу прането на пари и финансирането на тероризма "}
{"url": "http://epicenter.bg/article/Vitseprezidentat-Yotova-be-gost-na-chestvaneto-na-Mezhdunarodniya-den-na-mira-v-Sofiya/193242/2/0", "text": "„Най-трудната битка днес е срещу омразата и отричането, които населиха душите ни.“ Това заяви вицепрезидентът Илияна Йотова на тържественото отбелязване на Международния ден на мира пред Паметника на Незнайния воин в София. Традиционното честване се организира от Съюза на ветераните от войните на България, Дружеството на ООН в България, съвместно с обществени, патриотични и младежки организации.   „Нашето поколение е поколение на мира – приемаме го за постоянна величина, върху него градим живота си. Но мирът не е даденост и всеки ден всяка наша мисъл и действие трябва да са насочени към неговото опазване“, посочи в приветствието си Илияна Йотова.   „Догодина ще отбележим 75 години от края на Втората световна война – най-голямата катастрофа, която преживя човечеството. Смятаме, че сме затворили веднъж завинаги тази страница и сме научили уроците си. Но дали това е така“, запита риторично вицепрезидентът.   Илияна Йотова посочи, че от много години насам светът не е бил толкова тревожен, с толкова конфликти в различни точки на света. Вицепрезидентът определи климатичните промени като едно от най-големите предизвикателства днес. „Те накараха много хора да загърбят дома си и да тръгнат към неизвестното в търсене на по-добро място за живот“, отбеляза Илияна Йотова.   Тазгодишното мото на Международния ден на мира е „Природата не води преговори“. „Преговори трябва да води всеки вътре в душата си с ясната отговорност пред бъдещето на планетата“, заяви вицепрезидентът.   През 1981 г. ООН обявява 21 септември за Международен ден на мира.", "date": "2019.09.20", "title": "Вицепрезидентът Йотова бе гост на честването на Международния ден на мира в София"}
{"url": "http://epicenter.bg/article/Ninova--GERB-shte-sreshtnat-silniya-ni-otpor--ako-zapazyat-sakratenoto-proizvodstvo-za-tezhki-prestapleniya/193191/2/0", "text": "„Имаме силна платформа, много авторитетни и почтени личности за кандидати – остава да направим и една хубава, активна кампания”. Това заяви председателят на БСП Корнелия Нинова в предаването „Още от деня” по БНТ.   „Чувам често, особено от г-н Борисов, че БСП няма кандидати и издигаме непартийни кадри. От издигнатите всички наши кметове, 80 процента са партийни кадри - около 200. Останалите 20 процента са надпартийни, т.е. тези твърдения са неверни\". По думите й от тези 200, половината са опитни хора – стари кметове, общински съветници, партийни секретари.   „Но половината от тях са млади хора до 45 години. Това е едно младо поколение политици, което през последните 3 години се опитваме да подготвим за политиката”, заяви Нинова. Председателят на левицата подчерта, че в БСП има сериозно обновление в кандидатурите на партията. Другото различно е, че на много места се получава широк фронт от подкрепа за левицата около нейните надпартийните кандидатури.    „Подкрепата ни за Мая Манолова беше с едно условие – да приеме важните неща от нашата платформа за управление на София – това се случи днес. Прие се един съвместен документ – основните акценти от нашата платформата ще бъдат и нейни в работата й като кмет, ако бъде избрана”, коментира Нинова. По думите й Манолова преценява от коя платформа какво може да вземе и до каква степен тези идеи могат да бъдат съвместими в една обща нейна програма – това е неин избор, смята председателят на БСП. Тя изрази мнение, че евентуална победата би била и на БСП, и на Манолова, и на гражданите, които са я подкрепили.   „София е ключова, разбира се – и като столица, но и като най-висшата еманация на управлението на ГЕРБ”, изрази мнение Корнелия Нинова. „Смятам, че има лява и дясна политика и че е вредно да се заличава границата между тях. Това се случва в Европа и отзвукът е раждане на националистически партии и антисистемни настроения. Има обаче и теми, които могат да съчетаят и ляво, и дясно – такива са корупцията, демографската криза, чистотата на въздуха в София, транспорта, цената на билетите, благоустройството на крайните квартали”, изрази мнение председателят на левицата.    Нинова коментира и успешните примери за кметове на БСП в България: „В Тунджа – при Георги Георгиев, нашият кмет досега и настоящ кандидат за кмет, детските градини са безплатни. В Гоце Делчев – при Владимир Москов, досегашен кмет, вече 6 мандата – общинската болница не само, че не е закрита, но се развива благодарение на него, на екипа му, на общинските съветници от БСП. Ние стъпваме на добра практика и казваме, че ако разширим с още кметове присъствието си в България, това ще стане практика навсякъде.”    „Във Варна има напрежение. Свалихме политическото си доверие от Борислав Гуцанов, а действията му след това доказаха, че сме били прави. Няма как председател на друга партия, при това на „Възраждане”, да бъде кандидат за кмет на БСП”, категорична бе Нинова. Тя припомни, че това предложение е било отхвърлено от Националния съвет на партията. Лидерът на левицата коментира още, че случилото се е било груба провокация. „Жалбата от от Варна дойде в деня, в който имахме среща с родителите на децата – изнасилени и убити, за които се борим да има отмяна на съкратеното производство. Същият ден имахме среща с медицинските сестри, които ни донесоха фиш от заплата - 484 лева - казаха, че обещанието на управляващите да им увеличат заплатите не се е случило и че няма сестри. Цял ден бяхме в тези проблеми – и в този момент дойде жалба от 10 човека, които се борят кой да бъде по-напред в листата във Варна. От земята до небето разлика. Ще решим и този въпрос, разбира се. Обръщам се към тях – имаме големи неща да вършим, успокойте страстите си”, обърна се Нинова.    „Не сме обсъждали партийно кандидатурата на Гешев за прокурор и не е наша работа, но в конетакста на съдебната система и справедливостта, настояваме много бързо да приемем отмяна на съкратеното съдебно производство във връзка със случая „Сотиря” и много други. ГЕРБ ще видят тежък отпор, защото те предлагат да има съкратено производсво, но вместо с 1/3, да се намалява с 1/5 и по решение на съда. Това не е никаква промяна, ще водим битка по този въпрос”, заключи Нинова. Тя поздрави Лаура Кьовеши за одобрението й за главен прокурор на ЕС. \"Винаги съм я харесвала и подкрепяла. Но обръщам внимание,че предстои избор на двама европейски прокурори, делегирани за България. Да не допускаме да изпратят послушковци. Внасяме предложение в парламента за критерии и правила за избора им\", заключи Корнелия Нинова.", "date": "2019.09.20", "title": "Нинова: ГЕРБ ще срещнат силния ни отпор, ако запазят съкратеното производство за тежки престъпления"}
{"url": "http://epicenter.bg/article/Nikolay-Rashkov--Ima-dosta-razkolebana-podkrepa-za-paketa--quot-Mobilnost-quot-/193192/2/0", "text": "Има доста разколебана подкрепа за пакета \"Мобилност\", както и доста недоизгладени детайли. Комисията трябва да стартира междуинституционални преговори. Апелираме да се прояви здрав разум. Това заяви Николай Рашков от Съюза на българските превозвачи в ефира на БТВ по повод това, че транспортната комисия в Европейския парламент отхвърли предложението пакетът „Мобилност“ да бъде изтеглен от Европейската комисия.    По думите му не е заплашен само нашият сектор, а този на цяла Европа.    \"От 28 000 камиони у нас само 10% ще могат да бъдат натоварени за обратен курс, а останалите ще трябва да се върнат празни - това от една страна е разход на гориво за компанията, а от друга - замърсяване на въздуха\", коментира още Рашков.    \"Ние подкрепяме първоначалната идея на комисията да въведе мобилен пакет, той обаче драстично се политизира. Важно е да се отбележи, че досега браншът не е изказал своето мнение\", заяви той.    По думите му повечето транспортни фирми у нас са до 5 камиона, което означава, че те са малки и семейни фирми. Това са гръбнакът на нашата икономика, каза още той и добави, че не е изключено да има и фалити.  ", "date": "2019.09.20", "title": "Николай Рашков: Има доста разколебана подкрепа за пакета \"Мобилност\""}
{"url": "http://epicenter.bg/article/Yordan-Arabadzhiev--Bitkata-po-paketa--Mobilnost--ne-e-izgubena/193193/2/0", "text": "Битката по пакета “Мобилност” не е изгубена. След вчерашното гласуване беше очертана рамката за следващите преговори. Ще трябва да се съобразим с нея. В следващата седмица Транспортната комисия на ЕК ще вземе решение за триалози.   Това заяви изпълнителният директор на Съюза на превозвачите Йордан Арабаджиев в сутрешния блок на БНТ.    \"И българското правителство, и евродепутатите ни полагат много сериозни усилия в тази посока\", каза още той.    \"Освен страните, с които сме заедно срещу пакета, трябва да привлечем и други политици. Пакетът не балансиран към момента\", допълни Арабаджиев.    \"Най-вече сме против прибирането на празен камион на всеки 3-4 седмици. Дигиталната търговия се развива с големи темпове, а те искат от пазара да излязат голям брой тежкотоварни автомобили. Това прибиране ще доведе до сериозен негативен ефект върху опазване на околната среда. Ще се увеличат празните курсове\", разкри изпълнителният директор на Съюза на превозвачите.    \"Не отричаме мобилния пакет, но не трябва да се застрашава бизнесът. И работниците, и превозвачите ще бъдат достатъчно защитени, когато имаме един балансиран пакет. Румъния ще е толкова засегната, колкото и ние. Този пакет раздели Европа на Източна и Западна\", завърши Йордан Арабаджиев.  ", "date": "2019.09.20", "title": "Йордан Арабаджиев: Битката по пакета “Мобилност” не е изгубена"}
{"url": "http://epicenter.bg/article/Zapochvat-zasileni-proverki-na-shofyorite-po-patishtata/193195/2/0", "text": "От 20 до 23 септември започват засилени проверки за нарушения на правилата за движение по пътищата, напомня Дарикнюз.бг. Основно Пътната полиция ще следи за спазване на правилата за движение по пътищата, както и за употреба на алкохол, наркотици и упойващи вещества, както и за спазването на ограниченията на скоростта.  Във връзка с предстоящите празнични и почивни дни Отдел „Пътна полиция“ при Столичната дирекция на вътрешните работи е създадена организация за подпомагане, регулиране и контролиране на движението, като за тази цел е изготвен и одобрен план от началника на отдела, който ще се изпълнява за времето 20 - 23 септември.  На 20 септември акцентът ще е върху изхода от столицата, подсигурени са всички входно-изходни магистрали с патрули на Отдел „Пътна полиция“. На 23-ти също ще има засилено присъствие на полицейски служители, които ще подпомагат движението. ", "date": "2019.09.20", "title": "Започват засилени проверки на шофьорите по пътищата"}
{"url": "http://epicenter.bg/article/Vitanov-za-paketa--quot-Mobilnost-quot--Shte-tarsim-kompromis--za-semeynite-firmi-shte-bade-osnoviyat-udar/193196/2/0", "text": "\"Все още има инструменти, с които да се влияе решението за пакета \"Мобилност\", но вчерашният вот беше много неприятен. Става дума за три досиета, свързани с командировките - започват да се плащат много по-стриктно командировки, западни ставки. Вторият е т.н. каботаж - с почивката на шофьорите, и третият е връщането на празните камиони.Т ова би имало пагубен ефект върху българските превозвачи и върху превозвачите в страните от периферията\".   Това заяви председателят на Делегацията на българските социалисти в ЕП Петър Витанов пред НТВ. По думите му малко са останалите възможностите на ЕП по въпроса и предстои още едно гласуване, на което ще се реши дали тези файлове да отидат на междуинституционални преговори с Европейския съвет ЕК и ЕП, където да се търсят компромисни текстове. Витанов подчерта, че след вчерашното гласуване не е голям оптимист.   \"Надявам се с новия комисар, представител на Румъния, който изцяло споделя виждането на България, да има форми, по които да намерим някакви компромисни текстове\", каза още евродепутатът.    \"Не става дума само за икономиката на България и за транспортния сектор на страните от периферията. Това е фундаментален проблем, защото приемаме протекционистки мерки, които да гарантират бизнеса на френските и немските превозвачи. Ние приемаме мерки, които са в абсолютен разрез със свободното придвижване на хора, капитали, стоки и услуги. Опитваме се да се запазим това, върху което се крепи ЕС\", изтъкна Витанов. Той изрази мнение, че пакетът \"Мобилност\" има сериозно политическо измерение - в началото на обсъждането му половината държави са подкрепяли България, а сега са останали шест. По думите му посредством различни политически механизми, част от държавите са се отказали подкрепата си.    Петър Витанов изтъкна, че социалистите в ЕС настояват за оценка на въздействие - какво ще се случи, ако тези мерки бъдат приети по отношение на климата, на вредните емисии, трудовата емиграция, загубата на работна ръка. \"Надявам се все пак да има някакъв разум, който да надделее и да се намери някакъв компромис, защото 7 държави ще бъдат изключително ощетени. За семейните фирми е основният удар - ще загубят своята работа, защото няма да са конкурентноспособни на европейските си колеги. Няма да могат да получават поръчки за каботаж и да издържат ценово - ще фалират\", заключи Витанов. ", "date": "2019.09.20", "title": "Витанов за пакета \"Мобилност\": Ще търсим компромис, за семейните фирми ще бъде основият удар"}
{"url": "http://epicenter.bg/article/Bashtata-na-ubitiya-Andrey-Monov-Ako-sadat-pusne-ubietsa-Polfriyman-shte-ima-oko-za-oko--zab-za-zab-/193197/2/0", "text": " намери сили да коментира пред DarikNews.bg действието на съда - да пусне на свобода убиеца на сина му почти 7 години предсрочно. Решението бе взето от тричленен състав, начело с председателя на Софийския апелативен съд и шеф на Съюза на съдиите Калин Калпакчиев.  заяви Монов.   \"След днешния ден просто на човек да му се прииска наистина да се промени Конституцията и гражданите да си избират съдиите. Видя се, че най-големият проблем пред тази държава е съдебната система, и то не прокуратурата, а съдът\", категоричен беше бившият депутат от БСП. За себе си казва, че днес му е олекнало -   Искам да чуя аргументите на съдиите, за да пуснат Полфрийман. Може пък да убедят и мен. Ние, жертвите, няма какво да коментираме. Нека тези, които са взели това решение, да обяснят мотивите си, заяви и пред Dir.bg Христо Монов.   \"Нека тези съдии, взели това решение, да застанат с лицата си, с имената си и да защитят решението си.    , добави Монов.   След като стана ясно, че Полфрийман иска да излезе от затвора, бащата на убития Андрей Монов – известният психолог и бивш депутат от БСП Христо Монов, се закани, че ще търси начини за възмездие, ако съдът пусне осъдения.  каза Монов пред Bulgaria On Air.   Припомняме, че Апелативният съд в София реши да освободи предсрочно австралийския гражданин Джок Полфрийман, осъден за убийството на Андрей Монов. Тричленен състав на Апелативен съд - София с председател Калин Калпакчиев и членове Весислава Иванова и Виолета Магдалинчева, разгледа вчера жалба срещу решение на Софийския градски съд, с което е оставена без уважение молба за предсрочно условно освобождаване на Полфрийман.   Преди 6 години австралийските власти поискаха Полфрийман да бъде трансфериран в родината си, където да изтърпи остатъка от присъдата си, но  , като се мотивира, че тогава осъденият е извършвал множество груби нарушения на правилата и многократно е бил наказван в затвора, а освен това беше изтърпял по-малко от 6 години от наложеното му наказание.   Името на Полфрийман нашумя отново през 2016 г. В затвора той стана председател на затворническо сдружение, което се бори за правата на лишените от свобода. Заради тази му инициатива неговата сънародничка   което предизвика обществен скандал и правозащитната организация оттегли номинацията му.   През юли т.г. съдът отказа на осъдения за убийство австралиец да излезе по-рано от килията. Тогава магистратите бяха категорични, че той не се е поправил и превъзпитал докрай. Досието му е пълно с наказания и демонстрации на незачитане на реда зад решетките, стана ясно в съдебна зала. Сега, два месеца и два дни по-късно, Полфрийман е освободен от горната инстанция.   Убийството на Андрей Монов бе извършено на 28 декември 2007 г. на площад \"Света Неделя в София\". Смъртта на Монов настъпва след нанесен с нож удар в гръдния кош, което засегнало левия бял дроб и сърцето. За това деяние Джок Полфрийман е признат за виновен и осъден на 20 години лишаване от свобода и общо 400 000 лв. обезщетение за причинени неимуществени вреди на родителите на Монов. Обезщетението още не е изплатено.   Апелативните магистрати намират сега жалбата за предсрочното му освобождаване за  основателна и Полфрийман може да излезе на свобода. В случая са налице законовите основания за предсрочно условно освобождаване. Полфрийман беше осъден на 20 години затвор, от които е излежал 12 години. Очаква се съдебният състав да публикува мотивите за предсрочното освобождаване днес. Очаква се и самият Полфрийман да излезе днес от Софийския затвор.", "date": "2019.09.20", "title": "Бащата на убития Андрей Монов: Ако съдът пусне убиеца Полфрийман ще има око за око, зъб за зъб!"}
{"url": "http://epicenter.bg/article/Politolozi--Manolova-i-Fandakova-otivat-na-balotazh-na-kmetskite-idbori/193201/2/0", "text": "\"Има двама кандидати с някакви шансове. При госпожа Фандъкова можем да бъдем по-уверени в подкрепата, защото тя е партиен кандидат, ясна е партията, която седи зад нея и колко гласове може да и осигури. Ясно е до какви електорални нива стига г-жа Фандъкова. Докато при госпожа Манолова, има шансовете, които са заявили социолозите и гражданите. Там въпросът е как ще се направи така, че с кампанията да се убедят хората да отидат и да гласуват. На Манолова ще ѝ е необходимо едно ветрило от гражданска подкрепа. Изборът е наистина граждански - хората трябва да отидат и да гласуват\", коментира в студиото на Сутрешния блок на БНТ политологът Татяна Буруджиева.    \"Манолова и Фандъкова са едни от най-рейтинговите фигури - дори най-рейтинговите и от ляво, и от дясно. Това ми дава основание да смятам сигурно развитие - отиването на тези две кандидатури на балотаж. От тук нататък вече адски много неща зависят от самата кампания\", смята политологът Димитър Ганев.", "date": "2019.09.20", "title": "Политолози: Манолова и Фандъкова отиват на балотаж на кметските избори"}
{"url": "http://epicenter.bg/article/Zemetresenie-razlyulya-Plovdivsko-prez-noshtta/193205/2/0", "text": "Земетресение с магнитуд 2,7 е регистрирано на територията на България в Пловдивска област, съобщава БГНЕС.    Земният трус е усетен в 1,33 ч. в петък през нощта с епицентър на 14 км източно от Садово, на 28 км източно от Пловдив и на 156 км източно от София, с дълбочина 2 км.    По данни на Геофизичния институт към БАН трусът е с магнитуд 2,6 и с епицентър северно от Поповица и на юг от Белозем, Пловдивско.    Няма данни за материални щети.", "date": "2019.09.20", "title": "Земетресение разлюля Пловдивско през нощта"}
{"url": "http://epicenter.bg/article/Ochakvat-ni-slanchevi--no-prohladni-pochivni-dni/193211/2/0", "text": "От северозапад на югоизток облачността ще се разкъсва. Още до обяд слънцето ще се покаже над по-голямата част от страната, но температурите ще се задържат есенни – между 17 и 22 градуса. Вятърът около обяд ще се усили и ще е със скорост до 20-30 километра в час.   По Черноморието облаците ще отстъпят на слънцето малко по-късно – от обяд нататък. Първо на север, после и по южното крайбрежие. Ветровито, със скорост на северния вятър до 20-30 километра в час. Температурите през деня – 20-23 градуса на въздуха и около 23 на морската вода. Вълнението – с височина на вълните до метър. Но за почивните дни вълнението ще утихне напълно.   В планините днес – студено, а по най-високите части над 2000 метра до обяд ще прехвърча сняг. Там температурите през деня ще се колебаят около 3-4 градуса, в по-ниското – до 10-12. Вятърът на някои места ще е силен със скорост до 50-60 километра в час.   През почивните дни и в началото на новата седмица слънцето ще е господар на небето, тук там с някой друг облак. Сутрините ще са хладни, а в котловините вероятно ще паднат първите есенни слани.   Дневните температури ще се повишат до към 25 градуса. Над Средиземноморието обаче се развива нова зона с ниско атмосферно налягане, с която идва и ново захлаждане с превалявания в средата на следващата седмица.   Източник: Нова.тв", "date": "2019.09.20", "title": "Очакват ни слънчеви, но прохладни почивни дни"}
{"url": "http://epicenter.bg/article/Mihov--VMRO-priema-reshenieto-na-sada-za-ubietsa-na-Monov-s-bolka-i-razdraznenie/193215/2/0", "text": "„Решението на съда се изпълнява и не може да се коментира, но нашите чувства са много остри и категорични. Ние възприемаме това решение с изключителна болка и дори раздразнение, защото смятаме, че този човек не се е поправил. Той заслужаваше своето наказание и трябваше да го изтърпи“.  Така историкът и депутат от ВМРО Милен Михов коментира решението на Софийски апелативен съд, с което той освободи предсрочно от затвора австралиеца Джок Полфрийман.    Полфрийман бе осъден у нас на 20 години „лишаване от свобода“ заради убийството на студента Андрей Монов в центъра на София, извършено през 2007 г. Тричленен състав на Апелативен съд – София, с председател Калин Калпакчиев и членове Весислава Иванова и Виолета Магдалинчева, реши да го освободи предсрочно.   „Преди една година година ресорният заместник-министър на правосъдието проф. Николай Проданов, излъчен от ВМРО, е заявил публично, че документите и свидетелствата на затворническите власти показват, че този човек не се е поправил, а търси възможност да избегне присъдата“, припомни Михов.    Според него затворникът е правил няколко опита за „бягство“ от своята присъда чрез искания тя да бъде излежана в Австралия, както и няколко поредни искания за предсрочно освобождаване. Според Михов присъдата на австралиеца още навремето е била определяна като „твърде снизходителна“.  ", "date": "2019.09.20", "title": "Михов: ВМРО приема решението на съда за убиеца на Монов с болка и раздразнение"}
{"url": "http://epicenter.bg/article/Borisov-se-sreshtna-s-gratskiya-ministar-po-migratsionnata-politika-Georgios-Kumutsakos/193247/2/0", "text": "Министър-председателят Бойко Борисов се срещна с министъра по миграционната политика на Република Гърция Георгиос Кумуцакос.   Това съобщи пресцентърът на Министерския съвет. Премиерът Борисов изтъкна, че България и Гърция традиционно имат сходни позиции по въпросите на миграцията и убежището.   „Готови сме да продължим да работим заедно в отстояването на общите интереси като държави на предна линия“, добави министър-председателят и акцентира върху сериозната работа на страната ни по охраната на външната граница на Европейския съюз.  Българският министър-председател отбеляза, че Гърция е една от най-засегнатите държави от миграционната криза през последните години и няма как това да не се отрази и на България. Оценяваме високо усилията ви за справяне с това голямо предизвикателство, заяви премиерът Борисов и добави, че страната ни участва активно в дейностите, които са насочени за подпомагане на нашата съседка и които са координирани от различните европейски агенции. Същевременно българският министър-председател подчерта, че трябва активно сътрудничество с Турция по темата миграция. В рамките на разговора премиерът Бойко Борисов посочи, че взаимодействието ни с Гърция в сферата на вътрешните работи е на много високо ниво. „Работим заедно за противодействие на трансграничната престъпност, незаконната миграция, трафика на хора, контрабандата на стоки. Прилагаме най-добрите европейски и шенгенски практики“, категоричен беше българският министър-председател. Премиерът Борисов специално обърна внимание на регионалното сътрудничество и подкрепата за европейската перспектива на Западните Балкани. Според българския министър-председател по този съвместен приоритет ще бъде от полза да има още по-тясна координация на двустранно равнище, в рамките на ЕС и НАТО и в регионален план.  ", "date": "2019.09.20", "title": "Борисов се срещна с гръцкия министър по миграционната политика Георгиос Кумуцакос"}
{"url": "http://epicenter.bg/article/Nad-7000-narusheniya-na-rabotodateli-po-morskite-kurorti-ustanovila-GIT/193251/2/0", "text": "С 11.4% е увеличен броят на проверките в морските курортни комплекси през настоящия сезон, показват данните на Главна инспекция по труда. В периода юни-август са извършени 1800 проверки на 1776 работодатели с 44 770 наети при тях. Установени са общо 7001 нарушения. За 670 нарушения на работодателите е потърсена административнонаказателна отговорност.   Случаите на работа без сключен писмен трудов договор са 155 и намаляват в сравнение с установените по време на кампанията през 2018 г., въпреки по-големия брой проверки. През т.г. беше създадена организация за упражняване на контрол и през почивните дни. През уикенда освен нови работодатели, се проверяваха задължително и такива, при които през седмицата са установявани случаи на работа без трудов договор. Последващият контрол показва, че са единични случаите, при които при повторната проверка отново са установени случаи на недеклариран труд при работодател, при когото вече е констатирано такова нарушение. Изпълняват се като цяло и дадените задължителни за изпълнение предписания. Установените случаи на работа без трудов договор при проверките в почивните дни са 17, но основно при непроверявани работодатели. Два пъти са се увеличили случаите на работещи чужденци от трети държави без разрешение за достъп до пазара на труда у нас, като броят им достига до 99 лица. Това може да се обясни с големия интерес към чуждестранен персонал от страна на българските работодатели. Нарушенията по работното време продължават да бъдат най-често установяваните при сезонната заетост. През 2019 г. те са 1082. Следват ги нарушенията по заплащането на труда - 966.   С ¼ намаляват нарушенията по електрообезопасеността на работното оборудване. През кампанията са установени 160 нарушения от този вид. Поражението от електрически ток е една от най-честите причини за трудови злополуки, водещи до смърт. В началото на сезона Инспекцията по труда напомни за типичните нарушения, които заедно с недобре изпълнените временни ел. инсталации в сезонните обекти, повишават този риск.   Продължава да нараства броят на наетите непълнолетни. За осемте месеца на 2019 г. Инспекцията по труда е дала 8257 разрешения за работа на непълнолетни - 8065 – за ненавършили 18 г., и 192 – за ненавършили 16 г., което е ръст с повече от 10%.   Продължава тенденцията сезонните работници да подават сигнали за неполучени устно договорени суми или за неполучено възнаграждение при работа без трудов договор и то когато лицата вече не работят.   Инспекцията по труда отново напомня, че в тези случаи правата на работещите трудно биха могли да бъдат защитени по административен ред, поради липса на доказателства за договорените права.", "date": "2019.09.20", "title": "Над 7000 нарушения на работодатели по морските курорти установила ГИТ"}
{"url": "http://epicenter.bg/article/Nikolina-Chakardakova-shte-povede-horoto-na-Folkloren-praznik-v--Sinite-kamani-/193279/10/0", "text": "Приказно красивият парк Карандила отново става център на българщината на Деня на независимостта. На 22 септември от 12 часа на сцената на Спортно-туристически комплекс „Сините камъни“ ще стартира поредния фолклорен маратон.   Дошлите на фолклорната фиеста ще чуят най-обичаните народни песни в изпълнение на обичаната изпълнителка Николина Чакърдъкова и Неврокопския танцов ансамбъл.   Мало и голямо ще се хване на хорото и ще аплодира изпълненията на Ансамбъла за песни и танци – Сливен и на състава за песни и танци „Пъстра броеница“ към читалище „Искра“ – село Крушаре в това прекрасно място, превърнало се в притегателен център за жителите на града на Стоте воеводи – Сливен.   Няма народен празник без ухание на хубава домашна пита с шарена сол и вкусните сладки на баба, която всеки може да си купи в местната Пекарна. В бутиковата Винарна пък могат да полеят празника с класни пенливи вина както от България ,така и от Испания.   И докато стотиците любители на народните традиции ще се хванат на хорото, то други няма да пропуснат да пробват юначеството си на любимия атракцион „Въжеландия“, който бе открит в началото на лятото.   Така с песни и танци, възраждайки традициите, жителите на Сливен и гостите на Карандила ще посрещнат празника на Независимостта и на българщината.", "date": "2019.09.20", "title": "Николина Чакърдъкова ще поведе хорото на Фолклорен празник в „Сините камъни“"}
{"url": "http://epicenter.bg/article/Modata-se-prevarna-v-diplomatsiya/193280/10/0", "text": "Дизайнери от цял свят предствиха модата и културата на своите страни. Тази година Седмицата на модата бе подкрепена с изключителното съдействие на международната организация MIKTA и посолствата на няколко страни у нас. Грандиозно завръщане на сцената на Sofia Fashion Week направи Албена Александрова и “Рошавата гарга”. Инсценизацията по проект на дизайнера представи на подиума редица световни топ марки, както и авторски облекла. Лице на колекцията е Маринела Павлова, а специален гост - Александра Николова - Супер модел на България - 2003 година, известна още като DJane Alexa. Със страхотен саунд и настроение италианският бранд Anima Gemella представи модели и за най-претенциозните дами, които подчертават красотата, задоволяват капризите и реализират мечтите със страст и цветове. Лондонският бранд Nina Naustdal, която вече за пореден път гостува със  своите колекции на Sofia Fashion Week и се превърна в любимка на българската публика, показа новата си бляскава колекция дамски и детски модели. Женствените линии и бягство от скуката са нейната запазена марка. Младата и талантлива Марина Кискинова бе музикалната звезда на вечерта, която зареди публиката с настроение, а на сцената се появи с няколко атрактивни аутфита по последни тенденции. Дефилетата продължиха със Sahoco, които представиха неустоими предложения за дамите. Моделите са вдъхновени от великолепието и чувствеността на жените, които осъзнават своята сила и тази на модата. Daniela Marques потопи публиката в красотата и културата на Португалия. Ръчно рисуваните модели представяха магията на родината на дизайнера. За финал, гостите се насладиха на денс пърформанс, с елементи на модерен балет. Корейската дизайнерка И Хе Ми представи колекция традиционни облекла от родината си. Ръчната изработка и невероятни силуети на корейската носия “ханбок” впечатлиха цялата зала и бяха посрещнати от бурни аплодисменти. Представителят на Индонезия Chossy Latu презентира луксозна колекция дамски облекла, вдъхновени от родината му и пречупени през най-новите тенденции.  Вторият индонезийски дизайнер Itang Ynasz, който също бе специален гост заложи на феерия от леки платове с изключителни десени и кройки. Финалът бе поверен на изключително известния турски дизайнер Ахмет Йозджейхан. Дамски костюми, палта и рокли с традиционни мотиви от турската култура добавиха много цвят и блясък на вечерта.  В духа на световния блясък и мода, по време на третата вечер на Sofia Fashion Week бяха избрани и новите Super Model Universe. Конкурсът е собственост на Меги Савова и доведе на сцената пъстра палитра от топ модели от цял свят, които дефилираха със своите национални костюми и бяха наградени с ленти и корони на края на вечерта.  Международната вечер на Sofia Fashion Week се радваше на огромен медиен интерес от български и чуждестранни медии, международно присъствие, консули, посланици и светски личности от цял свят.  ", "date": "2019.09.20", "title": "Модата се превърна в дипломация на Sofia Fashion Week"}
{"url": "http://epicenter.bg/article/Stotitsi-pod-voda-v-Hyustan--Imelda-vze-parva-zhertva/193206/7/0", "text": "Властите съобщиха за първа жертва на тропическата буря Имелда, която донесе поройни дъждове в района на Хюстън, предаде Ройтерс, цитиран от Канал 3.   Спасителни екипи с лодки извадиха стотици хора от затънали във вода коли, летището в града временно спря полетите, а десетки хиляди хора останаха вчера без ток. Полетите на летище \"Джордж Буш\" в Хюстън бяха частично подновени след няколкочасово спиране заради пороя и наводненията. Над 900 полета бяха отменени или са със закъснение, съобщи Асошиейтед прес. В четвъртък в късния следобед дъждовете почти спряха, но властите предупреждават милионите граждани в засегнатия регион да останат на закрито, тъй като ще отнеме няколко часа водата да се оттече.   \"Ако сте в училище, останете в училище. Ако сте у дома, останете у дома. Ако сте на работа, останете на работа\", каза на пресконференция Лина Идалго, съдийка от окръг Харис, обявявайки извънредно положение за района на Хюстън.   Мъж от югоизточната част на Хюстън е загинал от токов удар, докато опитвал да премести коня си на безопасно място, съобщи на страницата си във \"Фейсбук\" службата на шерифа на окръг Джеферсън", "date": "2019.09.20", "title": "Стотици под вода в Хюстън, Имелда взе първа жертва"}
{"url": "http://epicenter.bg/article/Poroi-i-gramotevichni-buri-v-Severna-Gartsiya/193208/7/0", "text": "Поройни дъждове и гръмотевични бури удариха северните и централните части на Гърция тази нощ, съобщи  .   Валежите започнаха вчера следобед.  Пожарникарите цяла нощ отводняваха инфраструктурата.   Подпорна стена се е срутила край жилищна сграда на 10 км северно от Солун. В района на  пък е паднала  , която унищожила обширни насаждения с царевица и памук.", "date": "2019.09.20", "title": "Порои и гръмотевични бури в Северна Гърция"}
{"url": "http://epicenter.bg/article/25-smartni-sluchaya-ot-zarazyavane-sas-Zapadnonilska-treska-v-Gartsiya/193220/7/0", "text": "Смъртните случаи от заразяване със Западнонилска треска в Гърция от юни насам са се увеличили до 25, показва ежеседмичният доклад на Националната здравна организация на страната, пише електронното издание на вестник Kathimerini.    До 19 септември властите са диангостицирали общо 195 случая на пренасяния от комари вирус. От тях 121 са развили заболявания, засягащи централната нервна система като енцефалит или менингит.    НЗО призовава хората да пръскат репелент против насекоми по голата кожа и дрехите, да монтират мрежи против комари и да премахнат застоялата вода от басейните, вазите и локвите, а освен това редовно да косят тревните площи и да поливат растенията сутрин.   Източник: Новини.бг", "date": "2019.09.20", "title": "25 смъртни случая от заразяване със Западнонилска треска в Гърция"}
{"url": "http://epicenter.bg/article/Strelets-otkri-ogan-ot-apartament-v-Lion-/193229/7/0", "text": "Неизвестно лице е открило огън от апартамент на авеню „Avenue Maréchal de Saxe & Rue Paul Bert“, стреляйки по минувачи, съобщават френските власти.   Към момента няма официална информация за жертви или пострадали. \r\n   \r\n Близо до мястото на инцидента е забелязан отряд на френското полицейско специално звено RAID.   Според предварителни сведения, след като е открило стрелбата, лицето се е барикадирало в апартамента. В момента тече полицейска операция. Свидетели са заявили, че стрелецът е жена.    Източник: Нова.тв", "date": "2019.09.20", "title": "Стрелец откри огън от апартамент в Лион "}
{"url": "http://epicenter.bg/article/Shestima-evrokomisari-sa-pod-vapros-/193241/7/0", "text": "Двайсет и шестимата членове на Европейската комисия с председател Урсула фон дер Лайен, която започва работа на 1 ноември, ще бъдат изслушвани по три часа от евродепутатите, преди номинациите им да бъдат одобрени или не.    Шест от еврокомисарите обаче може да срещнат трудности при изслушването във връзка с разследвания или по политически причини. Сред засегнатите има двама либерали, двама социалисти и по един членове на ЕНП и на Европа на нациите.         Обект на съдебно разследване по случая с фиктивните назначения за сътрудници на евродепутати от партията Демократично движение (Модем), което я принуди да подаде оставка от френското правителство, 54-годишната французойка бе разпитана от полицията същия ден, в който беше представена новата комисия.    Разследвана същевременно и от Европейската служба за борба с измамите (ОЛАФ), тя вече прие да възстанови на Европейския парламент сумата от 45 000 евро заради един от своите сътрудници.    Възможно е също да й зададат въпроси, засягащи щедро платената й работа за американски мозъчен център в течение на две години и половина, докато е била евродепутат. Изслушването й е на 2 октомври.      59-годишната румънка е бивш министър на околната среда, след това министър за европейските фондове. Тя бе обвинена, че е разработила правителствено решение в полза на компания, близка до бившия силен човек на левицата в страната й - Ливиу Драгня, който е в затвора от май.    Румънският парламент обаче отказа през 2017 г. да й отнеме имунитета, с което принуди антикорупционната прокуратура да закрие делото. Изслушването й е на 2 октомври.        Белгийското правосъдие е започнало предварително разследване по повод обвинения в корупция, отправени срещу него от бивш агент на белгийските разузнавателни служби.    Това предварително разследване цели да установи дали са събрани достатъчно материали, за да бъдат предадени на федералната прокуратура.    Стожер на белгийската политическа сцена, 61-годишният Дидие Рейндерс отхвърля \"твърденията\", че е извършил нещо нередно. Изслушването му е на 2 октомври.        Член на Европейската сметна палата и бивш председател на сметната палата на страната си, 64-годишният бивш евродепутат се разследва от ОЛАФ заради \"предполагаеми нарушения, свързани с възстановяване на пътни разходи\".    Той се оправда с \"административна грешка\" и призна, че е възстановил на Европейския парламент 11 250 евро, щом разбрал, че \"не достигат документи\", оправдаващи пътните му разходи. Изслушването му е на 1 октомври.        Шейсет и тригодишният унгарец бе министър на правосъдието в правителството на Виктор Орбан, когато последният неведнъж беше упрекван за реформи, преценени като посегателство върху свободите и баланса на властите.    Бъдещият му пост обаче предвижда той да проверява зачитат ли страните-кандидати основните човешки права. Изслушването му е на 1 октомври.        Бившият председател на Европейския парламент (2004-2007 г.) е заседавал в управата на енергийната групировка \"Абенгоа\".    Като неин член бе глобен миналата година с 30 000 евро за неправомерно използване на вътрешна информация - продал е през 2015 г. акции на дружеството, малко преди то да обяви предстоящия си фалит.    Според два европейски източника Европарламентът, преди да го изслуша, ще поиска уточнения за притежаваните от него дялове в различни предприятия. Изслушването му е на 7 октомври.  ", "date": "2019.09.20", "title": "Шестима еврокомисари са под въпрос!"}
{"url": "http://epicenter.bg/article/MVnR--Nad-600-protesta-sa-planirani-v-SASht-dnes-i-na-27-septemvri/193248/7/0", "text": "Повече от 600 демонстрации са планирани в САЩ на 20 и 27 септември като част от глобална стачка, посветена на борбата с климатичните промени. Това съобщиха от пресцентъра на Министерството на външните работи (МВнР).    За днес протестни действия са обявени в множество големи градове на територията на САЩ, включително Вашингтон, Ню Йорк, Лос Анджелис, Чикаго, Бостън, Маями и др. Обявените локации на демонстрациите в тези градове между 11.00 ч. и 17.00 ч. местно време на 20 септември 2019 г. са следните: - Ню Йорк: сборен пункт - църквата „Сейнт Поул“, бул. „Бродуей“ 219 (St. Paul Chapel, 209 Broadway);  - Вашингтон: парк „Джон Маршал“ (John Marshall Park) между ул. „Си“ (C St) и „Пенсилвания авеню“ (Pennsylvania Ave);  - Чикаго: Гранд парк (Grand park) в участъка между „Кълъмбъс драйв“ (Columbus Drive) и „Рузвелт роуд“ (Roosevelt Road);  - Лос Анджелис: площад „Пършинг“ (Pershing Square, 532 S Olive St);  - Бостън: площадът пред кметството на Бостън (Boston City Hall Plaza);  - Маями: кметството на Маями Бийч (Miami Beach City Hall).    МВнР препоръчва на нашите сънародници, пребиваващи в САЩ, да избягват местата на стачните действия, като следят актуалната информация в медиите, както и на сайтовете на кампанията, които се обновяват постоянно. При необходимост от съдействие българските граждани могат да се свържат със задграничните ни представителства в САЩ на следните телефони:    - Посолство на Република България във Вашингтон: +1 202 387-0174; +1 202 387-5770;  - Генерално консулство на Република България в Ню Йорк: +1 212 935 4646; +1 212 935 7938;  - Генерално консулство на Република България в Лос Анджелис: +1 310 4373606; +1 3104786700;  - Генерално консулство на Република България в Чикаго: +1 312 752 0661; +1 312 867 1904.", "date": "2019.09.20", "title": "МВнР: Над 600 протеста са планирани в САЩ днес и на 27 септември"}
{"url": "http://epicenter.bg/article/V-Turtsiya-sadyat-zhurnalisti-zaradi-valutnata-kriza-prez-2018-g-/193252/7/0", "text": "Турски съд обвини двама репортери на агенция \"Блумбърг\" заради твърдения, че се опитали да саботират икономиката със статия за миналогодишната валутна криза, съобщава БГНЕС. Ако бъдат признати за виновни, ги грозят присъди до пет години затвор. Те са сред десетки обвиняеми по случая, които са писали шеги за валутната криза в Twitter.   Статията беше публикувана през август 2018 г. от агенция \"Блумбърг\" в драматичен ден, когато лирата загуби около една пета от стойността си спрямо долара. В материала се твърди, че турската агенция за банкова регулация, известна като BDDK, ще проведе спешна среща.   \"Да се свика среща на BDDK беше нормално. Трудно ми е да разбера защо нашата публикация доведе до такава реакция\", заяви пред съда Керим Каракая, който е изправен пред съдебен процес заедно с колегата си Феркан Ялънкалъч.   Други пък изглеждаха шокирани от това, че са били изправени пред магистратите във връзка с коментарите за срива в стойността на лирата, направени в Twitter.   \"Ако аз и другите в тази зала можем да съсипем икономиката с туитове, тогава всички сме го закъсали\", каза Халит Токус, които е от подсъдимите.   22-годишен студент Билалчан Сагир също беше в съда заради туит, който гласеше: \"Съмнявам се в мозъка на всеки, който каже, че няма криза. Осъзнайте се.“   Пред съда той каза:“Студент съм. Написах туитовете, но не зная как мога да повлияя на капиталовите пазари?“. Новите изслушания по процеса ще са на 17 януари.", "date": "2019.09.20", "title": "В Турция съдят журналисти заради валутната криза през 2018 г."}
{"url": "http://epicenter.bg/article/Twitter-zakri-hilyadi-akaunti-po-sveta-za-razprostranenie-na-falshivi-novini/193258/7/0", "text": "Twitter е закрил хиляди акаунти в целия свят за разпространение на фалшиви новини, както и за проправителствена пропаганда. Блокираните акаунти са в страни като Обединените арабски емирства, Китай и Испания, съобщава БГНЕС. Закрити са акаунти, идващи от Китай, които целят да посеят раздор между протестиращите в Хонконг, както и акаунти с просаудитски съобщения, идващи от Египет и Обединените арабски емирства и насочени към Катар и Йемен, допълват от компанията. Акаунти, разпространяващи фалшиви новини, също бяха премахнати в Испания и Еквадор.   По-рано Twitter съобщи, че временно е блокирал акаунта на бившия съветник на саудитския кралски съд Сауд ал Кахтани, както и 267 акаунта, произхождащи от Обединените арабски емирства и Египет. 41-годишният Ал Кахтани беше официално назначен за съветник на кралския съд през 2012 година. Преди година съветникът беше отстранен от поста си заради съмнения за участие в убийството на журналиста от „Вашингтон пост“ Джамал Кашогги. Той бе санкциониран със забрана да влиза в Съединените щати заедно с още 15 души, заподозрени за участие в инцидента.   През октомври 2018 г. Ал Кахтани беше уволнен като надзорник на кралския съд по медийните въпроси.", "date": "2019.09.20", "title": "Twitter закри хиляди акаунти по света за разпространение на фалшиви новини"}
{"url": "http://epicenter.bg/article/Severna-Koreya-pohvali-Tramp--che-shte-tarsi--quot-nov-metod-quot--v-yadrenite-pregovori/193276/7/0", "text": "Северна Корея похвали президента на САЩ Доналд Тръмп за думите му, че Вашингтон може да потърси някакъв \"нов метод\" в ядрените преговори с Пхенян, предаде Асошиейтед прес, цитиран от Новини.бг   В разпространено днес изявление севернокорейският дипломат Ким Мьон-гил изказва одобрение и за решението на Тръмп да уволни своя съветник по националната сигурност Джон Болтън.    В сряда Тръмп разкритикува Болтън, че е привърженик на \"либийски модел\" за едностранна денуклеаризация на Северна Корея. Той добави, че може би ще бъде много добре да се изпробва нов метод, но без да уточни какъв, отбелязва АП.  Севернокорейският дипломат изрази очакване преговорите на работно ниво със САЩ да бъдат възобновени в близко бъдеще.    Тези преговори са в мъртва точка от месеци заради разногласия как да стане облекчаването на американските санкции в замяна на стъпки на Северна Корея към разоръжаване.", "date": "2019.09.20", "title": "Северна Корея похвали Тръмп, че ще търси \"нов метод\" в ядрените преговори"}
{"url": "http://epicenter.bg/article/Donald-Tramp-shte-se-sreshtne-s-chlenovete-ot-Saveta-za-natsionalna-sigurnost--za-da-obsadi-udari-v-Iran/193278/7/0", "text": "Президентът на САЩ Доналд Тръмп ще се срещне с членовете от Съвета за национална сигурност, за да обсъди възможните действия, които Вашингтон може да предприеме във връзка с напрежението с Иран. Новината съобщи Bloomberg, цитирана от \"Фокус\". Mинистърът на отбраната Марк Еспър и ръководителят на главното командване генерал Джоузеф Дънфорд ще представят на Тръмп възможните военни действия в отговор на предполагаемите атаки над петролните рафинерии в Саудитска Арабия, в случай че президента реши, че подобни действия са необходими. Техеран по-рано заяви, че ако САЩ или съюзниците им нанесат военни удари срещу Иран, това ще доведе до „пълномащабна война“.   Външният министър на Иран Мохамед Джавад Зариф заяви, че последствията от военни удари на САЩ или Саудитска Арабия срещу Иран ще доведат до война, предаде РИА Новости. Преди това държавният секретар на САЩ Майк Помпео заяви, че САЩ няма да толерират \"заплашителното поведение на Иран\", който представителите на Вашингтон и Рияд обвиняват за нападенията на нефтените съоръжения на кралството. В интервю за CNN, на въпроса какво ще последва от евентуалните удари на Рияд или Вашингтон върху Иран, Зариф заяви, че това ще доведе до пълномащабна война.  \"Правя много сериозно изявление относно защитата на страната ни. Правя много сериозно изявление, че не искаме да влизаме във военна конфронтация\", заяви Зариф.  Той отново отрече, че Техеран стои зад ударите в Саудитска Арабия и заяви, че удари по ирански цели ще причинят \"голям брой жертви и пострадали.\"  „Но ние ще защитим нашата страна, без съмнение“, добави Зариф.  Ударите срещу съоръженията на „Сауди Арамко“ причиниха сериозен спад в износа на преработен петрол на Саудитска Арабия. Според официално изявление на властите в Рияд износът на страната на нефт е намалял наполовина. Отговорност за атаките поеха подкрепяните от Техеран шиитски бунтовници в Йемен, но Вашингтон заяви, че няма доказателства ударите да са дошли оттам.    ", "date": "2019.09.20", "title": "Доналд Тръмп ще се срещне с членовете от Съвета за национална сигурност, за да обсъди удари в Иран"}
{"url": "http://epicenter.bg/article/Ivan-Granitski--Hudozhnikat-voin-Nikolay-Haytov/193234/6/0", "text": "    Историята на българската литература през последните години – предимно във върховите изяви на неколцина белетристи – ни дава не само богат материал за наблюдения и размишления, но и привлича вниманието ни към един удивителен факт. Именно писатели, а не историци, социолози или социалпсихолози постигат действителните дълбочини и проникновения на разрезите и анализите както на социалното битие на българското общество, така и на съзнанието и душата на отделния човек. В такъв план прозаици като Димитър Талев, Димитър Димов, Емилиян Станев, Павел Вежинов, Андрей Гуляшки, Камен Калчев, Николай Хайтов, Генчо Стоев, Васил Попов, Йордан Радичков, Вера Мутафчиева, Дико Фучеджиев, Ивайло Петров и др. с най-добрите си произведения всъщност играят ролята на своеобразни рентгенографи на пулсациите и трансформациите в соци­ума и в душата на отделния индивид. Ето защо българските поколения през ХХI век вероятно непрекъснато ще се връщат към препрочита на техните творби, за да си отговорят на главните въпроси, свързани със състоянието и динамиката на българското общество през ХХ век. Една от най-интересните фигури в тази плеяда без съмнение е Николай Хайтов – емблематично, ярко и противоречиво явление в българската литература. Още неговите първи публикации и книги вдигат шум около името му и твърде често това е нелитературна шумотевица. Причината е не само в конкретния текст, но и в самия характер на автора – чепат, остър, конфликтен, настъпателен. За половин век перото на Хайтов ражда над 60 книги – проза, публицистика, есеистика, пътеписи, пиеси, документални изследвания, краеведски анализи и т.н. Още ранните публикации насочват нашето внимание към няколко съществени и характерни особености на неговия талант. Първата ни припомня традициите на голямата българска проза и публицистика от края на XIX и началото на XX век. Става дума за значението на писателя не толкова като автор на конкретен текст, колкото и като народен трибун, ярка обществена фигура, която и със своето творчество, и с поведението си играе ролята на своеобразен нравствен и духовен учител на обществото. Така в народното съзнание са се съхранили Захарий Стоянов, Алеко Константинов, Иван Вазов, а малко по-сетне Елин Пелин и Йордан Йовков. Един глобален поглед към духовното наследство на тези велики писатели и духовни учители на нацията ще ни разкрие как главната цел на тяхното творчество е да покаже саморазгръщането на националния характер и неговото проектиране върху националната съдба чрез съдбата на отделния човек. Както и обратната дифузия – отражението на индивидуалната воля, морал и съзнание, решителност и самоотверженост или плахост и конформизъм върху съдбата на Отечеството.          Двете книги, които носят на Николай Хайтов огром­на известност, са “Шумки от габър” и “Диви разкази”. Те имат почти феноменален успех – преиздавани десетки пъти в милионни тиражи само в България, превеждани на над 25 езика също в милиони екземпляри и получили оценката на именити български и чуждестранни критици и писатели. Тези две книги са причината името на Николай Хайтов все повече да започва да се обгражда със славата не само на един от най-ярките съвременни български писатели, но и последователен и яростен борец за защита на българската национална идентичност. Тук се натъкваме на двустранен процес на взаимно влияние и проникване. От една страна, творбите на Хайтов се опитват да следят пулсациите на индивидуалните характери на героите и чрез тях да очер­тават широка и многопластова обществена картина. А от друга, самите творби се превръщат в своеобразен катализатор на определени социални процеси. Или най-малкото, спомагат за тяхното ускорено разбиране и приемане в българското общество. С удивително постоянство повече от половин век Николай Хайтов продължава тази борба. И главните му оръжия тук са прозата, публицистиката, краеведските изследвания и непрестанните полемики.  Да надникнем във вълшебния и същевременно пределно реалистичен свят на “Диви разкази”. Спонтанно и естествено тук се пораждат паралели със сътвореното от други големи български писатели. Ако Йордан Йовков е романтичният певец на Добруджа, а Елин Пелин е реалистичният художник на селото в Шопско, Хайтов внася в българската литература темата за Родопите. Всъщност “Диви разкази” е вълнуваща поема за Родопа планина и отделните разкази са като части или фрагменти от тази поема. Героите са децата на тази особена планина. Като че ли те са облъчени от духа на древните мистерии, сякаш светлините и сенките на орфизма налагат печат над всяка тяхна мисъл и действие. Родопите са толкова различни от другите български планини. В тях има някакво мистично съчетание на човешка одухотвореност и отвъдна съзерцателност. И тази особеност определя магическата привлекателност на Хайтовите “Диви разкази”. Те ще ни поразят както с голямата вътрешна динамика на сюжета, с драматургичната енергия при разгръщането на характерите, със суровия, почти груб, като че ли с топор насечен, слог (а такива чепати, резки, необработени са и някои от героите, както е в “Мъжки времена”, “Мерак”, “Ибрям-Али”), така и с фееричността, изграждането на повествованието като разказ видение, използването на думите и фразите като чуруликаща вода, ярката пластичност на извайваните характери (“Страх”, “Сватба”, “Изпит”). Трети път ще ни порази психологическата дълбочина на авторовото проникновение (“Дервишово семе”, “Магьосникът от Брезе”, “Козият рог”). Любопитно е да направим паралел между “Диви разкази” и “Шумки от габър”. Сякаш и в двете книги главният герой е планината или природата, най-общо казано. Но ако в “Диви разкази” писателят повече се интересува от могъщото излъчване на планината или планинското, което о­формя душата на отделния герой, то в “Шумки от габър” той търси в природната хармония – в дървото, камъка, водата, вятъра, птицата, дивеча – Човешкото, отраженията и преображенията на човешката душа. “Шумки от габър” също е своеобразна поема, даже тук невидимото присъствие на поезията е почти структурообразуващ елемент на книгата. С поетични пулсации са белязани сравненията между Родопа планина и Странджа, с поетични думи авторът изследва душата на леса, където отделните дървета – габър, бук, борика, мура, дъб, ела, липа, бор, чинар, бреза – са като отделни инструменти в един гигантски хармоничен ансамбъл. Сякаш човешки одухотворени са тези отделни инструменти, когато говорят помежду си, бърборят, тръбят, шепнат, пеят. Ето фрагмент от прелестното есе, дало название на цялата книга “Шумки от габър”: “Един е вятърът, но горската песен е винаги различна. А това е, защото в гората има най-различни шумки. Стъпили на тънките си и високи токчета, шумките на планинската осига започват да се клатят и при най-малкото подухване на вятъра танцуват, извиват се, превиват се и как ли не, накъде ли не, а ситният им трепет произвежда звуци, наподобяващи шумоленето на есенни приспивни дъждове. Те са монотонни като мълвата, без интонации и сърдечни изблици, успокоителни, безметежни, но и... безполезни. Иглиците на бора са нещо съвършено друго: дръжка, талия – всичко е събрано в един бодил, в една забита на дървото струна, която реже вятъра, и вместо тя, струната – трепери насеченият вятър. От това е оня малко тъжен и болезнен вой, който идва от бориките във ветровито време и наумява виене на глутници. Между словоохотливата бъбрица-трепетлика и суровия тържествен бор се помества цял оркестър от дървета с най-различна шума (свирки, свирчици и струни). Яворът, макар че е клонат и мощен, мелодия не прави, но затова пък металният звук на едрото му листе с нищо не може да се замени, защото е потребно да се сплаши дребосъкът из гората с внушителни и драматични звуци. В такива случаи яворът е безподобен: той блъска чинелите си до пресипване – листата му наистина наподобяват чинели, и, послушен на всички ветрове, не спира, докато вятърът не каже стига! Гръмогласен като него, но не тъй сприхав е дъбът. Той не бърза при първото появяване на вятъра да шуми и да плющи. Дъбът се нуждае от подготовка, въодушевление, от убеждение, че вятърът е истински вятър, а не капризна фукотевица. Тежка, тапицирана с мъх и кожа, дъбовата шума мъчно заиграва, но щом веднъж се разлюлее – дъбовият лес може да се надпреварва и с океана. На дъба се опитва да подражава зелената бука: и тя гърми, и тя шуми, и тя ехти, и тя като дъба се уж вълнува, но вслушайте се и ще разберете, че това не са вълнения сърдечни, а препирни за по-дебело място, пусто и пометено разхлопване на празни бъчви!”          Сътвореното от Николай Хайтов трудно се вмества в опре­делени жанрови граници. Класическите по своята архитектоника “Диви разкази” понякога внезапно ни предлагат народопсихологически наблюдения, а есеистичните “Шумки от габър” често съдържат ярки белет­ристични зарисовки. А на отделни места, както вече посочихме, дори откриваме стихотворения в проза. Но не жанровото определение е съществено при писатели от ранга на Николай Хайтов. Нещо друго е много по-важно тук, а това е постоянното усилие да се проследи движението на българския дух, саморазгръщането на българския характер, осмислянето на българската национална съдба, видени и претворени в проникновено слово. Словото на Хайтов почти винаги е осветено от свое­образен вътрешен огън – от огъня на националното самосъзнание и самочувствие. Този огън се поддържа от нашия автор не само с неговите прозаични и есеистични книги (като “Диви разкази” и “Шумки от габър”), но и с книги като “Хайдути” – блестящо възкресяване на легендата за Румяна войвода, Ангел войвода, Чавдар войвода, Пет­ко войвода. През 70-те и 80-те години Хайтов е един от първите български писатели, осъзнал изключителната необходимост и потребност за българското общество да се извадят на бял свят позабравени личности, важни за поддържане на националното самочувствие и формиране на характера на новото поколение. Най-яркият пример тук е възкресяването на легендарната фигура на Капитан Петко войвода. И никак не е случаен грандиозният успех на телевизионния сериал по сценария на Хайтов. Очевидна е по това време жаждата в българското общество за примери от по-близкото или далечно минало, които да бъдат за новото поколение като нравствени и волеви ориентири. Освен това с този сериал Хайтов разчупва и едно съществуващо дотогава клише: лошите турци – добрите българи. Тази щампа е отхвърлена от богатия, изграден с изключителна художествена дълбочина и плътност характер на Капитан Петко войвода. Така, от една страна, Хайтов възкресява характери и образи, които озонират националното самочувствие, а от друга – прави това не с клишета и нови идеологеми, а чрез живи, ярки, многопластови, пластично изградени характери. А онова, което Хайтов не може да изрази чрез формата на разказа, есето, сценария, го излива в пътеписа. Спокойно, плавно, достолепно, на места даже витиевато е пътеписното повествование при Хайтов. Понякога той ни напомня Вазовия маниер на изграждане на пътеписа. Само автори, които познават българската природа и които обичат българската душа, раждат такива творби. Най-точна илюстрация тук са “Светогорски записки” или пътните бележки за Странджа, за Магурата и “Из Лъките”.          Още от самото начало Николай Хайтов изпитва неудържимо пристрастие и към краеведските изследвания. В съвременната българска литература няма друг автор, който да е отделял толкова много време за на пръв поглед досадните проучвания и справки, нужни за едно краеведско изследване, както на книги за миналото на Асеновград, на Яворово, Девин, Смолян и т.н. Но той твърде добре осъзнава значението за днешната ни култура и съдбоносната роля при съхраняването на националната идентичност и памет от написването на историята на едно село, град или проследяване развитието на определени занаяти и обичаи в някое населено място. И друга особеност сродява Хайтов с традицията на голямата българска литература – полемиката, потребността и с оръжията на публицистиката да се отстояват определени принципи и цели. Най-яркият пример тук са филипиките и памфлетната война около гроба на Левски. В продължение на няколко години Хайтов води епически сражения с десетки автори – архитекти, археолози, публицисти, историци и други, за да докаже, че Васил Левски е бил погребан в черквата “Св. Петка Самарджийска” в центъра на София. В резултат на тази гигантска полемика, в която нашият автор успя да приложи много и значителни аргументи в подкрепа на своята теза, се родиха три книги, които представиха тезите на страните в дискусията, редица документи, стенограми и т.н. Почти по същото време той не се поколеба да започне и друга война, пак сам – нова полемика с историците, която също се затегна и трая няколко години. В този случай спорът беше главно за ролята на българомохамеданите в Априлското въстание. Хайтов спореше и опровергаваше твърденията, че българомохамеданите са играли ролята на палачи при потушаването на Априлското въстание. Едва ли ще е пресилено да кажем, че една от главните характеристики на личността и твореца Николай Хайтов е филипиката, спорът. Две ярки и определящи съществени негови творчески търсения книги също са родени в полемика. Първата е “Бодливата роза”. Почти 20 години преди темата за екологията и опазването на природната среда да стане актуална, Хайтов се насочи към нея. В “Бодливата роза” той предупреждава, че ако човекът продължава така варварски да се отнася към своята природа, последствията ще бъдат непоп­равими. Днес виждаме, че за съжаление пророчествата му се оказаха верни. И каква тънка невидима духовна връзка свързва “Бодливата роза” и “Шумки от габър” – ако искаме да съхраним своята душа и вътрешно равновесие, трябва да опазим природата, внушава ни и с двете книги авторът.  Но не само темата за опазването на природната среда вълнува години наред Хайтов. В яростна полемика за чистотата на българския език и неговото преподаване се ражда и “Вълшебното огледало”. Отново самотен, но непоколебим, Хайтов разменя словесни шпаги с професори, лингвисти, семиотици, структуралисти, защитавайки българския език от нахлуването на чуждици, паразитизми, неофразеологизми и др. Днес виждаме колко проницателно е било писателското съзнание на Хайтов, за да се разтревожи от зловещата тенденция за пълзящо дехуманизиране, изсушаване и обезбългаряване на българския език и реч. Не само във вестници и други средства за масово осведомяване (главно електронните медии) авторите вече си служат само с по неколкостотин думи, голяма част от които са чуждици, трафарети и канцеларски клишета, но вече и в художественото слово, в творбите на редица съвременни автори виждаме трагичното обедняване и примитивизиране на техния език и стил. “Вълшебното огледало”, както и няколко други книги, съдържащи размишления по проблеми и личности на литературата и изкуството (например “Истини в сянка”, “Надникване в съкровеното”), ни помагат да надникнем в творческата лаборатория на Хайтов, да разберем генезиса на неговите творчески идеи, предпочитания и естетическа нагласа.          И в многобройните си публицистични текстове (статии, интервюта, памфлети, филипики, антрефилета, бележки и пр.) Николай Хайтов следва проверените традиции на класическата българска публицистика, чиито родоначалници са Георги Раковски, Любен Каравелов, Христо Ботев, Петко Р. Славейков, Захарий Стоянов. През целия си живот Николай Хайтов воюва срещу отродителите, майкопродавците и отцеругателите, които продават за паница леща българските национални интереси. За това публицистиката му е остра и безпощадна, твърде често язвителна и жлъчна и този факт през десетилетията му създава многобройни и често пъти никак небезобидни врагове. През последните години от живота си, когато той беше и председател на Съюза на българските писатели, изпод перото му излязоха няколко книги с ярка и безпощадна публицистика – “Време за разхвърляне на камъни” и “Който има ухо да чуе”, както и два тома “Троянските коне в България”. Ювеналовият гняв на художник-воин в безподобната по своята полемичност книга “Троянските коне в България” се пораждаше от многобройните примери на престъпно отношение на редица пишманполитици и лъжедържавници, които като колорадски бръмбари след началото на така наречения преход от 10 ноември 1989 г. опоскаха националното стопанство на България, предадоха суверенитета на Отечеството и родиха стотици примери на гнусно лакейничене и подмазвачество пред новите силни на деня, загърбвайки фундаменталните национални интереси. Убедени сме, че публицистичните текстове на Николай Хайтов тепърва ще бъдат четени, препрочитани и анализирани от бъдещите изследователи, защото те са заредени не само със справедлив гняв и патос, но и съдържат редица почти пророчески предупреждения за опасностите, пред които е изправено Отечеството в непредвидимия водовърт на световните геополитически събития и процеси.       Николай Хайтов има рядката способност да усеща значението на конкретния факт или събитие, раждащи историчността на момента. Неслучайно повече от четири десетилетия с удивителна прилежност и последователност той води дневник. Последните години ни поднесе няколко тома от този дневник. На пръв поглед някои от бележките и записките са без особено значение, даже отделни подробности могат да ни се сторят излишни и несъществени. Но ако внимателно прочетем дневниците на Хайтов, ще видим, че тяхното значение не е толкова и не е само в отразяването на лични творчески планове, авторови размишления, случки и събития с по-мащабно или по-камерно звучене. Те са своеобразна хроника на изминалите години. В тях невидимо присъства движението на обществените процеси, сложните разслоения и трансформации в общественото съзнание на българина. Четейки записките, ще можем да разберем както отделни исторически отрязъци от време с техните превратности, така и ще очертаем по-релефно образа на отделни личности или тенденции. Най-сетне, тези дневници са и опит да се улови духът на времето и в повечето случаи, трябва да признаем, това е плодотворен опит.    Още нещо впечатлява у личността на Николай Хайтов. Той не се съобразява с люшканията на политичес­ката конюнктура и за разлика от някои свои колеги, които до 10 ноември 1989 г. раболепно обслужваха тоталитарния режим, а сега с двойно подобострастие се стараят да се подложат на шумни еднодневки, самопровъзгласили се за политически елит, Николай Хайтов е последователен в отстояването на една достойна и нравствено извисена национална позиция на българския писател. С мащабното си духовно присъствие повече от половин век Хайтов работи за възвръщането първозданата роля и сила на българския творец, на значението му за оцеляването на Отечеството.", "date": "2019.09.20", "title": "Иван Гранитски: Художникът воин Николай Хайтов"}
{"url": "http://epicenter.bg/article/Ivan-Granitski--Zapiski-varhu--quot-Zapiskite-quot--na-Lyubomir-Kotev/193237/6/0", "text": "  Интелигентната българска публика добре познава различните и често пъти изненадващи със своята непредвидимост и оригиналност творчески превъплъщения на Любомир Котев. Духовното търсачество постоянно тласка този автор към художествените и естетическите предизвикателства, към изследването на нови и нови интелектуални територии. Години наред той упорито изгражда впечатляващия със своята мащабност и проникновеност корпус от народопсихологически изследвания, които са организирани в поредица от осем книги и стъпват върху съждения на световни мислители и писатели, български учени, литературни, стопански дейци, мемоаристи и политически фигури.   Нашият автор е стигнал до проникновението, че трябва да се осмисли както интелектуалната, така и стопанската история на държавата, нейните природни особености и богатства и пряката връзка между географското разположение и психологическите състояния на нацията. Много е важен опитът от войните и от всички значителни национални и социални потресения – въстания, революции, преврати, контрапреврати и метежи… Освен народопсихологията, друга мамеща духовна територия за Любомир Котев е постоянния препрочит на класически творби на българската литература. Повече от три десетилетия той се опитва да разгадае явните и скритите послания в творби като: “Чичовци” от Иван Вазов, “Бай Ганьо” от Алеко Константинов, разказите на Йордан Йовков и Чудомир. Така се роди впечатляваща поредица от книги, на които биха могли да завидят редица професионални литературни теоретици и критици, тъй като в тези книги авторът се домогва до удивителни по дълбочината си прозрения… Може би и книгите с народопсихология, а и посочените вдъхновени препрочити на творбите на класически автори, подготвяха Любомир Котев за поредното му духовно предизвикателство – анализът на една от най-великите творби в българската история – “Записки по българските въстания” от Захарий Стоянов. И ето че читателят вече държи в ръцете си първата книга със символичното заглавие – “Записки върху Записките”. Дългогодишната подготовка, трупането на внушителен обем от познания и информация, свързани с родословието на Захарий, с биографията му, която напомня авантюрен роман, с огнената му публицистика и невероятната със своята образност проза, полемики, филипики, исторически студии, вестникарски статии и пр., и пр., са позволили на автора да създаде впечатляващо изследване. Любомир Котев се втурва из Захариевата словесна вселена обзет от радостно и просветлено вглеждане в таланта на неистовия полемист, с пиетет и особена екзалтация. Авторът е избрал фрагмента за основно градиво на своето повествование. И в отделните си книги “Народопсихологии”, и в “Multa paucis” той предпочиташе фрагмента заради неговата способност в кратки, елиптични и кондензирани фрази да въплъти обемно съдържание и послание. Сега, в “Записки върху Записките”, струва ни се, той разгръща още по-успешно изследователските възможности на фрагмента… Преди всичко Любомир Котев се заема да обори редица мистификации около биографията, както и литературната, и политическата дейност на Захарий Стоянов. Известно е, че самият Летописец дава храна на изследователите си за редици дезинформации и митологизации, които по-късно объркват анализаторите на неговото творчество. Любомир Котев е пребродил планини от факти и документални свидетелства, опира се на трудовете на най-сериозните биографии на Захарий – Аспарух Емануилов, Тодор Ташев, Стефан Чирпанлиев, Димитър Страшимиров, Ефрем Карамфилов и т.н. Цитира малко известни документи от съвременници на великия писател, за да обори споменатите мистификации. На първо място това е митът за неграмотния овчар Джендо. Доказано е, че той получава много сериозно за времето си образование – първо, в класното училище в Медвен, където учителства видният възрожденски даскал – Господин Бъчваров, а после и в Сливенската полугимназия. Междувременно Захарий Стоянов чете извънредно много и се самообразова с бързи темпове. В навечерието на Освобождението и до Съединението той вече владее свободно писмено и говоримо няколко езика – френски, руски, турски и румънски. Той познава добре основните политически мислители на своето време – руските революционни демократи, редица френски, немски и английски политически мислители и писатели като Бокл, Мишле, Хайне, Юго, Гьоте, Дитес и пр. Разсъждавайки върху най-важната книга на Захарий Стоянов “Записки върху българските въстания”, Любомир Котев показва в какво се състои повествователната магия на тази книга – елементите на хаотичност и непоследователност издават всъщност дълбокия замисъл на автора повествованието да се разлива като буйна и пълноводна река, която носи историческите факти, търкаля камъните на характерите на героите, дооформя ги в процеса на разгръщането на сюжета, съчетава мемоаристиката с художествената измислица, изгражда образите, използвайки главно антитезите – сблъсъка на добро и зло, низко и възвишено, героизъм и предателство и т.н. Захарий Стоянов постоянно провокира своя читател, за него са нетърпими шаблонът, баналното, сивотата, той воюва срещу тях със страшна сила. Неслучайно, дори Иван Вазов, които сам неведнъж е страдал от жлъчното перо на Летописеца признава, че прозата на Захарий Стоянов е придобила “рядка, невиждана дотогава сатанинска сила”. Но фойерверките на игривата мисъл на Захарий Стоянов никак не са самоцелни. Яркото изграждане на характерите, блестящите зарисовки, нахвърляни понякога уж пътем и импровизирано, винаги са подплатени със сериозни документални източници и спомени на участниците във въстанията. Редица изследователи упрекват Захарий, че не само понякога си измисля, но и прекалено патетизира своето повествование. Но всъщност това е и най-важната стратегическа цел, която сам Захарий Стоянов си поставя в своята велика книга – току-що освободеното Отечество има отчаяна нужда от духовни икони, нравствени пътеводители и национални ориентири. Затова така възторжено и екстатично той описва поборниците за Националното освобождение, затова сътворява най-добрата биография на Христо Ботев и започва биографиите на Левски и Любен Каравелов, уви, останали недовършени.  Всъщност именно Захарий Стоянов и Иван Вазов създават българската историческа иконография. Без “Епопея на забравените” и “Под игото”, без “Записки по българските въстания” и великолепните портрети, и биографии на Захарий Стоянов не бихме могли да си представим възраждането на българското национално съзнание и изтръгването му от мрака на пет­стотингодишно османско робство. Любомир Котев много сполучливо анализира способност­та на Захарий Стоянов да прониква и в най-дълбоките бездни на народопсихологията, да надниква и в най-тъмните кътчета в душата на героите, където се борят конформизмът, философията на преклонената главичка, почти генетично наследеният страх от поробителя, и свободата на буйните глави, решили да се отделят от плещите си в името на свободата на Отечеството, бурните пристъпи на себеотрицание, саможертва, нечувана дързост и смелост. Интересно е наблюдението му за особената интерпретация на събитията, която предлага Захарий Стоянов: Неговият поглед към историческата реалност е подчертано субективен, неговите изживявания са интимни, неговата интерпретация на събитията е фриволна, артистична, отражението е на художник по-скоро цветно, отколкото точно. Но тази свобода му е нужна не да изтъкне себе си, а да открои ролята и значението на голямата историческа личност… Силна страна в книгата на Любомир Котев са сполучливите сравнения между прозата на Захарий Стоянов и тази на Иван Вазов и Йордан Йовков. Става дума не само за открояването на особената специфика в стила на Летописеца, но и за паралелните и в същото време твърде различни подходи на тримата писатели към извайването образа на българина в състояние на екстремност и спокойствие, исторически превратности и мирно време. Захарий, отбелязва Любомир Котев, като комай всеки от големите ни класици, е по-силен, по-въздействащ изобразител, когато описва покрусата, не възторзите! Дали заради тежката ни историческа съдба, дали заради друго, но същото правят и Йовков, и Вазов, и кой ли не…  Йовков е гениален, когато описва с изобразителна мощ, силно, неотразимо, как отчаяният, сразен от покрусата, Вълкадин, загубил способността си да общува с хората, може да говори единствено с Бога, без да секне неговият драматичен, развълнуван и смислен монолог нито за миг, а Белият ескадрон е мечта, красиво, но смътно, носталгично видение, вълнуващо, но някак далечно. Никой не остава равнодушен пред стенанията на ранената душа на българина, а разветите гриви, въпреки фееричността си, могат да профучат край нас, без да извикат възторга ни… Мисленето на Захарий Стоянов е епическо, но то има различен характер от епическото мислене на Иван Вазов, примерно. При Летописеца има уникално съчетание на еклектика и полифония, на романтически етюди и иронични зарисовки, затова Любомир Котев много находчиво посочва, че в Записките ще открием елементи от епическа драма, но в същото време и от пиеса на абсурда. И прави удивително сравнение с Вазов:  Още по-невероятни са творческите мутации при Вазов, който се възторгва лесно от всичко българско и родно, а патосът му е заразителен и възпламенява задрямалото патриотично чувство. Най-въздействащ е този титан обаче, когато изстрадва тъгите на България и – чудно! – възторгът му е най-осезаем, най-въздействащ, когато премине през покрусата, когато е базиран върху мъките и страданията, както се случва в “Новото гробище на Сливница„, да речем… Любомир Котев проницателно отбелязва, че Захарий Стоянов е не само гениален писател и мемоарист, но и политически мислител. И в Записките, и в огромното си по обем публицистично наследство Летописеца доказва, че внимателно следи световните и общоевропейските политически процеси, развитието на тенденциите в обществения живот, че добре познава и неподражаемо портретира държавниците и обществените фигури, които се подвизават на европейската политическа сцена. Тук е мястото да посочим оборването на още една мистификация, свързана със Захарий Стоянов. Става дума за прословутата негова “русофобия”, в която го упрекват редица от политическите му опоненти. Самият Захарий Стоянов многократно подчертава, че той не слага знак за равенство между руския народ, който страда под ярема на самодържавието, както и неговите най-светли умове – Белински, Херцен, Чернишевски, Добролюбов, неговите велики писатели и хора на духа, от една страна, и от друга – Русия на Александър III, Греч, Катков, Победоносцев и други мрачни кукумявки, както ги нарича самият Захарий. Много интересни са разсъжденията и паралелите, които прави Любомир Котев между посланията на великата Захариева книга и днешната политическа ситуация. Като че ли нищо не се е променило в любезното Отечество за повече от век. Чичовщината и байганлъците (великолепни метафори, сътворени от Любомир Котев), обладаващи героите на Захарий Стоянов, днес се повтарят по поразителен начин. Някогашните нихилисти, които през 30-те – 40-те години на XX век се определят като интернационалисти, днес се пъчат като глобалисти. А виждаме, че тези личности и тогава, и сега просто не обичат собственото си Отечество и продават интересите му за паница леща: И днес не е епоха за патриотизъм, а за гечинмек, и досега патриот си остава смътно и чак противоречиво понятие, защото потомството така и не видя “що ще каже патриот„. Родолюбието на домашните патриоти странно се преплита – и измерва! – ту със съпричастността им към социалистическия интернационализъм, ту към безродния, днешен глобализъм… Едно от силните достойнства в изследването на Любомир Котев е езикът, с който той безстрашно се втурва в словесната вселена на Захарий. Езикът на Котев е в хармония с езика на мемоариста, затова той често прибягва до полемиката – ту срещу Димитър Благоев, ту срещу Пенчо Славейков, ту срещу редица плоски и бездарни разсъждения на някои педантични историци за “Записки по българските въстания”. Според нашия автор Записките са книга не толкова за миналото, колкото за настоящия и за утрешния ден. Несъмнено изследването на Любомир Котев има приносен характер и се нарежда до най-добросъвестните трудове, посветени на Захарий Стоянов, като тези на Аспарух Емануилов, Стефан Чирпанлиев и Тодор Ташев. А по отношение на дълбочината и проникновеността на анализите, на яркия, пластичен и образен език несъмнено многократно ги надвишава и се превръща в най-увлекателното духовно пътешествие в света на Библията на българското национално Възкресение и самоосъзнаване – “Записки по българските въстания”.   ____   Глава I НЯКОЛКО ПОДРОБНОСТИ   * Тази книга, заблуждавах се дълго, трябва да започне с “Предисловие за предисловието”, но постепенно осъзнах, че ще е далеч по-добре, ако завърши с “Послепис за предисловието”…   * Предисловието, дадох си сметка някак без да ща, години наред е покривало, мистифицирало, смисъла на “Записки по българските въстания”, подвеждало е както предубедения изследовател, така и непредубедения читател…   * Патосът на публициста е подвеждащ, стихията от пламенни слова на вече шумно известния, пък и скандално известен, блестящ публицист, сякаш потиска спотаения и някак несигурен белетрист, който е същинският автор на знаменитата книга…   * Недоразуменията около книгата, наричана Българска Библия колкото справедливо, толкова претенциозно, тръгват оттук, от неспособността или нежеланието да се вникне в спецификата є…   * Не жанровата специфика, която напразно занимава мнозина, е същественото, струва ми се, а посланията, закодирани в съдържателния пласт, безбройните и многообразни послания, които са веднъж категорични, а друг път недоизказани… * Всяко от тези послания е идея, проникновение или съкровение Захариево, но и сакрална истина, утаила се в страдащата и състрадателна българска душа, нарочно или неволно изречена…   * Ако са Записките наистина Българска Библия, то е заради туй, че посланията са ту ясни, осезаеми, релефни, ту енигматични и притчови, недоизмислени още, та те заставят, принуждават, да ги допишеш сякаш, да ги видиш по своему и сам да ги разтълкуваш…   * И никога никого не оставят равнодушен! Дали са понятни, или не неговите възгледи, обобщения и съмнения, дали са делнична истина, или невнятно умуване, те са всякога близо до българското сърце, всякога всякого ангажират емоционално…   * Захарий Стоянов вижда, отразява, осмисля и преосмисля всичко наше, всичко родно, всичко свидно. Това велико, най-велико българско произведение звучи епично, въпреки привидната разхвърляност, заради колкото мащабното, толкова и емоционално претворяване на действителността…   * “Записки по българските въстания” са големият, истинският, единственият национален епос, защото тази необикновена книга е единственото художествено произведение в литературата ни, постигнало художествено отразяване на действителността, докато се стреми към опазване или възкресяване на историческата истина, докато търси и систематизира всичко автентично за битието ни, вместо да преиначава и разкрасява тъй, че да впечатли със стилистиката си…   * Преиначаването и разкрасяването, ако все пак ги има, ако се прокрадват тук или там, правят по-релефна, по-осезаема българщината, а не са литературен проблем. Стремежът е да се обхване възможно най-многостранно българската вселена, българският свят, пък и българската душевност, без да се мисли за жанровата специфика или художественото майсторство…   * Гениалният създател на знаменитото произведение е гениален, защото нито иска, нито може да имитира някак известните, конвенционални художествени модели. Неговият стремеж, напротив, е да се противопоставя страстно на лесните истини, предпоставените тези и незадълбочените, но наукообразни или охудожествени интерпретации…   * Особената му нагласа провокира продължителния, ненужен и безплоден спор дали е той исторически писател, облягащ се на документа, или белетрист, който борави фриволно с фактите. Безплодният спор го има заради нежеланието или неумението на анализаторите да вникнат в творческото му своеобразие и неповторимия натюрел…   * Наистина неповторим, защото белетристът Захарий Стоянов пише своето вдъхновено от историята произведение, съблюдавайки “разказите на очевидците”, т.е. подхождайки като историк, но осланяйки се на изпитания си талант на публицист и неподозирания, може би, на белетрист…   * Още по-удивителното, ако ни интересува наистина творческото своеобразие на този уникален, единствен, неподражаем български писател, който е без аналог не само в родната литература, вероятно е, че той съвсем съзнателно или без да ще, прекрачва отвъд каноните на литературната норма, за да създаде нов, невиждан образец, който е естетическа опозиция на вече създаденото…   * Изтъквано е многократно някакво далечно и неясно родство между Записките и “Житие и страдание грешного Софрония”, но тъкмо преднамереното насилено уподобяване ни сочи несъстоятелността на подобни умувания. Текстът на Захарий Стоянов, вижда се отдалеч, е не само по-жив, по-въздействащ, но и освободен от всякаква догма, не религиозна, а смислова или стилистична…   * Вярна е, в този смисъл, забележката на Тончо Жечев, че “по замисъл Записките са антилитература, антисъчинителство, по самата си програма те се оттласкват от конвенционалната литература на своето време”. Точно тази нагласа на създателя им, мисля, ги превръща и в непреходно, и в модерно, и във високохудожествено произведение…   * Точно тази нагласа, своеобразният подход на Захарий Стоянов, ни изправя пред същински абсурд още в първите редове. Авторът, чието иронично отстранение още не сме прозрели, ни убеждава, съвсем сериозно наглед, ако “не намираме занимание в описанията, изложени в първите две глави”, да ги изоставим и вървим напред, защото тези “предварителни обстоятелства” нямат отношение към главния предмет на книгата…   * Още по-абсурдно е наивното уж, сякаш неволно изтървано признание: “Аз намерих за добре да поместя тия предварителни разкази, със съгласието на разказвача, както той ги бе изложил от по-напред”. Кой е разказвачът, на пръв поглед е съвсем логичен въпрос, но всъщност съвсем неуместен. Очевидно е, че вече сме в мрежата на великия мистификатор, който често ще се крие зад някого за едно или друго. Но и това, както ще видим по-сетне, не е точно така…   * Удивителното в тази необикновена книга обаче е, че колкото и да са и каквито и да са мистификациите в нея, те не ни отдалечават от истината, а я правят по-осезаема, по-релефна…   * Първото доказателство са предварителните разкази на мнимия разказвач, “както той ги бе изложил от по-напред”, щом е пределно ясно, че това всъщност е авторът. И неуместно е, и ненужно е, като че ли, Захарий Стоянов да ни заблуждава по този начин, щом сме запознати с преживелиците му сред котленските овчари. Само че дали е така, щом познаваме тази негова Одисея, тъкмо от Записките?…   * Идеята не той да описва битието на котленските овчари, а някой непредубеден, обективен разказвач, със сигурност е щастлива находка за белетриста, който се стреми да ни внуши, че описанието на овчарския бит и делници, пък и на реакциите на дружината, не е изкривено от емоционалното напрежение. Напротив, трябва да повярваме, че обективният разказвач разкрива обективната истина…   * Тази истина, ако се замислим, е неосъзната тогава, непонятна и непремислена заради липсата на дистанция, пък и заради нежеланието да се разсъждава върху наредения от Господа свят. Мимоходом ще вметна тук, че вярата на котленските овчари в Бога е сляпа, буквално сляпа. Но по-същественото в случая е, че точно Захарий Стоянов показва и осмисля битието на котленските овчари…   * И досега лансираната от него представа се приема като обективна. И досега тази представа е повод за всякакви обобщения, в туй число и народопсихологически. Това е същински парадокс, щом уж спокойния, уравновесен разказ на уж непредубедения разказвач всъщност е напрегнат и полифоничен, оцветен с добродушен хумор понякога, но и откровено присмехулен друг път. Ироничното отстранение е натрапващо се, а хуморът често гравитира към сарказъм…   * Парадоксът не е единствен и това е фундаментът на повествователната магия. Субективизмът на белетриста и подмятанията на присмехулника не само не затъмняват фатално истината, а чудодейно я открояват. И ако е парадокс, че се предоверяваме лековато на предубедения разказвач, още по-парадоксално е, че печелим от доверчивостта си…   * Котленските овчари, въпреки предубедеността на уж непредубедения разказвач, са точно това, точно такива, каквито ги е описал Захарий Стоянов. Неговата представа отдавна е универсална представа. Невъзможно е вече да се прецени доколко книгите за автентичния овчарски бит или за овчарските нрави, като “Кравай” на Стойко Тошкин, са повлияни от него…   * По-същественото сякаш е, че тези книги, общо взето, повтарят вече казаното от Захарий Стоянов, за да затвърдят измамната или не увереност, че инвенцията на белетриста в крайна сметка не е решаваща, че разказвачът, колкото и противоречив да е, действително разкрива истината за нечие битие…   * Нещо повече, още по-убедителен е той, защото още тук, още в самото начало, разкрива и истината за националното битие, т.е., тръгвайки от регионалното, върви към общонационалното. Неговите обобщения, колкото и субективни и чак стряскащи да са понякога, като че ли разкриват не само овчарския манталитет, а и националния характер…   * Интересно е, не ще и дума, да се проследи, да се изследва всичко, за което тъй остроумно и тъй сладкодумно разказва той. За жалост този изключителен писател е не само духовит, но и окат, пък и мислещ. Вижда всичко, вижда надалеч и осмисля всичко, та е трудно, невъзможно, да се разсъждава обстойно върху обстойните му разсъждения. Но и ненужно е, слава Богу – така се самоуспокоявам – ако е казал, каквото има да каже и каквото трябва да се каже…   * Каквото и да е казал, както и да го е казал, не бива да пропуснем и един ред от изключителните, гениални понякога, обобщения за националния характер, които прави нарочно или без да ще, този самороден философ и неподражаем повествовател. Не бива наред с това да подминем и заблудите, които е лансирал, волно или неволно. Не бива, защото прозренията на гения възпитават всякога всекиго, а заблудите и увлеченията му объркват трайно мнозина…   * Захарий Стоянов трябва да се чете съсредоточено, защото – пак ще подчертая – волно или неволно, но постоянно, подвежда и читателите, и тълкувателите. “По-голямата част от жителите на така наречените балкански села: Жеравна, Градец, Ичера, Медвен, включително с Котел – отбелязва той, – се занимават с овчарство.” А по-сетне допълва: “Няма почти един от тия овчари, който да не е притежател на няколко овце”. И вече е сътворил една удобна за преднамерените, идеологически интерпретации заблуда, представяща котленските овчари по-скоро като бедняци, отколкото като горди собственици…   * А истината всъщност е на другия полюс и сладкодумника, след като ни е подвел, все пак, ще я разкрие. Най-богатите от тези овчари, сочи той, “имат 1000 – 2500 овце”, а най-бедните, най-сиромасите, както ги нарича, “от 25 – 100”. Богатите, изтъкнато е, “освен овце притежават и къшли”, на които “се събират по 10 – 20 души дружина с по 5000 – 12 000 овце”. Или, откъдето да ги погледнеш, колкото и предубеден да си, ще проумееш, че котленските овчари не са бедни, а е тъкмо наопаки…   * И Захарий Стоянов знае прекрасно тези подробности, както се изразява не защото е броил овцете в сюриите, а защото е син на кехая, но Бог знае защо не споменава нищичко за бащиното си имане и бащиното покровителство, а предпочита да се спотайва сред калабалъка в дружината и да се крие зад разказа на мнимия очевидец…   * Не е трудно всъщност да се досетим защо го прави, но литературните критици и историци или са крайно недосетливи, или се преструват на недосетливи. А инак е очевидно, че “този исторически овчар”, както го нарече Вазов, още от първите редове на знаменитата си книга съчинява своята удивителна биография на исторически овчар. Митът за неукото овчарче, израснало в недоимък и изстрадало мизерията по Добруджанските къшли, крайно време е да го проумеем, е съчинен от него самия…  ", "date": "2019.09.20", "title": "Иван Гранитски: \"Записки върху Записките\" на Любомир Котев е едно увлекателно духовно пътешествие"}
{"url": "http://epicenter.bg/article/Mirela-Kostadinova--Pri-pozhar-v-Narodniya-teatar-aktrisata-Elena-Snezhina-skacha-posledna-ot-prozoretsa/193244/11/105", "text": "Елена Снежина е актриса надарена със сценичен чар. Има топъл и мелодичен глас. Благородство озарява лицето ù. Нейната искреност, финес и пленителна женственост впечатляват, когато играе своите роли на сцената. Поведението ù създава светлина и радост у зрителите. Притежава одухотворено кокетство и пленително очарование. Някога учи в Пловдивската девическа гимназия, където открива магията на театъра. Вуйчо ù, актьорът и режисьор Иван Попов, също повлиява тя да прегърне актьорската работа. Той е един от основоположниците на професионалния театър в България. Красивата Снежина завършва театрално изкуство в Русия – в школата на Московския художествен театър при К. С. Станиславски и Вл. И. Немирович – Данченко. След завръщането си постъпва в „Свободния театър“. В неговия състав са имена като Атанас Кирчев, Адриана Будевска, Стоян Бъчваров и други първокласни драматични актьори. Дебютира с изключителен успех в ролята на Ада Барценовска от „Края на Содом“ на Херман Зудерман.   От тогагава, в продължение на четиридесет години, на сцената на Народния театър представя повече от двеста първостепенни роли – Мис Хобс от „Мис Хобс“ на Джером К. Джером, Клеопатра от „Цезар и Клеопатра“ на Бърнърд Шоу, Мадам Сан Жен от едноименната пиеса на Викториен Сарду, Илона от „Синята лисица“ на Франц Херцег, госпожа Армори от „Неразумната дева“ на Анри Батай, играе в още много други представления. На сцената е и Цена от „Змейова сватба“ на Петко Ю. Тодоров, Тодорка от „Иванко“ на Васил Друмев, Милка от „Казаларската царица“ на Иван Вазов, Бистра от „Когато гръм удари и Амели от „В полите на Витоша“ на Пейо Яворов.   Тя е единствената жена рецитаторка сред актьорите с богат репертоар от стихове на Пушкин, Лермонтов, Верлен, Едгар По, Пенчо Славейков, Пейо Яворов, Кирил Христов, Теодор Траянов и Димчо Дебелянов. Не случайно е „много близка“ на Лора и Яворов. През 1916 г. участва и в един от първите филми на Васил Гендов – „Дяволът в София, а през 1939 г. се снима в „Грамада“ по поемата на Ив. Вазов, режисиран от Александър Вазов.   Псевдонима си Снежина, с който тя печели успехи на сцената, получава от своя бъдещ съпруг даровития драматичен актьор Атанас Кирчев. Той е и талантлив преводач на много пиеси, които влизат в репертоара на българския театър. Истинското име на актрисата е Елена Янкова Кирчева. Тя е млада учителка в село Връбница, Софийско. Кирчев тъкмо се е завърнал от специализация в Русия и е постъпил в трупата „Сълза и смях“, която давала представления в „Славянска беседа“. Двамата често се срещат, влюбени един в друг. Всеки съботен ден тя се прибира в София. Любимият ù я посреща на шосето и я придружава до дома ù. Когато зървала отдалече високата му, елегантна фигура, сърцето ù потрепвало от вълнение. На другия ден я изпращал обратно до селото.   „През един чудно красив за мене ден ние се озовахме в една заснежена софийска уличка. Сгушени един до друг, стояхме прегърнати, сърцата ни трепкаха от радост. Меко, неусетно падаше сняг от небето като разпилени бели цветчета и засипваше всичко наоколо – земя, къщи, дървета, нас двамата, ръсеше нашата чиста обич. В един момент Кирчев ме отдръпна от себе си, загледа ме с възторг и с дълбоко развълнуван глас ми прошепна: „О, колко си хубава, неземно хубава! Ти си бяла снежина, паднала като скъп дар от небето за мене!“ Държейки се още за ръце, усмихнато се гледахме. Действително и двамата имахме вид на бели, заснежени същества, дошли от царството на приказките. Дори и клепките ни приличаха от кацналите по тях снежинки на бели пърхащи пеперуди“. От този ден тя получава новото си име Снежина, което остава записано в историята на българския театър.   До края на живота си обича да се облича в бяло.   Заедно с Атанас Кирчев наистина се обичат и минават под венчило. Поетесата Екатерина Ненчева пише в дневника си на 14 август 1904 г., изпращайки своята приятелка за Русия, за да учи актьорско майсторство: „Тя беше много тъжна. Аз все пак ù съчувствах, макар, че ми беше трудно да се поставя на мястото на жена, която се разделя с обичания си мъж, дете и угрижена майка“. От този брак се ражда момиченце, по-късно също голяма наша актриса – Олга Кирчева.   Тя е само на девет години, когато баща ù си отива от живота. Едва на тридесет години Снежина остава сама. Умира и брат ù Неделчо Янков, артист от Народния театър.   Но тя успява да се справя с ролите си и дома, както и да бъде всеотдайна майка. Тя никога не изрича „аз“ и „мое“. Не се оплаква и не разказва за страданията си. Сама, с актьорската си заплата, построява къща. Тази необикновенна жена прави всичко с лекота – от образите, в които се превъплащава, до бродерията и готвенето, поддържането на градината и дома.   Малката Олга ходи след училище при майка си в театъра, вечер гледа представленията ù, а след тях се прибират заедно в къщи.   В една такава вечер през 1922 г. на сцената на Народния театър се играела „Геновева“. Елена Снежина е облечена и гримирана за ролята си и изчаква момента, за да излезе пред публиката. Внезапно вратата се отваря. В гримьорната нахлува актрисата Милка Ламбрева в своя костюм на Геновева. „Спасявай се! Театърът гори!“ – извикала тя.   Из под вратите и от промеждутъците на прозорците нахлувал дим. Сцената вече била в пламъци и не можело да се мине от там. Елена Снежина отворила широко прозореца и хвърлила дрехи, столове, ученическата чанта на малката си дъщеря. Накарала всички да скочат, а накрая скача и тя. Хората, които дошли да гледат представлението били в паника. Падали големи парчета горящи декори. Артистите стояли на улицата в тревога облечени в театралните си костюми. Те се прегръщали и плачели за театъра си. Но това не е единствения драматичен момент за Елена Снежина в нейната четиридесет годишна работа на сцената. Имало и други…   По време на представления в Народния театър се играела пиесата „Приказката за вълка“ от Молнар, която е режисирана от Кръстю Сарафов. Елена Снежина изпълнявала ролята на Вилма. Докато играела уж сънувала, че красивият гвардеец иска да я отвлече от бала. Увлякла се наистина. Щом тръгнала по стълбата към сцената с вдигната нагоре глава и премрежен любовен поглед, кракът ù се подхлъзва и тя полита на земята от най-горното стъпало. Публиката дори не забелязала, помислила, че е част от ролята ù. Нали в нея играела влюбена?   Друг път представяла една от любимите си роли, Мис Хобс в пиесата на Джером К. Джером. По това време директор на Народния театър е Пенчо Славейков. Той е и режисьор на спектакъла. В трето действие, когато мъжемразката Мис Хобс е принудена да готви на влюбения в нея млад момък, Снежина взема кана с мляко, което трябва да свари. Кракът ù се заплита в електрическа жица и тя пада на сцената. Млякото се плисва, каната се счупва на парчета. В актрисата припламва яд и срам, но бързо се съвзема. Скача и отронва извън думите на ролята си: „Тъй ти се пада, мляко ще ме караш да ти варя!“ През това време събира счупените стъкла, намира бързо кърпа и подсушава разлятото. Публиката се смее и ръкопляска. След представлението Пенчо Славейков прегърнал Снежина и с усмивка рекъл: „Много хубаво го направи. Всички помислиха, че това го има в ролята ти! Можеш да го повтаряш…“   Тя е не само добра актриса, но и добър човек. През есента на 1918 г. е обявен края на Първата световна война. Елена Снежина доброволно става милосърдна сестра сред ранените и болните в лазарет, който се намирал на улица „6 септември“. Обикаляла около леглата им, спирала се до всяко, подавала лекарства и превързвала раните на страдащите, бършела горящите им чела, оправяла покривките на леглата им и тихо говорела на болните. Никой не вярвал, че това е очарователната и женствена Вилма от „Приказката за вълка“ на Франц Молнар, надменната, горда аристократка лейди Милфорд от „Коварство и любов“ на Шилер, кралицата майка от „Хамлет“.   След ужасите от войната животът продължил по старому. Елена Снежина също се завърнала на сцената на Народния театър. До последния ден от своя живот – 6 декември 1944 г.   Погребана е при любимия си съпруг Атанас Кирчев и брат ù Неделчо Янков. След време дъщерята на Елена Снежина и Атанас Кирчев – Олга ще каже за тях двамата: „Родителите ми бяха едни от най-големите творци на българския театър. Те не бяха само големи артисти, големината беше и в техните неповторими личности в тяхната духовна красота и сила. Всичко хубаво, което имам в живота си, дължа на тях. От тях се научих да обичам театъра, да обичам живота, да обичам човека“.", "date": "2019.09.20", "title": "Мирела Костадинова: При пожар в Народния театър актрисата Елена Снежина скача последна от прозореца"}
{"url": "http://epicenter.bg/article/Erion-Veliay--kmet-na-Tirana-/193267/11/0", "text": "     - Снощи валеше дъжд, но всички заведения бяха отворени и хората бяха навън. Това ми направи впечатление. Така си спомням винаги София – град, пълен с живот.       - Преди десет години съм идвал. Но мисля, че общото между нашите две столици е, че населението се увеличава и степента, с която градовете се опитват за много кратко време да приютят много хора. Но това също е и възможност – за конкуренция, млади хора, работна сила.       - Ако растем с такава скорост, имаме два проблема. Първо – ще имаме мегаградове, като Тирана, например, които отговарят за половината от икономиката на страната. Една трета от цялото население на страната. Така че, това е градското предизвикателство на това нарастване. И вторият проблем е опразването на останалите градове, защото хората отиват в столиците. И това е едно неравнопоставено нарастване. Това се случва в цяла Европа – хората напускат Пулия, за да живеят в Милано, напускат Халкидики и отиват в Атина. Мобилността изглежда като начин да отговорим на това предизвикателство. Но не можем непрекъснато да строим пътища, защото науката показва, че колкото повече пътища има, толкова повече коли има. Така че трябва да развиваме в следната посока – градски транспорт, колела, пешеходни пространства. През последните два милиона години хората са тичали и са вървели, само през последните сто години от развитието на човечеството ние стоим в една „кутия“. Трябва да се върнем към природата! Да разберем, че както рибите плуват, така хората вървят. Това звучи като провокация, защото има хора, които обичат колите си повече от децата си. Започва промяна, много големи градове започват да мислят по тази промяна в мисленето си.     - Карам колело. Аз съм кмет, който се придвижва с колело. Смятам, че хората трябва да виждат такъв пример. Предишният кмет имаше прекрасен мерцедес. И посланието, което той даваше е, че да бъдеш успешен, означава да имаш такава голяма играчка. Това, което ние казваме е – не, за да си успешен, трябва да живееш здравословно, да даваш пример. И че не е табу за един кмет за тича, да кара колело. Имаме маратон в Тирана, за който аз тренирам. Така че, когато приключа тук, обувам кецовете и започвам да тичам. Ако кметът го прави, това не е табу. Но, ако политиците винаги се возят в големи коли, с бодигардове, пазят дистанция от хората, тогава има нулев шанс да се промени начинът на мислене.       - Трябва да осъзнаем, че когато ръководиш град или страна, хората не са само данъкоплатци. Политиците винаги гледат на хората като на гласуващи или като на данъкоплатци, защото винаги мислят за избори. Ние за следващите избори ли се притесняваме или за следващото поколение, кой е приоритетът? Децата не участват в партии, това е предимство за тях. Не са в избирателните списъци. Те нямат наслоен гняв, защото са на четири – пет години. Но когато си на 40 – 50 години имаш страшно много предразсъдъци, догматично мислене и много скептизицъм, подозрение. За всяка велика идея си мислиш – какво сега ще се провали. А децата намират начин да осъществят всяка своя идея. Ако нещо им харесва – казват го, ако не им харесва – също го казват. Не се опитват да ти угодят или да започнат някакъв политически дебат. Когато се опитваме, например, да запалим родителите по това да има пространства без коли, половината веднага не са съгласни, защото са от дясното крило. И въз основа на тяхното догматично мислене или идеи за живота винаги намират оправдание защо нещо не може да се случи. Но, ако го направиш с децата и те прегърнат идеята, като си отидат в къщи казват на родителите си: Да, татко, кметът го казва, но аз толкова се забавлявах с колелото си днес, три години не съм могъл да карам колело в парка. И тогава няма как родителите да започнат дебат с децата си.  Така открихме, че много от големите промени, които политиците не можеха да започнат в Тирана, ги започнахме с децата. Защото те си отиват в къщи и убеждават родителите си. Така имахме ден без коли в Тирана. Когато детето тръгне с велосипед и родителите ще тръгнат, защото те следват детето си.  Така направихме, например, и с редиклирането - с това да засадиш дърво за рождения си ден. Всички деца искат да го направят. Цялото семейство се събира, за да посади дървото. И така, вместо да казваме на децата – дръжте се като родителите си, казваме на родителите – по-добре се дръжте като децата си. Децата са много голяма сила, която не използваме достатъчно.       - Шегувайки се казвам, че най-големият успех на нашата община е да можем да оправим едно място от десет сантиметра – това между ушите. Защото да строим пътища, пазари и площади е много лесно, но тези десет сантиметра биха били най-големият успех. Всички балканци сме така. Давам пример – вижте, тук има детска градина, ясла и автомивка. Къде има повече мъже? На автомивката! Ние, балканците, чакаме да ни измият колата, сърцето ни тупка за това дали мерцедесът ни е перфектно почистен. Чудя се дали бащата внимава така когато се къпе детето.  Затова казвам, че става дума за мислене.  Правим фокус групи и питаме кое е най-важното за вас. Хората отговарят: Разбира се, децата ми! След като това е важно, ще потвърдиш ли, че по-голямата част от заплатата си харчиш за детето си? Отговарят – ама, не ме обиждайте, така е! Но после правим статистическа разбивка и се оказва, че в разходите на средностатистическото семейство 30% са за колата (вноски по лизинга, гориво, за ремонт, за паркинг), а 20% - за децата. Хората са шокирани от тази равносметка. Те казват, че вярват в нещо, но на практика излиза друго. Затова да провокираме тези десет сантиметра между ушите е най-големият успех.       - Искам за него да казват, че това е град за хора. По времето на комунизма бяхме много бедни, но като че ли имахме повече човечност. В Албания комунистическата партия контролираше и това колко стола ще имате в къщи. Ние имахме шест стола, шест чинии и шест чаши. Когато бях дете, да счупиш чаша, беше трагедия. Но за сватба или погребение, например, трябват повече столове. Но всичките те са еднакви, как ще ги върнеш на хората после?! Моите родители отбелязваха инициалите си под всеки стол. Така правеше всяко семейство. Това е много банална история, но показва, че хората са намирали начин да оцелеят и са били солидарни помежду си.  Да, можем да мразим миналото, защото бяха омразни времена, но е важно да запазим тази солидарност. В този казино капитализъм, в който всеки тича, за да получи повече, повече и повече, ние губим нашата човечност. Затова аз искам нашият град след сто години да бъде човечен град. Има градове, които са постигнали много, но след пет часа цели части от тях са абсолютно мъртви. Това не е човечно. Градовете не могат да бъдат просто спални. Затова казвам, че не само взаимоотношенията между хората са важни. Но и взаимоотношенията в самите градове. Градът трябва да е място, в което да си буден, а не само да спиш. Много харесвам Барселона. Но и там до всеки банкомат спи бездомник. Това е метафората – банкоматът е богатството, а до него е бездомникът. Тогава осъзнаваш, че Гауди е направил страхотни неща в Барселона, но това пак не е човечност. Париж е толкова красив град, но и там навсякъде има бездомници. Това не е човечно.  ", "date": "2019.09.20", "title": "Ерион Велиай, кмет на Тирана: Придвижвам се с колело, хората трябва да виждат такъв пример"}
{"url": "http://epicenter.bg/article/Mihail-Dzhenoy--kmet-na-Krayova--/193271/11/34", "text": "  - Идвал съм, но преди много години, тогава нямах възможност да  разгледам града. Сега съм тук, след дълги години прекъсване, и това, което ми прави впечатление е свежият въздух в София, за разлика от този в Букурещ.   - Да, разположението на града оказва своето въздействие. Тук човек се чувства по-друг начин. Усетихме го още снощи, щом пристигнахме, както и днес, когато се събудихме. Освен това центърът е чист, сградите са поддържани и систематизирани. Направи ми впечатление и циркулацията – има отлична организация на движението.   - Най-големият проект, с който се гордея и който ще пребъде много години, е планът за урбанизация. След 90-та година това е първият реализиран план за Крайова, който предвижда развитието на града за дълъг период. Систематизирането на града за в бъдеще ще стане на базата на този план. Оттук-насетне нищо няма се строи хаотично.   - Да. Този план предвижда и едно бъдещо разрастване на града и включването в него на няколко близки села. Предвиждаме и отделянето на историческия център от настоящия център. Цялостното разделение ще бъде много красиво.   - Премислили сме всичко. Новите квартали ще бъдат по европейски облик с всички удобства – асфалтирани улици, магазини, детски градини и училища.   - Ние сме един от градовете, в който след 1990 г. са построени най-много паркове и градинки. Големият парк на Крайова “Ромънеску” е над 100 хектара, проектиран от френския архитект Редон. През последните години бе извършена рехабилитация на парка с европейско кофинансиране, бяха вложени 15 милиона евро. В момента разполагаме с един страхотен парк, където 1/3 от населението на Крайова прекарва уикендите си. Освен това спазваме традицията при строене на блокове в новите квартали да оставяме и пространство за зелени площи. Потвърждение за това е, че миналата година през месец ноември Асоциацията на големите градове в Румъния присъди Първа награда на Крайова за град с най-добри инвестиции.   - В зелени площи.   - Да, изработихме стратегия в две посоки. Първо, работим върху комфорта на населението, здравеопазването и образованието като основни фактори за раждаемостта. Второ, привличане на младите хора в администрацията на града. Миналият месец бе конституиран Общински съвет на младите в Крайова. В него се обединиха 39 неправителствени организации на младежи, всяка, от които ще даде по един представител в Съвета. Всичко, което се случва в Крайова, свързано с инвестиции, е обект на дискусии и бива веднага разпространено сред младите хора, като по този начин ги включваме в административната дейност.   - Крайова не може да бъде друг, освен това, което е бил. Крайова бе градът на парите, градът с най-много богати хора.   - Не, след 100 години, ние мислим, че градът ще възроди старата си слава след 20 или 30 години.", "date": "2019.09.20", "title": "Михаил Дженой, кмет на Крайова: Гордея се с плана за урбанизация и нарастване на населението в града"}
{"url": "http://epicenter.bg/article/TETs-Pernik-/193216/4/0", "text": "  Във връзка с разпространената през вчерашния ден информация, че експертите на РИОСВ – Перник са установили основния източник на миризмите, оприличавани на бакелит, усещащи се ежедневно в тъмната част от денонощието на територията на града, бихме искали да се обърнем към обществеността и ангажираните по темата институции.   Оказа се, че цели две седмици след като на „Топлофикация Перник“ АД беше вменена публично вината, че дружеството е единственият замърсител на територията на града, успяхте да установите, че въпросният мирис на бакелит не идва от нас. Чуха се множество неверни твърдения и получихме редица обвинения, но в крайна сметка бе установено, че действително не осъществяваме оползотворяване на отпадъци.     Призоваваме Управата на нашия град, институциите и обществеността да не замесват името на нашето дружество във всякакви измислени скандали! Нека да се говори по наш адрес единствено и само когато твърденията са предварително проверени и са придружени със съответните доказателства.    Не се крием от никого, открити сме към всички и сме отворени да разговаряме с всеки един гражданин, както и с всяка една институция, които проявяват интерес към нашата дейност и методите ни на работа.    Надяваме се, че в бъдеще ще бъде прекратена порочната практика с жлъчното манипулиране на местната общественост с измислени скандали, касаещи се до чистотата на атмосферния въздух в района.", "date": "2019.09.20", "title": "ТЕЦ-Перник: РИОСВ установи, че замърсяването на въздуха в града няма общо с дейността на Дружеството"}
{"url": "http://epicenter.bg/article/TETs-Brikel--Schitame--che-deynostta-na-Druzhestvoto-e-spryana-nepravomerno/193218/4/0", "text": "  Във връзка с факта, че от повече от седмица нашата дейност е напълно спряна с предписание на РИОСВ – Стара Загора бихме искали да споделим пред обществеността нашите притеснения.     За нас е важно да се знае, че считаме, че дейността на „Брикел“ ЕАД е спряна неправомерно. Получихме редица предписания във връзка с поставяне на камери, предприемане на мерки за увеличаване на контрола, както и такива по отношение на биомасата и РДФ-а. Всичко е изпълнено.     Прекратяването на нашата цялостна дейност за по-дълъг период от време крие редица рискове. Целта на разпространяването на настоящото съобщение е да се опитаме да очертаем двата основни проблема, които се очаква да възникнат, в случай, че се стигне до ситуация, в която работата ни остане спряна по-продължително.     Първото последствие бихме дефинирали като „социалната страна на проблема“. „Брикел“ ЕАД има 2 основни звена – топло- и електропроизводствена централа и брикетна фабрика. В брикетната фабрика към „Брикел“ ЕАД се произвеждат брикети, които се реализират по 2 основни направления. Част от тях се продават към населението, като масово се потребяват като средство за отопление в домовете на хората. Останалата част се използва в качеството си на специализирано обогатено гориво, което се влага при производството на енергия от ТЕЦ Брикел, Топлофикация Сливен и Топлофикация Перник.     От обясненото до тук става ясно, че поради невъзможността ни да произвеждаме т.нар. обогатено енергийно гориво, остават под заплаха отоплителните сезони в гр. Гълъбово и в гр. Сливен, както и доставките на битова гореща вода в гр. Сливен и гр. Перник.     В гр. Гълъбово около 2000 домакинства използват централно отопление. Освен тях наши клиенти са 7 учебни заведения, 6 културни центъра, както и местната многопрофилна болница за активно лечение. Осигуряваме топлоснабдяване на 3 сгради на Община Гълъбово, Районен съд, както и на ОД на МВР. От години имаме практика да осигуряваме топлинна енергия под формата на дарение на голяма част от общинските и републикански обекти.     Доколкото сме информирани, абонатите на Топлофикация Сливен са над 13 000 домакинства. Все пак централното отопление е най-евтиният метод за отопление и липсата му ще повиши разходите на домакинствата, която разчитат на него.     Освен гореспоменатите дружества обогатено енергийно гориво се пласира и към Топлофикация Перник, което означава, че липсата му може да доведе и до проблеми с подаването на топлина и битова гореща вода към гр. Перник.     Второто последствие представлява по скоро „икономическата страна на проблема“. Брикетите, за които вече обяснихме, представляват специализирано обогатено гориво, което се произвежда от въглища. Снабдяваме се с въглища изцяло от „Мини Марица Изток“. По осреднени данни на месец купуваме около 250 000 тона въглища от държавното дружество. Дефакто ние осигуряваме голяма част от техния пласмент. Доколкото ни е известно в „Мини Марица Изток“ работят над 7 000 души, питаме се какво ще се случи с част от работните места на тези хора, в случай, че ние спрем да купуваме това огромно количество въглища ежемесечно?   Апелираме към всички институции, да се ангажират по-сериозно с проблема със затварянето на „Брикел“ ЕАД и да вземат под внимание възможните социални и икономически проблеми, които ще възникнат при евентуално удължаване на периода, в който нашето Дружество не може да изпълнява своята нормална производствена дейност!", "date": "2019.09.20", "title": "ТЕЦ-Брикел: Считаме, че дейността на Дружеството е спряна неправомерно"}
{"url": "http://epicenter.bg/article/Zapochna-evtanaziyata-na-blizo-4000-praseta-/193232/4/0", "text": "Започна евтаназията на близо 4000 прасета заради потвърдения случай на африканска чума край Видин. Това съобщи директорът на областната дирекция по безопасност на храните д-р Адриян Данков. Стриктно се изпълняват процедурите по евтаназия и загробване на животните в определения и съгласуван от институциите терен, увери още той.   Заболяването е открито във вторник и след като взетата проба е с положителен резултат започва евтаназиране на останалите 3842 прасета. Обектът, в който е установено заболяването се намира в село Новоселци и е на по-малко от 3 километра от видинския квартал „Нов път\", където през юли беше установен и първият случай на заболяването в областта. В 20-километровата зона около това огнище тогава е извършено санитарно клане, но служители на Областната дирекция за безопасност на храните продължават оглед на личните стопанства в региона, допълни Данков.  ", "date": "2019.09.20", "title": "Започна евтаназията на близо 4000 прасета "}
{"url": "http://epicenter.bg/article/Petya-Avramova--Avtomagistrala--quot-Trakiya-quot--naistina-e-otesnyala/193249/4/0", "text": "Автомагистрала \"Тракия\" е отесняла в участъка между София и Пловдив в двете посоки и се налага да бъде разширена. Това обяви от парламентарната трибуна министърът на регионалното развитие и благоустройството Петя Аврамова, цитирана от БНТ. Тя участва в петъчния парламентарен контрол.    Аврамова допълни, че управляваното от нея ведомство е запознато с проблема, но разширението на пътя не е сред основните приоритети към този момент. Към момента няма конкретни стъпки изграждане на трета активна лента за движение по магистрала \"Тракия\" между София и Пловдив, каза  Аврамова. Тя отговори на въпрос народния представител Павел Шопов относно нови ленти за движение в двете посоки на автомагистрала \"Тракия\" в отсечката Пловдив-София, посочва БТА.  Проблемите пред изгражданото на трета активна лента са много - трябва да се проучат възможностите на трасето за нова лента, да се намерят пари, които вероятно ще са много, да се види дали надлезите, подлезите и мостовете могат да бъдат разширени и т.н., посочи Аврамова.   Ремонтите по магистрала \"Хемус\" ще приключат до средата на декември, но този в тунел \"Витиня\" ще продължи до края на 2020 година, каза още министърът на регионалното развитие Петя Аврамова в отговор на въпрос на народния представител Николай Иванов (БСП).    Хората остават с впечатление, че ремонтът се прави бавно, посочи Николай Иванов и апелира за контрол на качеството и на сроковете на строителните работи.   Министър Аврамова коментира и замърсяването на водата в Симеоновград с манган. По думите ѝ изследване на 7 август е показало, че водата е замърсена и се налага да бъде пречистена. Докато това се случи местното ВиК дружество ще осигурява питейна вода с цистерни. В бъдеще предстои да бъде изградена и пречиствателна станция. Аврамова не се ангажира със срокове.   Сушата през август е причината за намалените количества вода в язовир \"Студена\" и за проблемите с водоснабдяването в община Перник, каза още Аврамова, отговаряйки на въпрос на народните представители Станислав Владимиров и Любомир Бонев относно състоянието на яз.\"Студена\".    Петя Аврамова посочи, че чашата на язовира може да поеме 25 млн.куб.метра, но сега в съоръжението има 10 млн.куб.м. Сушата е причината и за повечето аварии във водопроводите в региона, допълни министърът. ВиК Перник изпълнява инвестиционна програма за подмяна на инфраструктурата за 106 млн. лева като 40 млн. лева от тях ще са за нови тръби, каза Петя Аврамова. ", "date": "2019.09.20", "title": "Петя Аврамова: АМ \"Тракия\" отесня, ремонтите по \"Хемус\" приключват до средата на декември!"}
{"url": "http://epicenter.bg/article/Biser-Petkov--Da-se-namali-broyat-na-dnite-bolnichen--izdavan-ot-lichnite-lekari-/193250/4/0", "text": "Да се намали броят на дните болничен, които личните лекари могат да издават. Това предложи министърът на труда и социалната политика Бисер Петков по време на дискусия, която потърси решения на проблема с фалшивите болнични листа, съобщи БНР.    Предложенията на работодателите първите три дни от болничния да са неплатени или да се изплащат от НОИ, са социално неприемливи според социалния министър Бисер Петков. Той предложи друго:    \"Да се ограничи и съкрати периодът, в който личните лекари могат да издават един болничен лист. Сега е до 14 дни непрекъснат. Мисля, че във времето назад е имало до 7 дни, както и общата продължителност, която личният лекар може да издава в рамките на една година – до 40 дни\".    И управителят на НОИ Ивайло Иванов категорично възрази първите три дни да се изплащат от Осигурителния институт:    \"Това би натоварило ресурса с близо 200 милиона допълнително, което ни затруднява. Може би трябва да се мисли във варианта за изчакване и изчаквателен период на влизане на болничните\".    Тоест началото на болничния да не се изплаща и да остава за сметка на работника, каквато е практиката в повечето европейски държави, се аргументираха работодателите.    50 млн. лв. годишно се изплащат от бизнеса като обезщетения за фалшиви болнични листове. Още 150 млн. лв. се изплащат от Националния осигурителен институт.    За последните три години у нас са установени повече от 10 000 нарушения, свързани с издаването на фалшиви болнични, показват данни на Асоциацията на индустриалния капитал в България (АИКБ).    Работодателската организация днес е домакин на дискусия по проблема, на която е поканен и главният прокурор Сотир Цацаров.      Според АИКБ решение на проблема с фалшивите болнични трябва да се търси в посока поне първите 3 дни от болничния да са за сметка на работника по примера на редица европейски страни, в които не се плащат от 1 до 7 дни.    Размерът на изплатените обезщетения за последните 7 години се удвоява, заяви в интервю за предаването „Преди всички“ Добрин Иванов, изпълнителен директор на Асоциацията на индустриалния капитал.    „От 1,350 млн. болнични листа през 2012 г. до 2,750 млн. болнични листа през 2018 г. Това удвояване на броя на болничните не се дължи само на влошения здравен статус на населението или на застаряващото население. Има злоупотреби с болнични листове“, обясни Иванов.      Според него нормативната уредба поощрява използването на тази възможност: „При едно лице, което ползва болничен лист от 3 дни в един месец, и лице, което не ползва болничен в рамките на този месец, възнаграждението се намалява с 3%“.      Той подчерта още занижения контрол от страна на Министерството на здравеопазването и НОИ за правомерността на издаване на болнични, както и липсата на наказания:    „Това се явява една златна среда за развиване на тази дребна корупционна практика“.    „С 30% например нарастват болничните в петък, ако в четвъртък е национален празник“, мотивира се председателят на асоциацията Васил Велев и подчерта, че така хазната се ощетява с около 400 млн. лева годишно.    „Това е кражба всъщност. Този, който симулира болест, а в същото време е на плажа или пък си прибира овощната градина, той краде от колегите си“, допълни Велев.", "date": "2019.09.20", "title": "Бисер Петков: Да се намали броят на дните болничен, издаван от личните лекари "}
{"url": "http://epicenter.bg/article/Do-sredata-na-dekemvri-tryabva-da-priklyuchi-remontat-na-tri-uchastaka-na-magistrala--Hemus--/193263/4/0", "text": "До средата на месец декември трябва да приключи ремонтът и да бъде възстановено движението в двете платна по три участъка от автомагистрала „Хемус“. Това са виадуктите при с. Потоп и „Коренишки дол“ и дясното платно на 6,6-километрова отсечка между Шумен и Варна. Това информира министърът на регионалното развитие и благоустройството Петя Аврамова при участието си в парламентарния контрол днес, съобщиха от МРРБ.   АМ „Хемус“ е важна пътна артерия, по нея се провежда движението за Северна и Североизточна България и повече не можеше да се отлага извършването на ремонтно-възстановителни мероприятия, с което да се гарантира безопасни условия на движение е недопустимо.   Регионалният министър допълни, че ремонтът на лявата тръба на тунел „Витиня“ трябва да завърши до края на 2020 г. Възложено е изработването на проект за различни видове системи на съоръжението. Към изпълнение на предвидените дейности ще се пристъпи след осигуряване на необходимия финансов ресурс от държавния бюджет.   В изпълнение на европейска директива, в тунела, който е над 1000 м, трябва да бъде изпълнена и връзка между двете тръби – пешеходна и пътна за пожарни автомобили, което прави този ремонт още по-сложен.   В отговор на въпрос за изграждане на нови ленти за движение в двете посоки на автомагистрала „Тракия“ в отсечката Пловдив – София министърът коментира, че преди да се пристъпи към реализацията на такава идея следва да се направи задълбочен анализ както от гледна точка на възможностите, които осигурява съществуващото трасе, така и да се намери техническо издържано решение за неговото разширение.   Резултатите от тези действия ще обосноват финансовите параметри за осъществяването на инвестиционното намерение, като разширяването на магистралата ще изисква много средства и аргументи в посока ефективност.   За да бъде решен въпросът с осигуряване на още една активна лента за движение, би следвало да се направи проучване за възможностите за нейното изграждане. Без такова не би следвало да се предприемат действия и да се преминава към вземане на техническо решение. Именно поради това на този етап не са предприети конкретни стъпки, свързани с подготовка на проект за изграждане на нови ленти за движение в двете посоки на автомагистрала „Тракия“ в отсечката Пловдив – София. По този въпрос трябва да се работи, но има и други приоритети, свързани с пътния сектор, които ние следваме. Неслучайно в момента приоритет е изграждането на АМ „Хемус“, която е в Северна България, и трябва да бъде приоритет за нейното развитие, за да може да догони развитето на Южна България, подчерта министърът.   При изграждане на насипа на обходния път на гр. Поморие е упражнен постоянен, стриктен контрол от приобектовата лаборатория както за качествата на материала, така и за начина на полагане и уплътнението му, съобщи министър Аврамова в отговор на въпрос.   По нейно разпореждане, в едномесечен срок, Научноизследователският строителен институт, който е нотифициран орган от Европейската комисия, ще извърши изпитване на материалите, влагани в строителството на обхода на Поморие.   Към момента строителните дейности по стената на яз. „Студена“ са завършени. Реконструкция на водовземната кула ще започне през месец октомври, информира още министърът. Тъй като за жителите на Перник и Батановци няма друго алтернативно захранване с вода за питейни нужди, рехабилитацията се изпълни от водолази под вода без прекъсване на водоподаването към потребителите.   Ниските нива на водата в язовира са резултат от продължителното засушаване и липсата на валежи на територията на водосборната област през това лято и не са свързани със строително-монтажните работи по съоръжението. Причина за зачестилите спирания на водоподаването към някои квартали на снабдяваните от съоръжението населени места са технологичното време за отстраняване на повредите, които са се увеличили със 150, и за напълване на системите.   С цел подобряване на водоснабдителните и канализационни услуги през месец август ВиК ООД - Перник подписа договор ”Изграждане на ВИК структура” с Оперативна програма Околна среда 2014-2020 на стойност 106 млн. лв. Близо 40 млн. лв. от тези средства са за обекти, с които ще се направи подмяна на водопроводи, и като резултат ще се намалят и прекъсванията на водоснабдяването в населените места. С реализацията на този мащабен проект се очаква значително подобряване на водоподаването в населените места в област Перник, каза министърът. „Водоснабдяване и канализация“ ЕООД Хасково ще доставя вода в цистерни за питейни нужди до нормализиране на стойностите на мангана във водоснабдителната система на Симеоновград, информира още министърът. По финансиран от Министерството на регионалното развитие и благоустройството проект на общината са направени 6 сондажа за търсене на водни количества за питейно водоснабдяване, но в 5 от тях водата не е пригодна за питейно-битови цели. Водата от шестия сондаж е със задоволително качество, но с недостатъчно количество за задоволяване на питейно-битовите нужди. Община Симеоновград трябва да предостави актуална информация за проектната готовност към момента и размер на необходимите средства за реализиране на инвестиционното намерение за изграждане на пречиствателна станция за питейни води. След получаването ѝ ще могат да се планират целесъобразно средства в зависимост от източниците на финансиране – от общинския или държавния бюджет или от фондовете на Европейския съюз, при условията на финансиращите програми.   Завършени са и са издадени разрешения за ползване за 4 сондажни кладенеца в Северна зона и ремонтираните участъци на два главни водопровода за допълнително водоснабдяване на гр. Хасково. Проектът се изпълнява от общината с финансиране от бюджета на МРРБ. Вече са завършени и останалите 4 сондажни кладенеца. В процес на учредяване са техните санитарно-охранителни зони, след което ще бъдат предприети действия по въвеждането им в експлоатация. След като всички обекти бъдат въведени в експлоатация органите на Министерството на здравеопазването ще направят проверка и тогава ще може да бъде направен анализ в каква степен ще се подобри качеството на водата за жителите на Хасково, информира още министър Аврамова.   Отговорите на министър Петя Аврамова в парламентарния контрол могат да бъдат намерени в секция „Парламентарен контрол“ на интернет страницата на МРРБ.", "date": "2019.09.20", "title": "Аврамова: До средата на декември трябва да приключи ремонтът на три участъка на магистрала „Хемус“ "}
{"url": "http://epicenter.bg/article/Posleden-raboten-den-i-zasilen-trafik-predi-vtorata-seriya-pochivni-dni-/193200/3/0", "text": "Всички, които ще пътуват - да се информират от сайта на АПИ къде има ремонти. Водачите да проявяват изключително търпение и да се слушат указанията на контролните органи. Това заяви инсп. Петър Соколов от \"Пътна полиция\" в ефира на бТВ по повод предстоящите почивни дни.    \"Започваме и сме организирали специализирана полицейска акция по линия безопасност на движението веднага след като обезпечим изнасянето на автомобилния поток към местата за почивка. Акцията ще включва проверка за установяване на неправоспособни водачи, водачи, които управляват МПС след употреба на алкохол, наркотични вещества и техните аналози. „Техническите ни средства за контрол на скоростта са изправни и от днес ще бъдат разположение на територията на цялата страна“, добави Соколов.    „Във връзка с предстоящите почивни и празнини дни от страна на МВР са предприети необходимите мерки за допълнително подпомагане и регулиране на движението там, където е необходимо. Очакваме днес в следобедните часове да се увеличи интензивността на трафика по основните пътни артерии от републиканската пътна мрежа, от изходите на столицата и големите градове към нашите курорти и ГКПП. В готовност сме и сме създали необходимата организация за поетапно насищане на републиканската пътна мрежа с автопатрули и технически средства. Още днес в ранните следобедни часове, когато интензивността на движението се увеличи. Местата по основните пътища, където в момента продължават да се извършват строително-ремонтни дейности ще бъдат обезпечени с наше полицейско присъствие“, каза още той.    Инспекторът припомни за важащата за днес забрана за движение на тежкотоварни автомобили над 12 тона по основните пътища в страната. „Съгласно Заповедта на АПИ днес в последния работен ден от седмицата ще бъде въведена забрана за движението на тежкотоварните автомобили от 16.00 до 20.00 часа. Ще могат да се движат само товарните автомобили със специален режим на движение. В последния почивен ден забраната ще бъде включена от 14.00 до 20.00 часа“, обясни той.   Инспекторът отправи апел към всички водачи, които ще пътуват през празничните дни, след като уточнят маршрута, по който ще се движат, да направят справка в сайта на АПИ, където има подробна информация за текущите ремонти по автомагистралите и основните пътища от републиканската пътна мрежа.    Той призова водачите и да проявят изключително търпение в пътните участъци, където продължават да текат строително-ремонтни дейности и да не се създава допълнително напрежение, както и да се изпълняват указанията на служителите на „Пътна полиция“, които са на място.", "date": "2019.09.20", "title": "„Пътна полиция“: Шофьорите да бъдат търпеливи и да се слушат указанията на контролните органи"}
{"url": "http://epicenter.bg/article/Sauchenik-i-priyatel-na-ubitiya-ot-Polfriyman-Andrey-sa-shokirani-ot-sadebnoto-reshenie/193202/3/0", "text": "Силно неочаквано бе решението за пускането предсрочно на Джок Полфрийман. За съжаление е истина, а скандалните неща са нормални за България. Полфрийман излежа малко под 11 години в затвора. Това заяви в сутрешния блок на Нова телевизия Димитър Кръстев, приятел на убития Андрей Монов.    Припомняме, че убийството на студента Монов се случи на 28 декември 2007 г. в центъра на София - пл. \"Света Неделя\". Към момента на убийството студента е на 20 години, а Джок Полфрийман на 21. Смъртта на Монов настъпва след нанесен с нож удар в гръдния кош, което засегнало левия бял дроб и сърцето. За това деяние Полфрийман е признат за виновен и осъден на 20 години лишаване от свобода и общо 400 000 лв. обезщетение към близките на убития. Полфрийман е признат за виновен и за опит за убийство на приятеля на Монов - Антоан Захариев.    “Линейката пристигна много късно – около 40 минути. Ако те бяха бързи, Андрей щеше да е жив”, разказа още Кръстев.    “Присъдата беше много малка. За убийство и опит за убийство се получи една малка присъда. Фактът, че дори нея няма да излежи, е обиден\", допълни по темата Крум Лозев, съученик на убития Монов.    \"Андрей обичаше България и щеше да се реализира тук. Иронията е, че той учеше право и щеше да е добър. Според мен той се обръща в гроба\", каза още Лозев.    \"Андрей щеше да се реализира в България, той беше добър човек. Странно е как се взе едно такова решение. Фокусът е над местните избори, а решението се взе тихо\", завърши Димитър Кръстев.", "date": "2019.09.20", "title": "Съученик и приятел на убития от Полфрийман Андрей са шокирани от съдебното решение"}
{"url": "http://epicenter.bg/article/Treta-zhertva-na-ubiytsite-ot-Negovan-/193203/3/0", "text": "Роднини на мистериозно починала жена, подозират че е станала трета жертва на убийците от Негован. Цветанка Стоянчева е била на 85 години. Тя е живеела в столичния квартал „Гео Милев”. Стоянчева е държала у дома 70 000 евро от продадена земя. Апартаментът, в който е живеела, е бил продаден на Петър Петров от Радомир, а пълномощник е бил Пламен Шлапашки.    „Майка ми почина на 17-ти септември 2018 г. На 7-ми септември ми се обадиха от 1-во Районно управление и ми казаха, че майка ми е паднала между някакви коли. На място е отишла полиция. Закарали са я в болница. Там ми казаха, че майка ми е с инсулт в реанимация. Няколко дни лекарите се бореха за живота й, след това тя почина”. Това разказа пред Нова телевизия дъщерята на починалата жена - Валентина Зашева. По думите й Цветанка Стоянчева е изтеглила парите от продадената земя, тъй като не е имала доверие в банките.    В апартамента е живеела с една от дъщерите си, която страда от деменция. „Майка ми също имаше здравословни проблеми. Нямаше ориентир, понякога не знаеше къде се намира и не можеше да познава хора”, каза Зашева.    „Опитахме се да платим тока на апартамента и така разбрахме, че всъщност той е продаден на 27-ми юни 2018 година”, разказа още дъщерята на починалата.    „Моята майка се запознава с Пламен Шлапашки посредством моята голяма сестра Мая. Двамата са били колеги в Техническия университет. Мая работи там като чистачка. Споменала е, че имат нужда от боядисване и го наемат като бояджия, за да ремонтира жилището на майка. Постепенно той се внедрява между тях, изпълнява им разни дребни поръчки и изведнъж парите изчезват от апартамента. Впоследствие се оказа и че апартаментът е продаден”, каза още Зашева.    „Подадохме жалба своевременно за евентуална имотна измама. Заведена е полицейска проверка, образувано е досъдебно производство, в момента случаят се разследва. Оказа се, че бабата, която е починала, е упълномощила трето лице да продава жилището на когото той намери за добре. Именно това е направил той. Завели сме гражданско дело, с което оспорваме сделките, тъй като жената не е била добре здравословно”, заяви адвокат Виктор Димитров.    По думите му, близките на мистериозно загиналата възрастна жена искат ексхумацията й, за да се установят факти и обстоятелства, които имат значение за това дали е имало някакви вещества в кръвта й.", "date": "2019.09.20", "title": "Ужас! Трета жертва на убийците от Негован?"}
{"url": "http://epicenter.bg/article/Advokatat-na-Polfriyman--Osvobozhdavat-klienta-mi--zashtoto-se-e-popravil-/193210/3/0", "text": "Съдът е освободил предсрочно австралиеца Джок Полфрийман, защото се е поравил през 12-те години, прекарани в затвора за убийството на студента Андрей Монов в София. Това заяви адвокатът на Полфрийман Калин Ангелов, предаде Нова телевизия.    Той каза още, че е присъствал на заседанието, на което апелативните съдии решили да пуснат клиента му на свобода седем години по-рано от очакваното.    „Мотивите са много дълги и подробни. С нетърпение чакам да ги качат на сайта на съда, за да не ги преразказвам”, каза Ангелов. И допълни, че не знае каква точно е процедурата, през която австралиецът ще трябва да премине след излизането си от затвора. Защитникът не знаел и дали Полфрийман трябва да бъде екстрадиран в родината си.", "date": "2019.09.20", "title": "Адвокатът на Полфрийман: Освобождават клиента ми, защото се е поправил "}
{"url": "http://epicenter.bg/article/Tezhka-katastrofa-kray-Shumen--Dve-zheni-zaginaha/193221/3/0", "text": "Две жени на 59 и 31 години от Шумен са загинали в тежък пътен инцидент, станал около 01.00 часа тази нощ близо до село Веселиново. Те са били пътници в товарен автомобил „Опел Виваро“ с шуменска регистрация, управляван от 29-годишен мъж от Шумен. Това съобщиха от ОДМВР-Шумен.    На десен завой водачът загубил управление над автомобила, завъртял се на пътното платно и се ударил в насрещно движещия се товарен автомобил с влекач „Ман“ със старозагорска регистрация. На място са починали двете пътуващите в „Опел“-а жени.    Водачът е откаран в МБАЛ-Шумен, където след преглед е установена контузия на бял дроб. Настанен е за лечение в болничното заведение.    Тестът за алкохол на 54-годишната жена, която била зад волана на товарния автомобил е отрицателен.    На 29-годишния мъж от Шумен е взета кръвна проба за анализ. Образувано е досъдебно производство.", "date": "2019.09.20", "title": "Тежка катастрофа край Шумен: Две жени загинаха"}
{"url": "http://epicenter.bg/article/Marinela-Arabadzhieva-e-s-opasnost-za-zhivota/193233/3/0", "text": "Хипертония втора степен, създаваща реална опасност за живота, спиране на моторните функции на жизненоважни органи, многократно колабиране са част от сериозните здравословни проблеми, засегнали бизнесдамата Маринела Арабаджиева, съобщават от екипа на бизнес дамата, която беше освободена под домашен арест с решение на Специализирания наказателен съд като първа инстанция.    Болницата на затвора е предоставила официално становище, в което са категорични, че не могат да положат нужните грижи, предвид критичното й състояние. Експертните лица също потвърждават, че жената е с реална опасност за живота.    В края на юли наблюдаващият прокурор е разпоредил Арабаджиева да бъде настанена за терапия в болница \"Лозенец\", но тя е отказала в собственоръчно написана декларация, поради форма на унизително третиране при предния си престой в болница - жената е била непрекъснато вързана с белезници за леглото и това нехуманно отношение е възпрепятствало нормалното й лечение.", "date": "2019.09.20", "title": "Маринела Арабаджиева е с опасност за живота"}
{"url": "http://epicenter.bg/article/Sadiite-obyaviha-zashto-puskat-predsrochno-ubietsa-Dzhok-Polfriyman-/193235/3/0", "text": "\"Конкретните доказателства по делото установяват данни за поправянето на осъдения, които определят по-нататъшния му престой в затвора като неоправдан от гледна точка на легитимната потребност от постигане на целите на наказанието, доколкото по отношение на него те вече следва да се приемат за успешно реализирани.\"   Това се посочва в мотивите на апелативните съдии, които вчера взеха решение за предсрочно условно освобождаване на осъдения за убийство и опит за убийство австралийски гражданин Джок Полфрийман. Очаква се днес той да излезе от затвора.    На 27 юли 2011 г. Върховният касационен съд /ВКС/ потвърди 20-годишната присъда на Джок Полфрийман. Той беше осъден да изплати и 450 000 лева обезщетение за убийството на студента Андрей Монов. Инцидентът стана на 28 декември 2007 г. в центъра на София. Полфрийман е признат за виновен и за опит за убийство на приятеля на Монов - Антоан Захариев.    В мотивите на съда се посочва още, че законът не изключва определен кръг престъпления от тези, за които може да се допусне условно предсрочно освобождаване. Няма прояви на осъдения или данни за негови нагласи, от които да е изводим среден риск от вреди за обществото, посочват магистратите.    Съдиите отбелязват, че е налице първата изисквана от закона предпоставка за условно предсрочно освобождаване, тъй като Джок Полфрийман фактически е изтърпял повече от половината от наложеното му наказание 20 години затвор. Към датата на делото той е изтърпял 11 години 8 месеца и 21 дни, отделно от работа е изтърпял 1 година 8 месеца и 14 дни, като остатъкът от неизтърпяното наказание възлиза на 6 години 6 месеца и 25 дни.    Апелативните магистрати посочват, че първата инстанция не е приела наличието на втората предпоставка, изисквана от закона за предсрочно освобождаване, но не се съгласяват с направената от нея констатация.   Според първата инстанция предходните налагани наказания на осъдения са заличени по смисъла на закона и за тях той не следва да се счита наказван, но съдът все пак приема, че от значение са и те, тъй като бил длъжен да изследва цялостното поведение на осъдения по време на изтърпяване на наказанието.    Апелативният съд обаче заявява, че разпоредбата на закона е ясна за това в кои случаи осъденият се счита за ненаказван, като тя урежда и изваждане на заповедите за наказание от личното досие на затворника.   Съдебният състав не намира, че следва да се позовава на заличените наказания като елемент от цялостното поведение на осъдения в затвора\", посочва в мотивите си съдът.    Магистратите посочват още, че от 2011 г. до 2014 г. осъденият е бил наказван пет пъти, като за едното наказание България е осъдена, като е признато, че с налагането му държавата е осъществила нарушение на конвенцията, нарушавайки правата на осъдения. Останалите пък не са били свързани с проява на физическа агресия.   Последното наказание на осъдения било от 2014 г. като от тогава до 2018 г. нямало данни за укоримо поведение, а били констатирани множество положителни прояви, за които той бил награждаван, като от 2009 г. до 2018 г. общия брой на наградите, които е получил възлиза на 13.    От всички данни, които се съдържат в досието на осъдения било видно, че през целия си престой в затвора той се е посветил на това да осмисли със съдържание изпълнението на наказанието, което му е наложено, като включително е регистрирал и сдружение, развило и развиващо понастоящем активна дейност в обществена полза, посочват в мотивите си магистратите.    Съдът отбелязва и заключението в последния доклад на затворническата администрация, че лишеният от свобода \"приема напълно отговорността за извършеното, разбира мотивите за него, признава вредата, която е причинил на жертвите\", че е мотивиран напълно за промяна към спазване на социалните норми и правовия ред.    В заключение съдът счита, че при тези данни за прояви на осъдения по време на изпълнение на наказанието, които сочат изцяло за положителна промяна у него, може да се приеме убедително, че изпълнението на целите на наказанието е дефинитивно и необратимо постигнато.  ", "date": "2019.09.20", "title": "Съдиите обявиха защо пускат предсрочно убиеца Джок Полфрийман: Бил се поправил!"}
{"url": "http://epicenter.bg/article/Polfriyman-nyama-validen-dokument-za-samolichnost--mozhe-i-da-ne-izleze-dnes/193245/3/0", "text": "Най-вероятно Джок Полфрийман няма да излезе днес като свободен гражданин, съобщи БНТ.  Австралиецът не притежава валиден документ за самоличност. Неговият австралийски паспорт е с изтекъл срок на валидност, поради което най-вероятно Полфрийман ще бъде предаден на Дирекция \"Миграция\" в МВР и ще бъде настанен в Центъра за временно настаняване на чужди граждани в Бусманци.    Следва той да направи постъпки пред австралийското посолство в Атина, което отговаря за България, за да му бъде издаден пасаван. Едва след като той бъде издаден и изпратен в България, Джок Полфрийман ще може да бъде освободен.", "date": "2019.09.20", "title": "Полфрийман няма валиден документ за самоличност, може и да не излезе днес"}
{"url": "http://epicenter.bg/article/Mladen-Marinov--Vodachite-na-trotinetki---zadalzhitelno-s-kaska-i-knizhka/193253/3/0", "text": "Mинистерството на вътрешните работи е готово с нов проект на нормативен акт, който да регламентира предвижването с електрически тротинетки по улиците у нас, предаде БНТ.    Водачите на електрически тротинетки трябва да имат задължително книжка, каска и светлоотразителни елементи по дрехите си. Това обяви министърът на вътрешните работи Младен Маринов от парламентарната трибуна в петък. По думите му, новите правила за движение ще влязат в сила с приемането на регламента. В момента тече неговото обществено обсъждане.    За нарушителите на новите правила ще бъдат прилагани досега съществуващите санкции в закона за движение по пътищата, а именно глоба от 20 до 150 лева. Водачите на електрически тротинетки също така ще са длъжни да карат само във велоалеи или в най-дясната част на пътя ако няма такива.   Освен това ще е забранено те да карат по пътища с ограничени на скоростта над 50 км/ч. Максималната скорост за движение на тротинетките ще бъде 25 км/ч.   По-големите видове тротинетки ще подлежат и на регистрация.", "date": "2019.09.20", "title": "Младен Маринов: Водачите на тротинетки - задължително с каска и книжка"}
{"url": "http://epicenter.bg/article/Dzhok-Polfriyman-shtyal-da-raboti-na-svoboda-za-podobryavane-na-polozhenieto-na-zatvorite-v-Balgariya-/193254/3/0", "text": "\"Искам да продължавам моята дейност като част от Българското затворническо сдружение, защото за 12 години, въпреки че съм намерил собствен занаят, дейности в затвора, затворът не ми дал работа за първите 8 години, защото те не са искали аз да имам кръстчета, тоест намаление на присъдата ми. Така че за 12 години най-вече съм учил законите и различни европейски изисквания. Идеята ми е, когато излизам от затвора, да продължавам по тази насока, реформите в институции на българската система\".   С тези думи Джок Полфрийман се е обърнал към съда по време на заседанието, на което беше освободен.    Той подчертава и че дори да не бъде освободен предсрочно, ще продължи с реформите в българската затворническа система. Той посочва и че разликата е единствено \"от коя страна на ограда ще бъда\". Австралиецът добавя и че след толкова години, прекарани в четене на закони, практики, различни европейски норми и правила, това вече се е превърнало в негова \"страст и ориентация\".    \"Имам работа, осигурена навън в няколко държави. Ако съм в Австралия, имам работа там осигурена. В България, в случай че съм тука, имам осигурен работа, има една фирма, където работи предимно на английски език и имат нужда от мен, защото хора там, които работят, не знаят английски език. Имам предложена работа и в Германия. Ако излизам от затвор, имам няколко възможности\", заявява пред съда Полфрийман на български език.", "date": "2019.09.20", "title": "Джок Полфрийман: Мога да работя в Австралия, но искам да реформирам затворите в България "}
{"url": "http://epicenter.bg/article/Ostaviha-v-aresta-Anton-Prodanov---osnoven-svidetel-po-deloto--Sudzhukgeyyt-/193256/3/0", "text": "Специализираният наказателен съд отхвърли искането за изменение на мярката за неотклонение „Задържане под стража“ на добричкия бизнесмен Антон Проданов, съобщи Нова телевизия.   Основният свидетел по делото срещу бившия депутат Живко Мартинов, придобило популярност като „Суджукгейт“, бе задържан на 25 юли 2019 г. в курорт „Албена“ при мащабни действия по разследването на Специализираната прокуратура, ДАНС и ГДНП в Добрич, София и Варна.    Същия ден Специализираната прокуратура го привлече като обвиняем като ръководител на организирана престъпна група за избягване установяването и плащането на ДДС в особено големи размери. Оттогава Проданов е задържан под стража с определения на две съдебни инстанции.    Специализираният наказателен съд отхвърли искането за изменение в по-лека на мярката му за неотконение, тъй като от привличането му към наказателна отговорност до момента не са настъпили нови обстоятелства, налагащи това.    Събраните доказателства дават основание да се направи обосновано предположение, че е извършил престъпленията, за които е обвинен, не е отпаднала опасността да извърши друго престъпление и да повлияе на разследването. Съдът мотивира отказа за изменение на мярката на Проданов и с това, че досъдебното производство срещу него се води ритмично и не е налице нарушение на правата му.    Определението на Специализирания наказателен съд може да се обжалва пред Апелативния специализиран наказателен съд.", "date": "2019.09.20", "title": "Оставиха в ареста Антон Проданов - основен свидетел по делото „Суджукгейт“"}
{"url": "http://epicenter.bg/article/Katerushka-v-detska-gradina-padna-varhu-malko-dete-v-Asenovgrad--napraveni-sa-mu-10-sheva/193257/3/0", "text": "Метална катерушка в двора на детска градина падна върху главата на 4-годишно дете. Инцидентът е станал в двора на детска градина в Асеновград, съобщи Канал 3.   Децата си играели, когато изведнъж катерушката се наклонила и паднала върху главата на момиченцето.    Веднага след инцидента детето е било откарано в пловдивската университетска болница \"Свети Георги“. То е пострадало тежко, раната му е била обработена с пълна упойка, направени са 10 шева.    Детето все още е в шок и отказва да посещава детска градина, казват родителите.    Други родители, чиито малчугани също посещават учебното заведение, казват, че неколкократно са сигнализирали ръководството на градината с молба опасното съоръжение да бъде премахнато. По думите им катерушката била стара и опасна, но била оставена в задния двор.", "date": "2019.09.20", "title": "Катерушка в детска градина падна върху дете в Асеновград, момиченцето е с 10 шева"}
{"url": "http://epicenter.bg/article/Dzhok-Polfriyman-izleze-ot-zatvora--VIDEO--/193264/3/0", "text": "Австралиецът Джок Полфрийман, осъден на 20 г. за убийството на студента Андрей Монов, беше освободен предсрочно от Централния софийски затвор, съобщи  .    Софийският апелативен съд взе решение, че той е изтърпял достатъчно от наказанието си, поправил се е и не представлява опасност за обществото. Определението на председателствания от Калин Калпакчиев състав предизвика остри реакции в обществото и сред политиците, като обаче позицията на магистратите е, че Полфрийман покрива всички заложени в закона изисквания за предсрочно освобождаване.    Той излезе от затвора под охрана, като успя да изкрещи: \"Благодаря на Десислав Трайков, зам.-началник на затвора\" (Трайков наскоро напусна поста заради скандала с тръгналия на море притежател на 16-годишна присъда за наркотрафик Будимир Куйович). След това беше вкаран в кола, която напусна обекта без възможност журналистите да задават допълнителни въпроси.    Полфрийман вероятно ще бъде преместен в центъра за временно настаняване на чужденци в Бусманци, тъй като няма валиден паспорт.", "date": "2019.09.20", "title": "Браво на българския съд! Убиецът Джок Полфрийман излезе от затвора предсрочно! (ВИДЕО) "}
{"url": "http://epicenter.bg/article/Neno-Dimov-otgovori-na-deputatsko-pitane-otnosno-politikata-za-malkite-naseleni-mesta/193262/2/0", "text": "Четири са направленията, в които МОСВ има конкретни ангажименти във връзка спирането на обезлюдяването на малките населени места. Това каза министърът на околната среда и водите Нено Димов от парламентарната трибуна в отговор на депутатско питане на народния представител от ДПС Джевдет Чакъров относно политиката за спиране на обезлюдяване в малките населени места, предаде Агенция „Фокус“.   Стана ясно, че четирите области, за които министерството е поело отговорност, са подобряване на качеството на околната среда: въздух, води и почви, както и развитие на Националната система за мониторинг на околната среда, намаляване на емисиите парникови газове чрез финансирани програми по Националния доверителен екофонд.   Министърът отбеляза като първа мярка опазването и подобряването на състоянието на работните ресурси.   „Със средства от ПУДООС се изпълняват проекти в малки водоснабдителни обекти, водопроводната и канализационната мрежа за близо 56 милиона лева, които обхващат около 651 000 жители. Тук са включени Бургас с два проекта, Кирково, Перник, Девин, Вълчедръм, Гоце Делчев, Добрич, Мъглиж, Якимово, Горна Малина и др. Следващата мярка е за изграждане на регионално съоръжение за екологосъобразно третиране и обезвреждане на отпадъци. Третата мярка е закриване и рекултивация на съществуващи депа или съоръжения за битови отпадъци, които не отговарят на изискванията на действащите нормативни актове. Последната мярка е проучване на пилотни модели за екологосъобразно събиране и временно съхранение на опасни отпадъци от домакинствата“, посочи министър Димов.   Относно парламентарен въпрос за замърсяване на язовир \"Пчелина\", министърът съобщи, че водното съоръжение е оценено с лош екологичен потенциал съгласно действащия план за управление на речените басейни. Отклоненията са за качеството и основните физико-химични показатели, поясни той. За трайно решаване на проблема може да се говори сред приключване на изграждането, реконструкцията и модернизацията на канализационната система и градската пречиствателна станция за отпадни води на гр.Перник.       ", "date": "2019.09.20", "title": "Нено Димов отговори на депутатско питане относно политиката за малките населени места"}
{"url": "http://epicenter.bg/article/Prezidentat-e-naznachil-polkovnik-Krasimir-Stanchev-za-nachalnik-na-NSO/193265/2/0", "text": "Президентът Румен Радев подписа указ, с който назначава полковник Красимир Станчев на длъжността началник на Националната служба за охрана и удостоява Станчев с висше офицерско звание „бригаден генерал“, съобщиха от прессекретариата на държавния глава.    Назначението му бе предложено от президента и одобрено от Министерския съвет.    Красимир Станчев е роден на 2 февруари 1966 г. в София. Завършва Висшето народно военно артилерийско училище \"Г. Димитров\" в Шумен с магистърска степен \"Радиоинженер\".    Офицер от Българската армия от 1990 г. до 1993 г. През 1993 г. е назначен на кадрова военна служба в Националната служба за охрана, като последователно заема длъжностите разузнавач, инспектор, старши инспектор, главен инспектор, началник на група, главен експерт и началник на сектор. Със заповеди на Началника на НСО е повишаван в поредно офицерско звание старши лейтенант (1993 г.), капитан (1997 г.), майор (2000 г.), подполковник (2003 г.) и полковник (2006 г.).    От май 2014 г. до септември 2016 г. е заместник-началник на Националната служба за охрана. От октомври 2016 г. е началник на сектор в звено \"Международно сътрудничество, протокол и връзки с обществеността\" на НСО.", "date": "2019.09.20", "title": "Полковник Красимир Станчев официално оглави НСО"}
{"url": "http://epicenter.bg/article/MVnR--Nyama-informatsiya-za-zasegnati-balgarski-grazhdani-pri-prolivnite-dazhdove-v-Severna-Gartsiya-/193266/2/0", "text": "Няма информация за засегнати български граждани при вчерашните силни дъждове в Северна Гърция, включително в Солун, предизвикали наводнения. Това съобщиха от пресцентъра на Министерството на външните работи (МВнР). От Генералното консулство в Солун информират, че обстановката в града е нормализирана. Валежите снощи са засегнали основно западната част на Солун, където противопожарната служба е оказала съдействие за отводняване. В Генералното ни консулство не са постъпвали сигнали за засегнати или пострадали български граждани.   Министерството на външните работи съветва българските граждани, които пребивават на територията на Гърция или планират пътуване до страната, да следят актуалната информация за метеорологичната обстановка.  ", "date": "2019.09.20", "title": "МВнР: Няма информация за засегнати български граждани при проливните дъждове в Северна Гърция "}
{"url": "http://epicenter.bg/article/IB-na-BSP-otgovori-na-64-mata-nedovolni-sotsialisti--Ustavat-vi-dava-pravo-da-svikate-plenum/193268/2/0", "text": " и настояват да бъде свикано отново заседание на пленума, за да бъде решен окончателно касуза с предложената от него кандидатура на Костадин Костадинов за кмет на Варна и издигането на Гуцанов за водач на червената листа в черноморския град, научи    64-мата са уведомени с писмо за решението на Бюрото. Член 32, ал. 8 от Устава на БСП изрично посочва: \"Националният съвет се свиква в съответствие с плана за работата му, по решение на Изпълнителното бюро или по искане на една трета от членовете на НС\".    ​\"Имате уставното право да свикате заседание на НС на БСП. Направете го с определени от вас дата, час и дневен ред\", казват от ръководството на БСП. Подписалите се имат необходимото количество гласове, за да свикат сами извънредния пленум, за който настояват.   Както вече писахме, по искане на Гуцанов Варненската градска организация на БСП номинира лидера на ПП \"Възраждане\" за кандидат-кмет, което категорично бе отхвъплено от централното ръководство на социалистите с мотива, че е унизително председател на друга партия да е кандидат на БСП.    Сред подписалите писмото до ИБ на БСП са: Михаил Миков, Велислава Дърева, Георги Пирински, Анна Пиринска, Сергеай Станишев, Янаки Стоилов, Юрий Асланов, Ангел Найденов, Атанас Мерджанов, Захари Захариев, Иван Токаджиев, Костадин Паскалев, Димитър Дъбов, Красимир Янков, Любомир Пантелеев, Милко Багдасаров, Валери Жаблянов, Ваня Добрева, Борислав Гуцанов, Боян Ангелов, Георги Божинов, Георги Гергов, Георги Търновалийски, Емил Костадинов, Емил Райнов, Катя Николова, Чавдар Георгиев, Явор Гечев и др.    Според тях решението на последния пленум на БСП за издигане на кандидати за кметове и листи с кандидати за общински съветници е в нарушение на Устава на БСП.    \"Решението за Варна бе гласувано и при безпрецедентен отказ и отнемане на думата на членове на НС, без изясняване на обстоятелствата и без необходимата дискусия по същество, което го прави немотивирано и необосновано\", пишат недоволните членове на пленума и настояват спешно свикване на извънреден НС на партията.    След като бе свалено политическото доверието от Борислав Гуцанов, ръководството на партията е възложило на депутата Иван Иванов да регистрира варненската листата на БСП, която ще се води от проф. Анелия Крисарова. Тя е и кандидатът на БСП за кмет на града.    Сега топката е в авторите на писмото. Те трябва да съберат отново подписи и да свикат заседание на НС на БСП в съответствие с Устава на партията..", "date": "2019.09.20", "title": "ИБ на БСП отговори на 64-мата недоволни социалисти: Уставът ви дава право да свикате пленум"}
{"url": "http://epicenter.bg/article/u3ie/193269/2/0", "text": "Президентът Румен Радев ще бъде на работно посещение в САЩ за участие в 74-ата сесия на Общото събрание на ООН. Това съобщиха от прессекретариата на държавния глава. От 22 до 26 септември президентът Румен Радев ще бъде на работно посещение в Ню Йорк, САЩ. Държавният глава ще ръководи българската делегация и ще представи страната ни в рамките на 74-ата редовна сесия на Общото събрание на ООН.    На 22 септември президентът Румен Радев и неговата съпруга Десислава Радева ще отбележат празника на Независимостта на България заедно с наши сънародници, които живеят в САЩ. Срещата с представителите на българската общност ще се проведе в сградата на Генералното консулство в Ню Йорк.    На 23 септември българският държавен глава ще участва в Срещата на най-високо равнище по въпросите на климата. На форума на върха ще бъдат обсъдени мерки за насърчаване на изпълнението на целите на Програмата за устойчиво развитие до 2030 г. По-късно през деня президентът Румен Радев ще участва в събитие на високо равнище, посветено на защитата на религиозните свободи.    На 24 септември българският държавен глава ще участва в тържественото откриване на общия дебат на 74-ата сесия на Общото събрание, а по-късно и в откриването на Политическия форум на високо равнище по устойчивото развитие под егидата на Общото събрание на ООН.   Румен Радев ще направи изказване във форума, който се организира на всеки четири години и в него участват ръководителите на чуждестранните делегации.    На 25 септември Румен Радев ще направи изказване в рамките на панела на високо равнище, организиран от ЮНЕСКО и посветен на темата за бъдещето на образованието. Българският президент ще участва в Глобалния бизнес форум на Майкъл Блумбърг.    На 26 септември държавният глава Румен Радев ще направи изказване пред Общото събрание на ООН (около 18.15 часа българско време). В рамките на деня президентът ще проведе работна среща с представители на американски компании, организирана от Бизнес съвета за международно разбирателство. Предвидена е и среща с американски еврейски организации.    В рамките на работното си посещение в САЩ българският държавен глава ще проведе и редица срещи със свои колеги, които представляват страните си на 74-ата сесия на Общото събрание на ООН.    В делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2019.09.20", "title": "Президентът Радев заминава за САЩ! На 26 септември е речта му пред Общото събрание на ООН"}
{"url": "http://epicenter.bg/article/Evrodeputatat-Petar-Vitanov-smyata--che-ne-vsichko-e-zagubeno-po-paketa-Mobilnost-/193270/2/0", "text": "„Стартираме поредица от координационни срещи между ръководството на БСП и нашите представители в ЕП, тъй като през следващите месеци предстоят да бъдат обсъждани чувствителни и важни теми в европейските институции. По време на предизборната ни кампания за ЕП подробно разписахме нашите приоритети и очертахме онези червени линии, които представителите ни в ЕП няма да преминават, както и националните интереси, които те ще защитават.”   Това заяви зам.-председателят на БСП Деница Златева по време на пресконференция на партията на „Позитано 20”.   По думите й по време на днешната среща са били очертани няколко приоритета в работата на делегацията. На първо място тя посочи предстоящите обсъждания по пакета „Мобилност” и припомни, че вчера е имало гласуване в Комисията по транспорт на ЕП. Златева изтъкна, че пакетът „Мобилност” трябва да бъде пречупен през защита на българските превозвачи и работещите в сектора. Втората тема – свързана с Брекзит и преговорите по излизане на Великобритания от ЕС - в частност последствията за българските граждани, живеещи на територията на страната, при двата сценария – без и със сделка за Великобритания.  „Друга тема е Бюджетът на ЕК - 2021-2027 – ясно сме разписали, че ще настояваме за запазване на кохезионната политика, за запазване и увеличаване на размера на средствата, които ще бъдат предоставени на България”, акцентира Златева. Тя коментира и друга чувствителна тема за България – реформата в сферата на миграционната политика на ЕС. „Още повече – заявленията след срещата на Макрон и премиера Конти – липсва ни националната ни позиция. Надявам се, че българското правителство ще защити българския интерес по време на преговорите, свързани с реформата в Дъблинския регламент”, уточни зам.-председателят на БСП. Друг приоритет, който Златева очерта, бе новата Европейска прокуратура – след гласуването в КОРЕПЕР и избора на Лаура Кьовеши от БСП очакват старт на ефективно разследване на злоупотребите с европейски средства, което по думите на Златева е от огромен интерес за българските граждани. „Основен приоритет в работата на нашата делегация остава приемането ни в Шенген. Категорично не приемаме промяна или лакатушене в позицията на премиера Борисов. Когато имаш национална цел и национален консенсус по тази цел – правителството е длъжно да я следва”, категорична бе Златева. Тя допълни като приоритет и отпадането на механизма за сътрудничество и проверка.    „С ИБ на БСП установихме регулярно и ефективно взаимодействие, за да нямаме разминавания в позициите. Установихме правилата, по които ще се установява координацията”. Това заяви евродепутатът от БСП/ПЕС Петър Витанов. Той каза, че е информирал членовете на ИБ за последните развития по пакета Мобилност. „Това, което предстои пред нас, и начините, по които бихме могли да повлияем на българските превозвачи, е установяване на по-компромисен общ подход и общ текст, който да стъпва на основните ценности на ЕС\", изтъкна Витанов.   По повод влизането на България в Шенген, той коментира, че нееднозначните послания на правителството и министър- председателя объркват българското общество и западните партньори и не помагат за решаването на тази приоритетна цел. „Нашият стремеж е механизмът за сътрудничество и оценка да бъде трансформиран в общ доклад за върховенството на закона за всички държави членки, за да престане да е обект на спекулация и инструмент за управление в ЕС.”, завърши Петър Витанов.    \"Темата за \"Брекзит\" е от значение за всички европейски граждани и всяка една от комисиите в ЕП. В сряда беше приета резолюция, в която ЕП изразява своята позиция, че сме готови да подкрепим едно евентуално удължаване на срока за напускане на Велокобритания. При условие, че те спазят всички изисквания по отношение на финансовите задължения към ЕС и правителството на страната поиска такова удължаване\", каза евродепутатът Цветелина Пенкова.   Тя коментира, че излизане на Великобритания от ЕС без сделка ще доведе до сериозен политически и икономически хаос, който засяга и българите, живеещи на острова. \"Към момента мълчанието на българското правителство е оглушително по отношение на това как ще бъдат защитени правата на българските граждани там. Много други държави взеха адекватни мерки, увеличавайки представителите в посолствата си\", коментира още Пенкова. Евродепутатът призовава правителството да започне да гледа по-сериозно на тази тема. Тя добави, че след излизането на Великобритания от ЕС ще наблюдаваме и спад от над 12% в бюджета на съюза и изрази надежда, че българските евродепутати ще се преборят да няма намаляване на средствата, които идват при нас по кохезионните и други фондове.    ", "date": "2019.09.20", "title": "Деница Златева: Основен приоритет на евродепутатите от БСП е приемането на България в Шенген!"}
{"url": "http://epicenter.bg/article/Parvan-Simeonov--S-Krisko-v-IK-Manolova-otpravya-direkten-apel-kam-nay-mladite-/193272/2/0", "text": "Смятам, че битката в София ще бъде най-политическа. Освен това в столицата се оформиха два отбора - отборът на промяната и отборът на статуквото. В последно време обаче т.нар. отбор на промяната яде доста бой. Това заяви в предаването ''Плюс-минус'' по Нова телевизия политологът Първан Симеонов.    По думите му, чрез участието на Криско в Инициативния комитет Мая Манолова отправя директен апел към най-младите да гласуват за нея.   Агресивното поведение е непрестижно, допълни още той. По-възрастните и някои маргинализирани общности биха приели определени форми на по-агресивно поведение. Младите са по-либерално настроени, смята Симеонов. ", "date": "2019.09.20", "title": "Първан Симеонов: С Криско Манолова отправя директен апел към най-младите "}
{"url": "http://epicenter.bg/article/Taybe-Yusein-ne-uspya-da-se-prebori-za-zlatoto-/193274/2/0", "text": "Най- добрата в женската ни борба Тайбе Юсеин не успя да се пребори за златото и остана втора в категория до 62 килограма на Световното първенство в Казахстан.    Българката отстъпи с 3:5 точки от Айсулу Тинибекова (Киргизстан), която е пета на Олимпиадата Рио 2016, трета на Световното през 2017-а и бронзова медалистка от турнира \"Дан Колов\" тази година.    Резултатът беше равен до заключителните секунди, но новата шампионка се хвърли в решителна атака, която ѝ донесе победа.    Преди два дни Юсеин стана първият представител на българския отбор с квота за олимпийските игри в Токио догодина.", "date": "2019.09.20", "title": "Тайбе Юсеин не успя да се пребори за златото "}
{"url": "http://epicenter.bg/article/BSP-Sofiya-v-pozitsiya--Fandakova-da-spre-da-izpolzva-obshtinski-resurs-za-lichni-tseli-i-partien-piar/193275/2/0", "text": "От БСП-София излязоха с остра позиция срещу действията на кмета на столицата Йорданка Фандъкова. Червените я призовават да спре да използва общински ресурс за лични цели и партиен пиар. От \"Леге\" 10 припомнят, че новите лица в екипа на Фандъкова - арх. Ивайло Петков, проф. Иво Петров и проф. Асен Николов са били представени като част от гражданската квота в листата на ГЕРБ по време на инспекциите й като кмет.            ", "date": "2019.09.20", "title": "БСП-София в позиция: Фандъкова да спре да използва общински ресурс за лични цели и партиен пиар"}
{"url": "http://epicenter.bg/article/Dezhurni-ekipi-za-proverki-pri-nepravomerno-palene-na-starnishta-v-stranata-/193277/2/0", "text": "МЗХГ сформира дежурни екипи, които ще проверяват при сигнали за неправомерно палене на стърнища в страната. В екипите участват служители на ДФ \"Земеделие\" и на областните дирекции \"Земеделие\", които ще бъдат на разположение и през предстоящите почивни дни.    Екипите ще бъдат в непрекъсната връзка с Регионалните дирекции \"Пожарна безопасност и защита на населението\" и ще получават информация от подадени сигнали на тел. 112 за незаконни действия.    От министерството напомнят, че паленето на стърнища е забранено и подобни действия се санкционират. Съгласно Закона за опазване на земеделските земи санкцията за първо нарушение е от 1500 до 6000 лв., а при повторно става от 2000 до 12 000 лв. Изгарянето на стърнища е нарушение на основно изискване за поддържане на земята в добро земеделско и екологично състояние.    Само днес са получени няколко сигнала от Асоциацията на земеделските производители в България за неправомерно палене на стърнища. Изпратени са екипи, които да извършат проверка на място.   ", "date": "2019.09.20", "title": "Дежурни екипи за проверки при неправомерно палене на стърнища в страната "}
