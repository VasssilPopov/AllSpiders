{"url": "http://epicenter.bg/article/Krasen-Stanchev--Predlozhenieto-na-GERB-za-namalyavane-na-subsidiite-e-dobar-politicheski-hod-/185075/2/0", "text": "Предложението на ГЕРБ за намаляване на субсидиите политически и технически е добър ход. Това каза в интервю за предаването „Това е България“ на Радио „Фокус“ Красен Станчев, основател на Института за пазарна икономика и преподавател в Софийския университет „Св. Климент Охридски“.  „Онова, което се случва, е доста съмнително, макар и надвзетата сума да е относително малка. Важно е да се знае, че субсидията, която се дава на партиите в момента, е доста малка като разход на правителството. Въпросът е, какво се получава срещу тази субсидия, чувстват ли се хората добре представени, дали не злоупотребяват с длъжността си както народните представители, така и назначените от тях на държавна служба“, обясни експертът.  Според него народът може да приеме и по-висока субсидия, стига да знае, че в общи линии нещата съответстват на изискванията на елементарна порядъчност.  „Това е добър ход, чисто политически и технически, защото тогава, когато излезе, че е направена грешка, както се твърди и че са надвзети едни пари, единственото нещо е да се върнеш към предложенията на политолози и специалисти. Имаше и подписка преди три години, инициирана от политическа партия, за отпадане на всички субсидии. Предложението на премиера е много близо до това. Един лев е сравнително малко, спрямо всичко останало до момента. Ако партийната субсидия ще бъде 6,5 млн. лева, това е списъчният състав на избирателите. Може би за хората е интересно да знаят, че това е доста малка част от парите, които харчи правителството, парите на данъкоплатците. На ден правителството харчи някъде около 100 млн. лева. И пак възниква въпросът какво стои срещу това“, коментира още Красен Станчев.  ", "date": "2019.06.06", "title": "Красен Станчев: Предложението на ГЕРБ за намаляване на субсидиите е добър политически ход "}
{"url": "http://epicenter.bg/article/Sadat-okonchatelno-othvarli-zhalbata-na-Anton-Todorov-sreshtu-Tasko-Ermenkov/185042/2/0", "text": "  Припомняме, че в края на миналата година Антон Тодоров заяви, че е осъдил Таско Ерменков за тези думи и че той щял да му плати 6000 лв.   „Верен на собственото си разбиране за истина и в опит да манипулира общественото мнение, Тодоров пропусна да съобщи, че това е решение само на първа инстанция и подлежи на обжалване”, коментира Ерменков.   Той допълни, че е обжалвал това решение на втора инстанция. „Второинстанционният съд, независимо от допълнителното твърдение на Антон Тодоров, че подобни изказвания са довели до подаване на оставката му като народен представител, отмени решението на първа инстанция и му присъди да ми плати 1320 лв. разноски.   Върховният касационен съд, със свое определение, не допусна за разглеждане касационното му обжалване на решението на второинстанционния съд. Това определение не подлежи на обжалване”, каза още Таско Ерменков.", "date": "2019.06.06", "title": "Съдът окончателно отхвърли жалбата на Антон Тодоров срещу Таско Ерменков"}
{"url": "http://epicenter.bg/article/Karakachanov-za-iztrebitelite-F-16--Vinagi-ima-shans-da-nyama-sdelka-mezhdu-Balgariya-i-SASht-/185043/2/0", "text": "Има шанс да няма сделка между България и САЩ, но той е не повече от 25% Американският конгрес не решава сумата, на която ще се продадат изтребителите F-16. Те разрешават максимума на цената и продажбата.   Това заяви министърът на отбраната Красимир Каракачанов след заседание на парламентарната комисия по отбрана, предаде репортер на Novini.bg.  \"Сумата е много по-малка от гласуваната от Конгреса. 2 милиарда лева е максимумът, който може да си позволим. Но няма да режем нито от бройката, нито от качеството на самолетите\", каза още той.  \"Цената ще е под началната оферта, която получихме в края на миналата година\", коментира министърът на отбраната.  \"Винаги има шанс да няма сделка между България и САЩ, ако не се договорим за подходяща цена\", разкри Каракачанов, но той е не повече от 25 % . \"В 14-дневен срок трябва да получим официално предложение за цена на изтребителите от САЩ\", завърши Красимир Каракачанов.", "date": "2019.06.06", "title": "Каракачанов за F-16: Има шанс да няма сделка между България и САЩ, но той е не повече от 25%"}
{"url": "http://epicenter.bg/article/Anton-Kutev--Predlozhenieto-za-partiyna-subsidiya-ot-1-lev-e-otchayan-opit-na-Borisov-da-zadarzhi-vlastta/185045/2/0", "text": "Предложението за партийна субсидия от 1 лев е тежък популизъм, заяви пред БНР Антон Кутев – зам.-председател на парламентарната група на БСП за България. Според него това би върнало политическата система 20 години назад.  Подобна мярка ще върне двуполюсния модел обратно, смята Кутев и добави: „Това би било абсолютно тежък удар по политическата система в България, от който ще пострадат не толкова големите партии, но малките партии ще бъдат много тежко ударени. Резултатът ще бъде, че един ден като се спрат субсидиите, те ще започнат да изпадат в тежки зависимости от големия бизнес. Резултатът не е добър за хората. Партиите винаги ще оживеят по един или друг начин, но те ще станат зависими от големия бизнес. Това означава, че оттук нататък независима политическа власт в никакъв вариант не е възможна. Единствено може да видим още някой друг милиардер като министър-председателя“.  Според Антон Кутев това е „отчаян опит“ на Борисов да задържи властта и да накаже опонентите си.  БСП ще върне надвзетите пари от партийната субсидия, заяви социалистът и добави обаче: „Има министър на финансите, който се е подписал под това да бъдат раздадени 16 млн. лв. държавни пари неправомерно. Това е въпрос с наказателна отговорност. Ние затова искахме оставката на Горанов – искаме да поставим въпроса върху отговорността на човека в държавата, който трябва да отговаря за парите“.", "date": "2019.06.06", "title": "Антон Кутев: Предложението за партийна субсидия от 1 лев е отчаян опит на Борисов да задържи властта"}
{"url": "http://epicenter.bg/article/Fandakova--Shtastliva-sam-ot-predlozhenieto-na-premiera--usloviyata-v-novite-detski-gradini-sa-chudesni-/185046/2/0", "text": "Аз съм много щастлива от предложението на Борисов сега, защото наистина условията, които се постигат със строителството на новите сгради, с модернизацията на старите, които бяха също съсипани, са наистина чудесни за децата, родителите го оценяват. Това каза кметът на Столична община Йорданка Фандъкова на първата копка на православен храм „Свети Пимен Зографски“ в район „Изгрев“, предаде Агенция „Фокус“.   На журналистически въпрос относно предложението на Бойко Борисов парите от субсидиите на партиите да се използват за строеж на детски градини и ясли, Фандъкова каза, че над десет години се строят детски градини на мястото на старите или като компенсация за разпродаваните или заменяните преди това. Тя каза още, че хората, които са най-активни в политиката или техните политически сили са участвали в това разграбване на тези детски градини.   „Нашата позиция е ясна. Нашите усилия са ясни. Предизборно или след изборно, избори има непрекъснато, но ние строим последователно. Тази година строим общо 15. Вече са започнали да се сторят седем, предстоят още осем. Всяка година сторим“, каза още кметът на София.   „92 са новите сгради на детски градини, които построихме и аз се гордея с това. Заедно с това започнахме строителството на училища. В момента строим 10 училищни сгради. За радост София се радва на повече деца, идват млади семейства с повече деца, така че това строителство трябва да продължава“, допълни кметът.   „Разговаряла съм много пъти с министър-председателя Борисов, още по времето, когато беше кмет на София, а аз зам.-кмет по образование. Всъщност заедно с него стартирахме тези усилия, за да можем да предоставим най-доброто на децата и семействата в София. Нашата грижа е именно към тях.   Важно е за всички родители да има тази възможност, така че това се случва с инвестиции и строителство. За съжаление не във всички квартали има достатъчно терени за строителство на детски градини, но ние се възползваме от всичко“, обясни Фандъкова.  ", "date": "2019.06.06", "title": "Фандъкова: Щастлива съм от предложението на премиера, условията в новите детски градини са чудесни "}
{"url": "http://epicenter.bg/article/Tsveta-Karayancheva-razdava-diplomite-na-yuristite-ot-SU--Sv--Kliment-Ohridski-/185048/2/0", "text": "Дипломите на студентите по право на Софийския университет „Св. Климент Охридски“ ще бъдат връчени на 7 юни 2019 г. на тържествена церемония в Народното събрание.   Завършилите юристи ще положат своята клетва в пленарната зала на българския парламент. Това съобщиха от пресцентъра на Народното събрание.   Председателят на Народното събрание Цвета Караянчева ще поздрави младите юристи и техните преподаватели. На церемонията, която ще започне в 12.00 часа, ще присъстват ректорът на СУ „Св. Климент Охридски“ проф. Анастас Герджиков, деканът на Юридическия факултет на университета проф. Даниел Вълчев, председателят на Конституционния съд Борис Велчев, проф. Сашо Пенов, проф. Малина Новкиришка и др.    ", "date": "2019.06.06", "title": "Цвета Караянчева раздава дипломите на студентите по право от СУ „Св. Климент Охридски“"}
{"url": "http://epicenter.bg/article/Rumen-Gechev-kontra-na-GERB--Depozitite--natrupani-ot-partiyni-subsidii--da-se-prevedat-v-byudzheta-/185051/2/0", "text": "Депутатът от БСП Проф. Румен Гечев излезе с контра предложение на идеята на ГЕРБ за партийна субсидия от 1 лев на глас.   „Ние предлагаме oт 3 юни 2019 година - т.е. със задна дата, депозитите, натрупани от партиите, които не са похарчени, да се преведат в бюджета на България. Това е много логично предложение и се надявам колегите от ГЕРБ, които видимо се притесниха, да го осмислят и да сметнат колко пари трябва да се преведат в бюджета“, смята проф. Гечев.    Предложението за рязко намаляване на партийното субсидиране дойде от премиера Бойко Борисов, който сутринта изненадващо дойде в парламента. съответният законопроект веднага бе задвижен от органите на Народното събрание.   „Няма две мнения, че при намаляването на субсидията на 1 лв. става дума за кризисен пиар. В събота ние имаме съвещание и ще излезем с официална позиция при първото четене в парламента“, заяви народният представител от „БСП за България“ Румен Гечев по време на заседанието на бюджетната комисия на парламента.  Той добави, че БСП отдавна предлага диференцирани данъци, намаляване на ДДС и повече стимули за повишаването на раждаемостта. По думите му това трябва да се коментира в парламента, а не този популизъм.  Гечев заяви, че представителите на БСП в бюджетната комисия няма да гласуват на това заседание, защото не желаят да участват в цирковете, организирани от ГЕРБ. „Не желаем да коментираме този кризисен ПР и опитите да се отклонява вниманието на обществото от съкрушителния доклад на ЕС от вчера. Ако четете внимателно доклада, ще разберете, че не можем да говорим за никакъв Шенген, никакъв банков съюз и никаква еврозона”, заяви още Румен Гечев. ", "date": "2019.06.06", "title": "Проф. Гечев контра на ГЕРБ: Депозитите, натрупани от партиите и непохарчени, да се върнат в бюджета!"}
{"url": "http://epicenter.bg/article/Za-15-a-pored-godina-uchenitsite-ot-Obshtina-Kirkovo-se-sastezavaha-po-maystorsko-koloezdene/185052/2/0", "text": "РУ на МВР – Кирково съвместно с общинска администрация Кирково организираха днес на площада петнадесето по ред състезание по колоездене.   Първият етап от надпреварата включваше решаване на тест за проверка на знанията за правилата за движение по пътищата. 40 велосипедисти от 7 училища на територията на община Кирково показаха отлична теоретична подготовка. Това съобщиха от община Кирково.   Във втория етап от състезанието колоездачите демонстрираха майсторско колоездене при заобикаляне на 5 конуса в зиг-заг, пренасяне на чаша с вода, движение през тесни тунели и улей, хвърляне на малка плътна топка в цел, указване на извършвани маневри пред пешеходна пътека.   Първо място отборното класиране заеха учениците от ОУ “Иван Вазов” в с. Чакаларово, на второ място е отборът на ОУ ,,Васил Левски“ с. Тихомир, а на трето – СУ “Христо Ботев” в с. Чорбаджийско.   При момичетата шампионка стана Антония Асенова от ОУ “Иван Вазов” – Чакаларово с най- добър резултат за всички участници, следвана от Ивет Димова от ,,Васил Левски“ с. Тихомир, а на трето място се нареди Валентина Башева от ОУ “Иван Вазов” – Чакаларово.   При момчетата първенец стана Даниел Семерджиев от СУ “Отец Паисий” – Кирково, следван от Борис Асенов Палов от ОУ ,,Иван Вазов“ - Чакаларово. На трето място се класира Йордан Атанасов от СУ “Отец Паисий” – Кирково. Наградите за отборите-първенци – купи, трофеи и медали, футболни топки за всички отбори и други предметни награда за победителите, бяха връчени от Валентина Димитрова -зам. Кмет на община Кирково и Веселин Каменов началник група охранителна полиция – РУ Кирково.   Всички участници в състезанието получиха специално изработени чаши с мотото ,,Заедно и безопасно на пътя“, подарени им от Местната комисия за борба с противообществените прояви на малолетни и непълнолетни.   Днешното състезание е част от работната карта на Районното полицейско управление и общината за превенция на противообществените прояви на подрастващите.", "date": "2019.06.06", "title": "За 15-а поред година учениците от Община Кирково се състезаваха по майсторско колоездене"}
{"url": "http://epicenter.bg/article/Apelativniyat-spetsializiran-sad-shte-gleda-myarkata-za-neotklonenie-na-Evgeniya-Baneva/184995/3/0", "text": "Апелативният специализиран съд отново ще гледа мярката за неотклонение на Евгения Банева.  Преди седмица магистратите отложиха решението си за днес. Причината бе, че съдът назначи съдебно-медицинска експертиза след искане на защитата.  Евгения Банева и съпругът ѝ Николай бяха предадени от френските власти на разследващия екип от Специализираната прокуратура в края на миналата година. Те са в ареста по обвинение за участие в организирана престъпна група за данъчни и длъжностни престъпления и пране на пари.  ", "date": "2019.06.06", "title": "Апелативният специализиран съд ще гледа мярката за неотклонение на Евгения Банева"}
{"url": "http://epicenter.bg/article/Do-18-yuni-dvizhenieto-mezhdu-km-0-i-km-3-na--quot-Hemus-quot--shte-se-osashtestvyava-dvuposochno-v-platnoto-za-Sofiya/185009/4/0", "text": "Шофьорите да карат с повишено внимание и съобразена скорост, спазвайки пътната сигнализация, препоръчват от АПИ  До 18 юни движението от км 0+790 до км 3+179 на АМ „Хемус“ ще се осъществява двупосочно в платното за София поради ремонт на фуги на моста над река Лесновска в платното за Варна. Това съобщават от пресцентъра на Агенция \"Пътна инфраструктура\".  Шофьорите да карат с повишено внимание и съобразена скорост, спазвайки пътната сигнализация, препоръчват от АПИ.  ", "date": "2019.06.06", "title": "До 18 юни движението между км 0 и км 3 на \"Хемус\" ще се осъществява двупосочно в платното за София"}
{"url": "http://epicenter.bg/article/Ruski-zhurnalist-za-Chernobil--Mislite--che-vsichko-e-minalo--Nishto-podobno---radiatsiyata-varvi-nagore-/185054/11/34", "text": "  - По-скоро да, хареса ми. Наистина е много интересно, необикновено, просто страшно. Що се касае до събитията в Чернобил, те са представени добре. Имам предвид работата на пожарникарите, на оперативния персонал. Малко примитивно е показано това, което се случва в централата веднага след аварията. Така просто не стават нещата, не може да се случи в една атомна централа.  Като цяло е истинско. Видно е, че сценаристът е изучил подробно литературата и е избрал това, което му се е сторило необходимо и важно.  Разбира се, според мен американците не показват нищо необикновено. Първо, аз знам несравнимо повече, аз в Чернобил контактувах с всички, много пъти съм бил и в московската 6-та клиника.  Между другото, във филма показват как жената на пожарникаря дава на лелката от регистрацията 5 рубли, за да влезе в болницата. Тук авторът демонстрира, че просто не знае какво е това \"специална клиника\", до която дори не можеш да се доближиш, с пет рубли или без тях.    - Разбира се. Къде-къде по-важна е страшната истина за това, което се случва с човека, заболял от лъчева болест. Видях, че доста сцени от филма са копирани от истинските документални кадри, които тогава взе със себе си Робърт Гейл (великят американски хирург, пристигнал в СССР да спасява пострадали, бел. авт.). Но истина е и това, че няколко души, получили 4-5-6 смъртоносни дози радиация, останаха живи.    - Това също е допустимо. Лошото е друго - масата стереотипи, които нямат нищо общо с действителността. Такива като задължителната ушанка с червена звезда, носена от съветския космонавт във всеки американски филм. Това убеждение на американците, че цялото руско ръководство е съставено само от глупаци. Има, разбира се, глупаци. Както и при тях.  Ето, Горбачов на няколко пъти е показан на заседания неизвестно на какво, и това, разбира се, е пълна глупост. Нищо подобно не се е случвало. А и позицията на Горбачов беше друга. Той действително не вярваше. Първата информация беше - пожар, нищо особено. И той се надяваше, че това е само пожар и всичко ще бъде изгасено.  Затова и не направи изявление толкова дни, чакаше, а не че се е страхувал. Аз се срещах с него и с Яковлев  , когато специално ме извикаха от Чернобил. И им казах, че това   е завинаги. И много други, доста по-компетентни хора, му казваха същото. Но пък трети казваха - всичко ще изгасим, всичко ще направим. И той много искаше да повярва в това.    - Да, истинският Шчадов прекрасно знаеше как да разговаря с миньорите.    - Именно в това са и моите най-сериозни претенции към филма. Да, позволени са много неща, дори откровени фантазии, за да направиш впечатление на зрителя. Разбира се, смешничко изглеждат тези миньори, които \"Шчадов\" уговорил да отидав в Чернобил и които по време на работа са се съблекли до голо заради жегата в галерията и отсъствието на вентилация. Аз съм видял всичко със собствените си очи и твърдя, че нищо такова не е имало и не би могло да има. Действително, миньорите не са носили специално облекло, но голи под земята не са слизали. Простичко казано, всички мъже се опасяваха за мъжкото си достойнство, даже вървеше приказкаа за \"оловни гащи\" и т.н.  Е, измислили са го, добре. Посмяхме се. Но едно знам със сигурност - когато правиш игрален, художествен филм, не наричай героите си с реални имена. Ето, те показват Валера Легасов, той е един от главните герои във филма. Легасов не беше такава примитивна фигура, каквато го показват. При това са се опитали да съберат в неговия образ всичко и всички — и академик Велихов, и други. Все пак, това е кино. Но тогава не го наричай Легасов. Той не беше такъв и не с това се занимаваше в централата.  Историята на Легасов, разбира се, е горчива, но той сложи край на живота си не заради Чернобил. Това го знам със сигурност. Ние имахме близки и поверителни отношения, дори разговарях с него няколко часа преди смъртта му, но не се досетих и не почувствах нищо.  Между другото, има още една мъничка лъжа във филма. Тези касети, които \"Легасов\" уж скрил от КГБ в контейнер за смет, бяха предназначени за мен. И там имаше надпис: \"За Володя Губарьов\". След смъртта му, разбира се, те бяха прибрани от кагебейците. На погребението, когато дойдоха Рижков  , Лигачов , аз отидох при човека от КГБ и му казах: \"Или давайте касетите, или няма да се спра и ще стигна до Политбюро. И знаеш ли, колкото и невероятно да звучи, това сработи! Още същата вечер ми донесоха касетите в \"Правда\". И след два дни, аз, без да правя някакви корекции, написах огромна статия в \"Правде\".    - През 1988 г бях в Холивуд и имах много контакти с кинаджиите. След пиесата \"Саркофаг\" американците полудяха да направят филм. Предложих и сюжет - вземаме три семейства: американски лекар  , съветски пожарникар, и третото - семейство саамски еленовъди.  Знаеш ли, че след аварията облакът отиде над Северна Скандинавия и милион заразени елени бяха изклани? Милион! А какво представлява еленът за един северен народ? Цял един народ се оказа лишен от всичко!  Това е планетарна трагедия - това беше идеята на филма. Американците веднага казаха \"Да\". Те започнаха да предлагат актьори, а аз казах: Американците трябва да ги играят американци, шведите - шведи, руснаците - руснаци. И трябва да говорят на трите езика.  И още нещо исках - снимки по за 50-10 минути в самата чернобилска централа. Всички се съгласиха, но застрахователните компании поискаха чудовищни пари - по 50 милиона на снимачен ден.  Тогава нищо не стана. После искаха да правят филм по \"Саркофаг\", аз бях готов да поработя, но една пиеса си е пиеса не става за пренаписване в киносценарий. Разбира се, можех просто да изкарам пари - да продам правата за екранизация. Но се оказа, макар да звучи виксокопарно, че не мога да търгувам с Чернобил.    - Прилича си. Въпреки че са снимали на Игналинската АЕЦ, в Литва. И пак ще кажа, можеха да снимат и в Чернобил. Но тогава щяха да бъдат принудени да се срещнат със сегашния директор, Грамоткин. А този човек през 1986 г., току-що завършил Томската политехника, пристигна в АЕЦ с цяла команда момчета като него. И сега тези момчета от Томск работят там, получиха украинско гражданство (неотдавна се срещах с тях). Подозирам, че те отпадат от концепцията на авторите на филма.  - Година преди аварията, по време на рекламна кампания на вестника. Там в този клуб, в ресторанта пихме с Брюханов (директор на АЕЦ — бел. авт.).  - Разбира се, че там ми беше мястото. На 12 април беше премиерата на филма ми за космонавтите \"Корабът на пришълците\". И след това седяхме в ресторанта и си приказвахме как трябва да се измисли нещо ново. И си спомням, че има тема — пожар в атомна централа. Защото знаех за реален случай - в Белоярската АЕЦ в новогодишната нощ се запали не реакторът, а машинната зала. Новогодишна нощ, минус 40 градуса. това беше действително героична история, не много известна. След нея на във всяка АЕЦ се появи специална тетрадка, в която беше разписано какво трябва да се прави в случай на извънредно произшествие. В Чернобилската АЕЦ също имаше такава тетрадка.  И така, на 26 април си седя аз, работя, на тишина, никой не ме безпоои - събота е — и пиша сценаорий. Пожар в АЕЦ! И, разбира се, вкарвам всички ужасии, които мога да си представя.  Звъни ми познат на зам.-министъра, а аз веднага се обаждам на Якщовлев. Той ми казва - забрави дори да си мислиш за това. В неделя отивам пак на работа, свързвам се с нашия собствен кореспондент, който ми съобщава, че в Чернобил не пускат никого. А аз вече имам информация - от Швеция, \"бялата ТАСС\". Там бяха засекли всичко. И в понеделник отлетях.    - Самият аз разбрах всичко там, на място, в Чернобил. Но в началото Брюханов наистина доложи в Москва - пожар, който ще бъде ликвидиран. А на сутринта тръгнаха лъчевите заболявания и само след час в Министерството на здравеопазването бяха разбрали всичко.  Медиците бяха готови да излетят в шест часа сутринта, да приберат засегнатите. Но ги задържаха до два-три часа след обед, когато \"лъчевата болест\" се развилня съвсем. И те отнесоха двеста души. Двеста!  Всичко се изясни много бързо. И военните вече бяха вдигнати. И от въздуха замериха всичко, какви дози, видяха осколките от графита.  Но мен ме порази неграмотността на хората. Персоналът на централата се оказа поразително неграмотен. А имаше специални препарати, които се даваха на всички атомни подводници, на всички АЕЦ. След това провериха: В Чернобил също ги имаше! Имаше около 100 дози лекарство, което можеше горе-долу да защити пожарникарите. Но никой не го раздаде. Нямаше бойни дозиметри, никой не е предполагал, че ще потрябват.    - Аз вече казах - във филма има много истини. И въобще смятам, че всяко напомняне за Чернобил е много полезно. Първия път, когато с коресподента ни се прибирахме в Киев, спряхме по пътя. Нощ, гора, луна. Извадихме бутилка водка, постелихме вестник на багажника на редакционната Волга и си казахме - това ще има последствия за дълги години.  След това беше историята със спасението на Киев. Там съвсем си бяха изгубили ума, бяха изпаднали в паника.  Нивото на радиацията в Киев наистина се вдигна, но незначително, не трябва да се преувеличава. За целия период хората получиха облъчване около 5 рада, колкото в ядрените централи полуават за година.  - Отначало, да. Всичко отиваше на север, в Скандинавия. Не говоря, разбира се за Беларус, там е друг, специален и много тъжен разговор, но една от най-пострадалите области, която получи по-високи дози от другите, беше Бавария.  Трудно е да се каже къде ще дойде бедата, петната паднаха по цяла Европа.  Пада дъжд - хората са облъчени. След това температурата се повишава, облакът се вдига и заминава.  С какво се различава Чернобил от взрива на ядрената бомба в Хирошима? С това, че днес в Хирошима имаме най-високата продължителност на живота в Япония. Благодарение на медицината, която хвърли всички сили в този град.  А тук имаме друго - тук плутоният не се взриви, той премина в различни съединения, появиха се двадесетина изотопа, с които е трудно да се бориш. Някои днес си мислят, че всичко е отминало и с времето ще се нормализира... Нищо подобно! Нивото на радиация върви нагоре!  - Да. Ние самите изобретяваме неща, с които после не можем да се справим. Но в това е същността на човека.  Според теорията на Айнщайн, ако две частици се сблъскат, в тази точка ще възникне толкова енергия, че може да образува сто галактики. Не звезди — галактики! В една точка! И аз питам познати физици - ако имате такава възможност, ще се пробвате ли? И изведнъж попитах себе си и си отговорих: Да!  - Ти можеш ли да ми назовеш веднага десет имена на киноактьори? Можеш. А дори един оператор на атомна централа? Въпреки че от него зависи живота ти, а от актьорите - не. Така че самите ние първо трябва да преобърнем съзнанието си, в това число и на самите оператори.  Бил съм редактор на \"Правда\" по науката, присъствал съм на военни ядрени изпитания, на мирни взривове, бил съм практически във всички атомни централи на Съветския съюз, знам за много аварии. И ще ти кажа честно, произнасял съм се срещу бурното развитие на атомната енергетика и не поради това, че тя е несигурна.  Страната не беше готова технологично - изискваше се много високо ниво на развитие на техниката, а при нас то беше ниско. И второ - ние не можехме да подготвим необходимото количество кадри. А искахме да поставим АЕЦ едва ли не на всеки ъгъл.  Разбирах и още нещо - имал съм си работа много пъти с онова \"секретно атомно министерство\", и не по слухове знам за дисциплината, която съществуваше там. И ако такава една атомна централа излезе от тази, военна по своята същност организация, могат да станат аварии. Затова и написах сценарий \"Пожар в АЕЦ\" и затова, когато разбрах за Чернобил, веднага си дадох сметка, че това, което съм съчинявал, са детски приказки. В живота всичко е по-сложно, по-страшно и по-неочаквано.  - Направих книгата \"Страхът от Чернобил\", в която за случилото се размишляват най-големите учени на Русия, Беларус и Украйна. Всичко, което са преосмислили и разбрали за тези години. Имаше и един международен чернобилски проект с участието на двеста учени от цял свят, които излязоха с 1000 страници отчет. В нашата страна само двама души го притежават.  - И един колега от Далечния изток. И никой друг няма интерес. Никакъв.  Филмът, ще повторя, е страшен. Но, колкото и да е странно, той не показва мащаба на чернобилската катастрофа. Независимо от управляващия тогава режим.   Мога уверено да кажа, че ако днес се случи нещо подобно, ние няма да можем да построим толкова бързо саркофага, да уговорим миньорите, да пратим войниците на покрива.  Ние, няма да се побоя да кажа, се измъкнахме от тази авария с много малки загуби. Просто не знам как би било възможно да се направи това в днешните условия. Фукушима демонстрира, че това е невъзможно.  Там всичко се случи заради някакви глупости - не сложили допълнителен трансформатор някъде, не подали енергия, когато нахлула вълната и активната зона останала без охлаждане. Пълна глупост. И те мълчат, че радиоактивността отива в океана и се разнася около нашите Курили, около Камчатка та чак до Аляска, дори до Калифорния. Там има и гориво, то дава Бог знае какъв фон. Така че аз бих ял тихоокеанска риба с доста голямо внимание — гръбнака и костите, само филето.  Филмът осъжда съветската система. И всичко щеше да бъде убедително, ако не беше се случила Фукушима. Там пролича пълната безпомощност и на американците, и на японците! И в близките 50–60 години те няма да успеят да направят това, което ние направихме за половин година.  Трябва да разбираме, че Чернобил оказа влияние не само върху нас, той оказа влияние върху цялото човечество. Върху политиката, медицината, философията. Върху живота на много бъдещи поколения. Той ще бъде наша болка за следващите 300–400 години. И за нея трябва да се знае. Защото огромното мнозинство от зрителите и понятие нямат от това, което се случи в Чернобил през 1986 г.  Добре е, че този филм се появи.    ", "date": "2019.06.06", "title": "Руски журналист за Чернобил: Мислите, че всичко е минало? Нищо подобно - радиацията върви нагоре!"}
{"url": "http://epicenter.bg/article/-Velikite-operni-glasove-na-Balgariya--s-Dimitar-Uzunov/184993/6/0", "text": "    Албумът събира 10 великолепно интерпетирани партии на Узунов, изпълнявани през 50-те и 60-те години на XXвек в Софийска опера и записвани от БНР. Ще чуем арията на Отело, която критиката в Ню Йорк описва с репликата  „На такъв глас не може да се устои, той побира галактика от чувства!“. В бутиковата селекция място намира и арията на Момчил от едноименното произведение на Любомир Пипков, което превръща Узунов в звезда в Москва.   Потенциалът си на драматичен актьор  роденият в Стара Загора тенор разгръща и в „Канио“ от Палячи, Герман от „Дама пика“ и Водемон от „Йоланта“. С  осанка на гръцки алтет, глава на римлянин и горещият си български темперамент Узунов се превръща в природно явление  в културния афиш на Русия, Германия, Франция. Италия, Виена и САЩ. В диска е включена и арията на Дон Хозе от „Кармен“, след чието изпълнение в Миланската скала в пресата четем: „Гласът на Узунов блести като слънце: искрящ във височините, разкошен, с изумителна палитра от багри… Пламък сякаш излиза изпод стъпките на певеца, когато е на сцената.“     В личния си свят Узунов минава през два брака –първият е с оперната певица Катя Георгиева, а вторият с негова почитателка от Австрия. Именно тя сбъдва мечтата му да стане баща и го дарява с усещане за семеен уют и сигурност в последните години от живота му. Искрата между Катя Георгиева и Узунов пламва в Музикалния театър и в началото на 60-те двамата се установяват във Виена. Превръщат се в добър сценичен тандем с роли в Софийската, Виенската опера и Театър де ла Моне в Брюксел. На върха на славата си Узунов претърпява неуспешна операция на гласните връзки, в резултат на което губи диапазон и изпада в тежка депресия. Завръща се в България като режисьор и поставя с успех в оперните театри на Русе, Варна и София, където стига и до директорския пост на институцията. След 1972 г се връща в своя втори дом -  Виенската държавна опера, в която има общо 235 изяви в големи и малки роли.  .        ", "date": "2019.06.06", "title": "„Великите оперни гласове на България“ с Димитър Узунов"}
{"url": "http://epicenter.bg/article/Liderite-na-golemite-partii-v-badeshtiya-Evroparlament-obeshtaha-sporazumenie-do-20-yuni/185015/7/0", "text": "Лидерите на Европейската народна партия, социалистите, либералите и зелените в Европейския парламент обявиха, че са постигнали съгласие за политическия процес, насочен към определяне на обща амбиция за следващия законодателен период, предаде БНР.  \"Това ще даде основата, върху която очакваме следващият председател на Европейската комисия да се ангажира, за да получи широко и стабилно мнозинство в Европейския парламент\", се казва в изявлението на Манфред Вебер, Удо Булман, Ги Верховстадт, Ска Келер и Филип Ламбертс.  Петимата се ангажираха да постигнат споразумение до Европейския съвет на 20 юни.  След евроизборите миналия месец ЕНП и социалистите загубиха общото си мнозинство и в следващия Европарламент ще трябва да разчитат на либералите и зелените.  ", "date": "2019.06.06", "title": "Лидерите на големите партии в бъдещия Европарламент обещаха споразумение до 20 юни"}
{"url": "http://epicenter.bg/article/Skandalni-kadri--Neymar-i-brazilska-krasavitsa-se-sbivat-v-hotelska-staya/185063/8/16", "text": "Бразилски телевизионен канал излъчи видеоклип, на който се вижда как звездата на „Пари Сен Жермен” Неймар се сбива с модел в стая в парижки хотел. Кадрите показват как нападателят и Нажила Триндаде лягат на леглото и секунди след това се стига до спор и сбиване. При пускането на видеото в ефир бащата на Неймар се включи на живо по телефона и категорично заяви, че синът му е невинен. Подчерта, че клипът показвал как футболистът е предизвикан от модела. „Още тогава той разбира, че всичко, което се случва е инсценировка“, коментира още бащата на Неймар. Той бе категоричен, че излъченото е монтаж и полицията търсела пълния запис от онази вечер.   Преди дни друг модел - Н. Т. Мендес Де Суза, обвини Неймар в сексуално посегателство. В част от интервю с младата жена, излъчено в Бразилия в сряда, тя признава, че първоначално харесвала футболиста и искала да прави секс с него. Той дори й купил самолетен билет от Бразилия и се срещнал с нея в хотел в Париж.   Неймар, който настоява, че е невинен, публикува видеоклип, в който се посочва, че той е жертва на заговор. В същото видео той показва и интимни съобщения от „WhatsApp“. Де Суза му изпращала снимки, на които лежи на легло, гола до кръста.   Източник: Нова.тв", "date": "2019.06.06", "title": "Скандални кадри! Неймар и бразилска красавица се сбиват в хотелска стая (Видео)"}
{"url": "http://epicenter.bg/article/Megan-Markal-e-poiskala-da-stane-kralitsa-na-SASht-/185008/10/99", "text": "Херцогинята на Съсекс Меган Маркъл е поискала да стане неофициална кралица на САЩ, написа британският в. Дейли експрес, цитиран от Новини.бг Според лондонския таблоид звездата от сериала \"Костюмари\" е смятала заедно със съпруга си принц Хари и сина им Арчи да се пресели отвъд Атлантическия океан и там да се провъзгласи за народна кралица на САЩ. Причината за евентуалната емиграция на новата аристократка е била нейното желание да излезе от сянката на принц Уилям и Кейт Мидълтън.  \"Определено Маркъл не иска да играе второстепенна роля в новата си родина\", посочи още вестникът.", "date": "2019.06.06", "title": "Меган Маркъл е поискала да стане кралица на САЩ?"}
{"url": "http://epicenter.bg/article/Filmat--quot-Hubava-zhena-quot--ne-zavarshval-s-hepiend--Dzhuliya-Robarts-razkri-istinata/185010/10/100", "text": "  В началото на своята кариера Аркет е участвала в кастинг за ролята във филма \"3000“, който всъщност е бил оригиналният сценарий на ”Хубава жена“. В него историята на главните герои е щяла да приключи съвсем различно и не така романтично.     Патриша Аркет обясни, че лентата ”3000“ така и не е видяла бял свят, защото компанията, която се е занимавала със снимките, е ликвидирана. Впоследствие тя научила, че сценарият е пренаписан.   Комедийната мелодрама ”Хубава жена“ разказва за любовта на успешния финансист Едуард Луис и уличната проститутка Вивиан.   Филмът излезе на голям екран през 1990 г. и пожъна гигантски успех. Главните роли изпълниха Ричард Гиър и прохождащата тогава актриса Джулия Робъртс, която беше номинирана за ”Оскар“ за най-добро женско изпълнение.    Източник: Канал 3", "date": "2019.06.06", "title": "Филмът \"Хубава жена\" не завършвал с хепиенд, Джулия Робъртс разкри истината"}
{"url": "http://epicenter.bg/article/Na-10-yuni-shte-mozhem-da-nablyudavame-lunite-na-Yupiter-s-binokal/185024/10/99", "text": "На 10 юни Юпитер ще се приближи толкова близо до Земята, че ще можем да наблюдаваме луните ѝ единствено с бинокъл, съобщават от НАСА.  Небесното явление ще може да се наблюдава цяла нощ.  Юпитер ще се вижда и с просто око, но с помощта на бинокъл или малък телескоп съвсем ясно ще можем да наблюдаваме нейните цветове, райета и петна. Ще се виждат и четирите най-големи луни на планетата.  До момента учените са открили общо 79 луни на Юпитер. 53 от тях имат имена, а останалите 26 все още чакат официално именуване.", "date": "2019.06.06", "title": "На 10 юни ще можем да наблюдаваме луните на Юпитер с бинокъл"}
{"url": "http://epicenter.bg/article/Namigane-na-Kamila-kam-personala--obsluzhvasht-Tramp-i-Melaniya--obikoli-mrezhata--Video-/185032/10/99", "text": "Видео с херцогинята на Корнуол Камила обиколи интернет, съпроводено с шеги и закачки. Причината е намигване на херцогинята по време на посещението на американския президент Доналд Тръмп в Англия, което камерите уловиха.   Във видеото 71-годишната херцогиня тръгва след принц Чарлз, президентa и първата дама, които се подреждат за снимка по време на чая в понеделник в резиденция \"Кларънс Хаус”. Тогава Камила се обърнала към някого от персонала, намигвайки му. Не е ясно обаче от какво е породен жестът.   След снимката четиримата пили чай, а 72-годишният президент Тръмп изразил неколкократно скептицизъм относно причинените от човека климатични промени, отбелязва изданието.   По-рано същия ден семейство Тръмп пристигна в Лондон за четиридневна европейска визита, която започна във Великобритания. Те отпътуват за Ирландия в сряда, а в четвъртък – за Франция.   Източник: Канал 3", "date": "2019.06.06", "title": "Намигане на Камила към персонала, обслужващ Тръмп и Мелания, обиколи мрежата (Видео)"}
{"url": "http://epicenter.bg/article/DNK-na-znamenitosti-shte--quot-prekroyava--vida-na-badeshtoto-vi-pokolenie-prez-2050-g--/185039/10/99", "text": ", в която ще може да има гени на желани знаменитости, прогнозират експерти.   Футурологът д-р Йън Пиърсън вярва, че един ден родителите ще могат да избират от \"масивна библиотека за потенциално потомство\", съобщава Дейли Стар.   Бившият киберинженер твърди, че ще може да се вмъква избрана ДНК в яйцеклетка с цел модифициране на качества и атрибути на индивида като атлетичност и добър външен вид. Но удивителното е, че той теоретизира, че ДНК на знаменитости може да бъде купена от родителите, за да \"прекроят“ вида на собственото си потомство. Това би означавало, че родителите могат да се опитат да придадат на сина си секси изражението на лицето на актьора Райън Гослинг или на дъщеря си омагьосващата красота на поп певицата Бионсе.   Пиърсън заяви пред Дейли Стар Онлайн:    , допълва специалистът.   .   В блог пост, озаглавен \"Бъдещето на репродуктивния избор\" на сайта му \"Futurizon“, той добави:    Блогърът дори отива още по-далеч в предвижданията си:  ", "date": "2019.06.06", "title": "ДНК на знаменитости ще \"прекроява“ вида на бъдещото ви поколение през 2050 г. "}
{"url": "http://epicenter.bg/article/Ivanka-Tramp-poharchi-kolosalnite--22-000-za-toaleti-za-trite-dni-v-London--Snimki-/185041/10/84", "text": "Иванка Тръмп направи всичко възможно, за да впечатли кралското семейство по време на посещението си в Обединеното кралство, заедно с баща си - президента на САЩ Доналд Тръмп, и съпругата му Мелания. Само за три дни президентската дъщеря е сменила тоалети с обща стойност надхвърляща 22 000 щатски долара.   Една от най-скъпите визии, с които Иванка се появи на приема в Бъкингамския дворец на 4 юни, беше роклята на Каролина Херера за 10 990 долара. Тя бе дълга до земята, с копчета отпред до талията. Тоалетът Иванка бе съчетала с перли, а косата ѝ бе прибрана назад.   Следващият си скъп тоалет наследницата на Тръмп носи при посещението в Уестминстърското абатство по-рано същия ден. Той се състоеше от плисирана пола с дължина малко под коляното, сако с копчета и бухнали ръкави, съчетани с широк колан с кристали. Облеклото бе дело на една от любимите дизайнерйки на Кейт Мидълтън - Алесандра Рич, и Джанвито Роси, а цената му е около 4500 долара.   Макар че Иванка участваше само в някои събития от официалната визита на американската делегация във Великобритания на 3 и 4 юни, тя пристигна в Лондон ден по-рано, за да посети музея \"Виктория и Албърт\". Там дъщерята на Тръмп отиде с приятелка и сподели своя снимка в Instagram, на която е със жълта рокля Les Rêveries с флорални мотиви, струваща само 648 долара.   Източник: Канал 3", "date": "2019.06.06", "title": "Иванка Тръмп похарчи колосалните $22 000 за тоалети през трите дни в Лондон (Снимки)"}
{"url": "http://epicenter.bg/article/Madona--Harvi-Uaynstiyn-flirtuvashe-po-edin-otkrito-seksualen-nachin-s-men--che-i-neshto-poveche-/185060/10/100", "text": "Кралицата на попа Мадона е поредната знаменитост, която обвини скандалния продуцент Харви Уайнстийн в сексуален тормоз, макар с малко закъснение. В интервю за The New York Times Magazine суперзвездата заяви, че подсъдимият към момента мъж прекрачил границите и си позволил твърде много в отношенията си с нея.   Певицата си спомни за съвместната им работа във връзка с дистрибуцията на документалния филм за нея от 1991 г. \"Истина или предизвикателство\".   \"Харви флиртуваше по един открито сексуален начин с мен, че и нещо повече!\", споделя Мадона.   \"Неговите аванси ми бяха безинтересни, защото той беше женен мъж. Харви злоупотребяваше с властта си в продължение на много години. Отдъхнах с облекчение, когато разбрах, че в крайна сметка ще застане пред съда и ще трябва да отговаря за деянията си!\", казва още 60-годишната певица.   Въпреки това изпълнителката на Like A Virgin не се зарадвала от низвергването на продуцента от американската киноакадемия и евентуалното му осъждане. Тя е на мнение, че подобно поведение от нейна страна не би било добра карма.   Източник: Вести.бг", "date": "2019.06.06", "title": "Мадона: Харви Уайнстийн флиртуваше по един открито сексуален начин с мен, че и нещо повече!"}
{"url": "http://epicenter.bg/article/Britantsite-haresvat-Keyt--nedolyubvat-Megan--sochi-anketa/185062/10/100", "text": "Както пишат британските медии, позовавайки се на проведена анкета, херцогинята на Кеймбридж остава на първо място с голяма разлика, докато британците откровено недолюбват Меган. Преди време стана известно, че между съпругата на принц Хари Меган Маркъл и между тази на принц Уилям Кейт Мидълтън има неспокойна връзка. Твърди се, че след раждането на първородния син на Меган и Хари - бебето Арчи, отношенията между двете снахи се подобрили малко, но е факт, че щом едни жени не се харесват, то едва ли между тях ще може да се роди искрено приятелство. Вероятно причината е фактът, че не им се иска да делят популярността и обичта на британците и между тях има известна доза конкуренция. В крайна сметка обаче съпругата на принц Хари Меган Маркъл не успя да се превърне в най-популярната личност, а съпругата на принц Уилям Кейт Мидълтън я задмина в това. Както пишат британските медии, позовавайки се на проведена анкета, херцогинята на Кеймбридж остава на първо място с голяма разлика, докато британците откровено не харесват Меган и я смятат за прахосничка. Маркъл прави скъп ремонт в имението си и носи изключително висок клас модерни рокли. За разлика от нея Кейт може да се появи на публично място с един и същи костюм и спокойно избира не само лукс, но и дрехи от по-евтини марки.   Източник: Стандарт", "date": "2019.06.06", "title": "Британците харесват Кейт, недолюбват Меган, сочи анкета"}
{"url": "http://epicenter.bg/article/Papa-Frantsisk-shte-prieme-Vladimir-Putin-na-4-yuli-/185021/7/0", "text": "Папа Франциск ще даде аудиенция на руския президент Владимир Путин на 4 юли, по време на официалната му визита в Италия. Това съобщава Франс прес, като се позовава на прессекретаря на Светия отец Алесандро Джизоти.  \"Мога да потвърдя, че Светият отец ще даде аудиенция във Ватикана на президента на Руската федерация Владимир Путин на 4 юли\", цитира агенцията думите на Джизоти.  По-рано от Кремъл потвърдиха плановете на президента да посети Италия, но за датите на визитата и плановете на Путин да посети Ватикана не се споменаваше, уточнява ТАСС.  ", "date": "2019.06.06", "title": "Папа Франциск ще приеме Владимир Путин на 4 юли "}
{"url": "http://epicenter.bg/article/Kitay-dade-dve-pandi-na-Moskovskiya-zoopark/185028/7/0", "text": "Продължава посещението на китайския президент Си Дзинпин в Русия. Той ще участва в Международния икономически форум в Санкт Петербург.   Преди да отпътува за Санкт Петербург, в компанията на руския президент Владимир Путин, Си Дзинпин посети Московския зоопарк, който получи като подарък две панди от Китай.   Това са женската Диндин и мъжкият Жуи. Първи ги видяха деца - лауреати на олимпиади по китайски език. Владимир Путин благодари на Си Дзинпин за жеста на доверие към Русия, предаде БНТ. Двете панди пристигнаха в страната рекордно бързо - само три години след подаването на молба към Китай. Те ще останат в Москва 15 години.", "date": "2019.06.06", "title": "Китай даде две панди на Московския зоопарк"}
{"url": "http://epicenter.bg/article/Dnes-prezidentat-Radev-se-sreshta-s-Putin-v-Sankt-Peterburg/184992/2/0", "text": "Днес българският държавен глава ще проведе среща със своя руски колега президента Владимир Путин.   Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.  По-късно през деня Румен Радев ще се срещне и с представители на българската общност в Санкт Петербург. По време на посещението си в Русия президентът ще бъде придружаван от съпругата си Десислава Радева.    От 6 до 8 юни президентът Румен Радев ще бъде на посещение в Руската федерация за участие в Международния икономически форум в Санкт Петербург. Това съобщиха от прессекретариата на държавния глава. На 7 юни българският държавен глава ще участва в президентския панел на Петербургския международен икономически форум, посветен на изпълнението на целите за устойчиво развитие на Организацията на обединените нации до 2030 година.  В рамките на визитата си в Санкт Петербург президентът Румен Радев ще проведе среща и с генералния секретар на ООН Антониу Гутериш, както и с министър-председателя на Армения Никол Пашинян.  В делегацията, водена от държавния глава, участват заместник министър-председателят по икономическата и демографската политика Марияна Николова и председателят на Комисията по икономическа политика и туризъм в българския парламент Петър Кънев.   Припомняме, това ще бъде е втората среща между двамата президенти, след като през май миналата година двамата проведоха разговор в резиденцията \"Бочаров ручей\" в черноморския курорт Сочи след близо 10-годишна пауза в отношенията между държавните глави на България и Русия. Малко по-късно пък Путин беше посетен и от премиера Бойко Борисов, за която Епицентър.бг вии информира от мястото на събитието..  По повод предстоящата среща с президента на Руската федерация Радев даде интервю пред руската държавна информационна агенция ТАСС, в което заяви, че Русия е сред най-значимите външноикономически партньори на България и изрази увереност, че строителството на втората АЕЦ \"Белене\" ще бъде завършено.   Очаквайте подробности", "date": "2019.06.06", "title": "Днес президентът Радев се среща с Путин в Санкт Петербург"}
{"url": "http://epicenter.bg/article/Premierat-Borisov-e-vnesal-v-Narodnoto-sabranie-proektozakon-za-1-lev-partiyna-subsidiya/185003/2/0", "text": "Решението било взето вчера от правителството, а тази сутрин Борисов е уведомил парламентарната група на ГЕРБ. Това съобщи министър-председателят, който тази сутрин изненадващо се появи в парламента.   \"Вчера взехме решение на МС, сутринта се събрах с групата и вкарваме закон за 1 лев субсидията. \", заяви премиерът.    \"За да съм безкрайно ясен - постановление в МС, входирано, числото 11 става 1. Партньорите бяха в добро настроение и днес предстои да се разисква. Това е нов закон. Парламентът ще прецени дали да е поправка или нов закон. Като приемем закона, ще върнем бюджета\", заяви премиерът.   \"Толкова са ми ясни тези игрички.   Затова сваляме на 1 лев, а парите, които ще е спестят, ги давам за детски градини и за ясли.  , коментира премиерът.   Той попита, защо за толкова много години управление на БСП и ДПС, не направиха това? „Ние сме добри стопани, събираме добри пари от битката с контрабандата и от приходните агенции“, подчерта прмериерът.   Заедно с Борисов в парламента е и финансовият министър Владислав Горанов. Двамата са уведомили за решението на кабинета депутатите от ГЕРБ на сбирка на групата, която е траела само 10 минути.   Борисов изрази надежда, че всички партии ще подкрепят предложението. Това е втори опит за въвеждане на субсидия един лев. След кампания, организирана от \"Шоуто на Слави\", през май 2017 година ГЕРБ подготви такова предложение и го внесе за гласуване в народното събрание. През ноември същата година, обаче намалението на субсидията не мина през парламента. Така всички партии, получили над 1% от гласовете на парламентарните избори, продължиха да получават по 11 лева на глас.   Сега темата отново беше повдигната от същото предаване, което съобщи, че през 2018 г. политическите формации са получавали не по 11 лева, а по 13.23 лева на получен на изборите глас. Финансовият министър Владислав Горанов оправда това със законови несъвършенства, а БСП заяви, че ще иска оставката му.   Днес парламента трябваше да гласува промени в закона, които да позволят взетите повече пари да се върнат.  \"Когато се приеме законът за промяна на субсидиите, всички партии ще върнат всичко наддадено в бюджета\", каза Борисов. На въпрос дали е получил подкрепа от партньорите си за намаляване на субсидията за партиите и коалициите на 1 лв. за глас, Борисов отговори: \"Партньорите са в залата. Мен никой не ме пита за много предложения – чувам ги всеки ден от кого ли не. Ние настоявахме преди години да е 1 лв. субсидията, но явно тогава някои сили надделяха\".   Попитан дали го притеснява напрежението между партньорите в коалицията, премиерът заяви: \"Не, напротив. Бяха в много добро настроение\".  По повод исканията за намаляване на данъците на основните хранителни продукти и книгите, лансирани поотделно от БСП и ДПС, премиерът каза: \"Аз ако бях журналист, щях да им задам следния въпрос: \"Защо за толкова година управление на ДПС и БСП, поотделно и заедно не направиха това. Защо сега казаха, че има пари, а преди нямаше. Защо не го направиха...\"   Днес парламентът днес ще разгледа на първо четене два законопроекта за изменение и допълнение на Закона за политическите партии, касаещи именно държавните субсидии. Това предвижда проектопрограмата за работа на Народното събрание.     От Министерски съвет предлагат прецизиране на правилата за формиране и разпределение на държавната субсидия, както и регламентиране на отношенията във връзка с прилагането на закона в предходни години.    Вчера депутатът от ГЕРБ Менда Стоянова, председател на Комисията по бюджет и финанси в НС заяви, че: \"Субсидиите са изчислявани правилно, така както повеляват текстовете на закона. От 2001-а година до момента тези текстове са едни и същи. От тогава насам винаги субсидиите на партиите, които имат парламентарно представяне и са преминали 1% бариерата, се изчисляват на база на общата сума, която предвидена, а тя казва, че тя се изчислява като се вземат всички действителни гласове, подадени за партиите и се умножат по 11 лева\" обясни политикът от ГЕРБ.   \"В този случай винаги е действал принципът за преразпределение на гласовете, подадени за онези партии и коалиции, които не са преминали бариерата. Тепърва това ще се разисква от юристите\", допълни Менда Стоянова и увери, че ГЕРБ ще върнат надвзетите пари. БСП също обави, че ще върне недвзетото.  ", "date": "2019.06.06", "title": "Премиерът Борисов е внесъл в Народното събрание проектозакон за 1 лев партийна субсидия (Видео)"}
{"url": "http://epicenter.bg/article/Krum-Zarkov--Samo-prokuraturata-reagira-adekvatno--kogato-se-razbra--che-ima-problem-sas-subsidiite/185012/2/0", "text": "Когато се разбра, че има проблем със субсидиите, само прокуратурата реагира адекватно. Това каза народният представител от БСП Крум Зарков по време на дебатите по промените в закона за политическите партии, предаде Агенция „Фокус“.   „За пореден път Народното събрание е сезирано за проблем, който не беше сезиран от институции, а от медиите. И това е доста показателно. Още по-показателен е начинът, по който държавните органи и институциите реагират. Как реагираха като разбраха, че от 11 лв. субсидия по закон партиите и коалициите получават повече“, попита той и посочи, че Министерството на финансите веднага е посочило, че вината не е в него.   „Министерски съвет пък внесе скоростно законопроект, който да потвърди хипотезата, че не е виновно Министерството на финансите, а неясен е бил законът. Като че ли единствено адекватно реагира прокуратурата“, заяви Зарков.   Той посочи, че няма съмнение, че законодателят е искал да постанови по 11 лв. на действителен глас. „Защо обаче се получава друга формула, която излиза над тези 11 лв.? По думите на Менда Стоянова и Данаил Кирилов като че ли става ясно, че е било налице объркване между начина, по който се определя субсидията, и начинът, по който се разпределят мандатите“, коментира той.   Зарков посочи, че погрешната практика за разпределянето на субсидиите обхваща периода 2016 г. до днес и изказа съмнение, че преди това явно е имало друга подобна практика. „Ако погледнем внимателно какво е заявила прокуратурата, ще видим, че по същество министърът на финансите си е свършил работата – реагирал е правилно, но защо той отказа да обяви, че има грешка в начина, по който се прилага законът? А казва, че всичко било наред, а ни кара да се занимаваме с безсмислени неща като днешното гласуване“, посочи той.", "date": "2019.06.06", "title": "Крум Зарков: Само прокуратурата реагира адекватно, когато се разбра, че има проблем със субсидиите"}
{"url": "http://epicenter.bg/article/Direktorat-na-NIMH--Nyama-nishto-neobichayno-v-meteorologichnata-obstanovka-v-stranata-/185013/2/0", "text": "„Нищо необичайно няма в метеорологичната обстановка в страната. Все още сме в период на неустойчива атмосфера. Юни за повечето райони на България е характерен като най-дъждовния месец. През следващите дни целият процес ще се изнесе на изток и в Североизточна България. Валежи ще има в следобедните часове. Няма нещо, което да ни притеснява“. Това каза пред БНР проф. Христомир Брънзов, директор на НИМХ.  „Канализациите в градовете са оразмерени за средно количество валеж и когато има интензивен валеж, трябва време, докато канализацията успее да поеме водите и да ги изнесе“, подчерта проф. Брънзов в предаването „Преди всички“ по повод наводненията в населените места през последните дни.  „Основните язовири са с около 70% запълнени, така че имат още обем, за да бъдат напълнени. Това е добре, защото ще има вода за напояване, за енергетика, за питейни нужди. През същия период на миналата година язовирите бяха запълнени дори с 10% отгоре. Не очакваме големите реки да прелеят“.  ", "date": "2019.06.06", "title": "Директорът на НИМХ: Няма нищо необичайно в метеорологичната обстановка в страната "}
{"url": "http://epicenter.bg/article/D-r-Angel-Kunchev--Ima-70-sluchaya-na-laymska-bolest-i-30-na-marsilska-treska-sled-uhapvane-ot-karlezhi/185016/2/0", "text": "„При ухапване от кърлеж препоръчваме да се търси лекарска помощ, особено когато става дума за деца или когато кърлежът е влязъл надълбоко в кожата на човека. Важното е да се махне колкото е възможно по-бързо и то трябва да се махне цялото му тяло, защото всяко нарушаване на целостта му крие рискове“. Това подчерта пред БНР д-р Ангел Кунчев, главен държавен здравен инспектор, по повод нарастващата опасност от кърлежи въпреки обработката на тревните площи.   „Заради климатичните условия кърлежите са наистина повече през тази година, обработките не са ефективни заради всекидневните валежи“.   В предаването „Преди всички“ д-р Кунчев каза, че до момента са регистрирани около 70 случая на лаймска болест и около 30 случая на марсилска треска вследствие на ухапване от кърлежи.   „Сравнено с миналата година сме с около 30% по-малко на брой случаи. Това се дължи основно на закъснението. Темпът на нарастване е сега, така че през следващите два месеца ще надминем бройката от миналата година“.   Д-р Ангел Кунчев препоръча при излизане в природата или при по-продължителен престой в тревни площи да се използват репеленти или да се носят дрехи с дълги ръкави и крачоли, защото така кърлежът не може да се впие в кожата.   „Добре е да се огледа тялото след прибиране от престой навън“, препоръча д-р Кунчев.   Здравният инспектор съобщи, че продължава циркулацията на вируса на морбили в страната, но че 2/3 от районите все още не са засегнати.   „Темпът не е висок. Епидемичният процес се развива засега в Кюстендил и в София“.", "date": "2019.06.06", "title": "Д-р Ангел Кунчев: Има 70 случая на лаймска болест и 30 на марсилска треска след ухапване от кърлежи"}
{"url": "http://epicenter.bg/article/Georgi-Markov--Obezpokoen-sam-za-holandskoto-pravosadie-mnogo-poveche--otkolkoto-za-nasheto-/185017/2/0", "text": "Остра словесна схватка се разгоря в Народното събрание между лидера на БСП Корнелия Нинова и депутата от ГЕРБ Георги Марков. Спорът бе по няколко теми едновременно - завръщането на социалистите в пленарната зала, изненадващото предложение на премиера Борисов от сутринта за 1 лв. на глас партийна субсидия, завършилото посещение на външния министър на Холандия и доклада на ЕК, съдържащ критични насоки към България. Първа бе взе думата Нинова, която подчерта острите критики към кабинета в доклада на Брюксел и от холандския гост. Марков стана и отговори, като не пропусна да припомни годините на социализма, както и да изтъкне ролята на Борисов. Бойко, ти можеш и ООН да ръководиш, възкликна от трибуната депутатът от ГЕРБ.   \"На 30-ата година от демокрацията, трябва да утвърждаваме парламентарната демокрация. Ваше право е да напускате парламента. Машинното гласуване не беше кауза. Видя се, че и с машинно гласуване, ГЕРБ ви победи\", обърна се към червените Георги Марков.  И добави: „Винаги съм си мислил, че сте депутати на всички български граждани“.  „Един ваш колега ме попита в едно кафе наскоро дали ни липсвате. Да, липсвахте ми . Животът в парламента днес е по-различен“, каза още той.  „Прави сте за бедността в България, но няма как да сме първи в Европа, защото България тръгна към демокрацията преди 30 години с огромен фалстарт . Да докараш страната си до там да няма захар, бензин, хляб, да трябва!? Това никъде в друга соц страна не се случи. Сигурно и президентът Румен Радев дори е обърнал внимание на факта, че и самолетите спряха да летят тогава“, каза Марков. И добави, че си позволява да говори по този начин, защото е бил в пленарната зала и като депутат от Великото народно събрание. Той се спря и на посещението на холандския външен министър. По думите му, Холандия не трябва да ни учи на политика. Във връзка с изказването на холандския външен министър Стеф Блок относно приемането на България в Шенген, Марков посочи, че е много загрижен за Холандия и холандския народ. \"Аз мога да говоря политически некоректно. Загрижен съм за Холандия. В България не се е намерил нито един терорист да стреля с автомат и да изтрепе хора (като) в Утрехт. Холандският премиер дойде да ни каже, че много харесва този мъж - имаше предвид Борисов. В България не разстрелват хората по трамваите. Нашето правосъдие такъв садист нямаше да го пусне\", каза Георги Марков.   \"В България е сигурно – и с охраната, и за гражданите. Обезпокоен съм обаче за холандското правосъдие много повече, отколкото за нашето, защото у нас такъв садист, терорист и убиец няма да излезе от затвора. Така че да не ни учи на демокрация холандският външен министър, а да си оправя нещата в Холандия“, каза Марков.   Депутатът от ГЕРБ не пропусна и доклада на ЕК, като посочи, че тази ЕК ще бъде запомнена с това, че е натискала България да приеме Истанбулската конвенция и Пакта за миграцията на ООН. „Искат Великобритания извън ЕС, а мигрантите – вътре. Затова да бъдат малко по-скромни европейските институции, когато съдят България“, посочи Марков.   И продължи: \"Тази брюкселска институция ЕК си отива. Европейските институции да не съдят България. Ангела Меркел, публично пред всички ръководители казва: Благодаря на Борисов, че направи предвижване на Западните Балкани към ЕС. Какво казва Ципрас: Бойко, ти можеш и ООН-то да ръководиш. Какво казва Заев: Бойко, ето ти моя медал и му нанизва медала. Едроган: Ела, приятелю, да ти кажа как искаха да ме убият. Саркози: Искам да приличам на теб, Бойко!\"   И пак се обърна към социалистите: \"Понеже много говорите за оценки, ето оценки. То е весело, но и вярно. Радвам се, че се радвате, защото това е българския премиер и се гордеем с него. Пожелавам и на вас, ако стигнете властта, да постигнете такива успехи!\"   \"Недейте да напускате повече парламента\", обърна се в края на изказването си Георги Марков към БСП и добави: \"Ще бъдем заедно до 2021 година\".    ", "date": "2019.06.06", "title": "Георги Марков към Нинова и БСП: Не напускайте повече парламента! Липсвахте ни!"}
{"url": "http://epicenter.bg/article/Popov--Absurdno-e-da-se-obvinyava-BSP--che-MF-ne-si-e-svarshilo-rabotata-s-izchislyavaneto-na-subsidiite/185018/2/0", "text": "Абсурдно е да се обвинява БСП за това, че Министерството на финансите не си е свършило работата с изчисляването на субсидиите. Това каза народният представител от „БСП за България“ Филип Попов по време на дебатите по промените в Закона за политическите партии, предаде Агенция „Фокус“.   „Абсурдно е да се обвинява, която и да е политическа сила и най-вече БСП за това, че Министерството на финансите не си е свършило работата. Защото до 2016 г. преди квадратчето „на подкрепям никого“, законът е бил ясен“, заяви Попов.   „Ясен е и след 2016 г. и след издадена заповед на министъра на финансите, която е въвела в заблуждение един директор на дирекция. И сега заради това ГЕРБ променя закона. Нима преди 2016 г. не е имало политически партии и коалиции? Имало е, но нямаше ГЕРБ с квадратчето „не подкрепям никого“ и министъра на финансите“, коментира той.   От своя страна, депутатът от левицата Пенчо Милков посочи, че това законодателство е излишно и всичко, което се случва, е „тотална излагация“. „И малките деца вече разбраха, че се получават 11 лв. за 1 получен глас. Законодателното решение, което разглеждаме днес, е грешно, защото текстът в момента е ясен“, каза още той.", "date": "2019.06.06", "title": "Попов: Абсурдно е да се обвинява БСП, че МФ не си е свършило работата с изчисляването на субсидиите"}
{"url": "http://epicenter.bg/article/Ninova--Pravitelstvoto-na-Borisov-poluchi-zvuchni-shamari-ot-partnyorite-si-v-ES--/185019/2/48", "text": "Правителството на Борисов получи звучни шамари от партньорите си в ЕС – холандският външен министър каза, че не ни искат в Шенген заради корупция.   Това каза лидерът на БСП Корнелия Нинова в декларация от името на парламентарната група, предаде Агенция „Фокус“.  „Искам да поставя на вниманието на депутатите въпрос за държавата. Три думи – тревога, подмяна и отговорност. Тревога от факта, че вчера правителството на Бойко Борисов, а чрез него и България, получи два много звучни шамар. Вчера холандският външен министър открито заяви, че не ни искат в Шенген заради корупция“, каза Нинова.   \"Премиерът му показал снимки от оградата, но Европа не вярва на снимки вече и каза: „Заради корупцията на това правителство, не ви искаме в Шенген“.   В същото време излезе и европейския доклад и тук поставям на вниманието на всички думата подмяна. Това е най-тежкият доклад, която е получавала страната ни, откакто сме членове на ЕС“, заяви Нинова пред депутатите.    „И тук поставям на вниманието думата подмяна. Това е най-тежкият доклад, който България получава в ЕС. Г-н Борисов казва: „Бизнес средата в България е най-добрата“. Европейският доклад: „Средата в България е слаба, има корупция“, посочи Нинова и подчерта, че същото важи и в други сектори, сред които образование, здравеопазване и инвестиции.    Според нея, изказванията на премиера Бойко Борисов за добрата бизнес среда у нас, както и за успешната борба с корупцията и контрабандата, противоречат на оценката от Европа. „И най-болезненият въпрос са доходите и неравностите. Европа казва, че социалното изключване в България е значително най-високото в ЕС. А премиерът казва, че българите са забогатели и затова отиват на почивки в Гърция. И най-голямата му гордост – пътищата, в които потънаха милиони, са оценени от Европа, че обхватът и качеството на инфраструктурата у нас остават под средното ниво“, обясни Нинова.  Тя посочи, че работата на опозицията е да открива тези проблеми и да ги критикува.  „Предлагахме алтернатива – това е нашата отговорност и ние си свършихме работата. Къде е вашата отговорност? Г-н Борисов и днес не намери кураж да премине тази врата и да застане пред нас. Г-н Борисов, защо след 10 години управление докарахте държавата до това състояние – и това не е оценка само на опозицията, но и на вашите партньори от ЕС“, коментира Нинова и посочи, че БСП иска отговори и политическа отговорност.  ", "date": "2019.06.06", "title": "Нинова: Правителството на Борисов получи звучни шамари от партньорите си в ЕС! "}
{"url": "http://epicenter.bg/article/Parlamentat-odobri-pretsizirani-pravila-za-subsidirane-na-partiite/185020/2/0", "text": "Парламентът прие единодушно със 170 гласа „за“ промени в Закона за политическите партии, предаде Агенция „Фокус“.   Депутатите единодушно подкрепиха (170 гласа) предложения от Министерския съвет законопроект, според който получаващите държавна субсидия партии ще трябва да върнат \"надвзетите\" пари за три години назад. Субсидиите, които трябва да бъдат върнати, се очаква да са около 14.5 млн. лв.   Законопроектът е внесен от Министерски съвет и с него се предлагат промени, които да прецизират правилата за формиране и разпределение на държавната субсидия, както и да регламентират отношенията във връзка с прилагането на закона в предходни години. Според вносителите с приемането на текстовете няма да бъдат необходими допълнителни бюджетни средства, като ще се направи икономия на бюджетни средства и субсидиите ще се фиксират в размера от 11 лв. за действително получения от партията или коалицията глас.   При така предложената промяна общият размер на държавната субсидия за политическите партии и коалиции за една година ще бъде намален с 6,5 млн. лв, като икономията би възлязла на 14,5 млн. лв., ако този начин на изчисляване на общия размер на държавната субсидия за политическите партии и коалиции бъде отнесен за периода от 26 май 2016 г. до изплатената към 30 април 2019 г. субсидия.   Темата разгорещи страстите в парламента. По време на дебатите председателят на бюджетната комисия Менда Стоянова каза, че според нея няма грешка при прилагането на закона. \"В Закона за политическите партии пише, че общата сума, предвидена в бюджета, се разпределя пропорционално на получените гласове от всяка партия и коалиция. А общата сума, предвидена за субсидиране на политическите партии и субсидии, се определя ежегодно от бюджета в зависимост от броя на действителните получени гласове на последните парламентарни избори, при които за 1 глас са предвидени 11 лв.\", каза Стоянова.   Тя припомни, че през 2016 г. в бюлетината се въвежда квадратчето \"не подкрепям никого\". Според нея даването на по-голяма субсидия било техническа грешка, тъй като \"от 2016 г. не е изключвана частта от това квадратче\".  \"Значи БСП ни лук ял, ни лук мирисал, защото и те са получавали тази субсидия\", каза още Стоянова.   Абсурдно е да се обвинява БСП за това, че Министерството на финансите не си е свършило работата с изчисляването на субсидиите, защото до 2016 г. преди квадратчето \"на подкрепям никого\" законът е бил ясен, реагира депутатът от БСП Филип Попов.   Съпартиецът му Пенчо Милков каза, че това законодателство е излишно и всичко, което се случва, е \"тотална излагация\". \"И малките деца вече разбраха, че се получават 11 лв. за 1 получен глас. Законодателното решение, което разглеждаме днес, е грешно, защото текстът в момента е ясен\", каза Милков.  Предложението на \"Воля\" субсидия да получават само парламентарно представени партии беше отхвърлено. Субсидии получават партиите, получили над 1% на парламентарни избори, за коалициите е 4%, колкото е прагът за влизане в парламента.   До преизчисляване на субсидиите се стигна, след като \"Шоуто на Слави\" представи информация от Министерството на финансите, според която през 2018 г. политическите формации са получавали не по 11 лева, а по 13.23 лева на получен на изборите глас. Тълкованието на Слави Трифонов е, че сумите за субсидията се формират на база на всички действителни гласове на парламентарните избори, а не само на тези за съответната партия или коалиция, които имат право на такава. Финансовият министър Владислав Горанов оправда това със законови несъвършенства, а БСП заяви, че ще иска оставката му.   Преди началото на парламентарното заседание премиерът Борисов обяви, че е внесъл в Народното събрание проектозакон за 1 лев партийна субсидия. Решението било взето вчера от правителството, а тази сутрин Борисов е уведомил парламентарната група на ГЕРБ.  ", "date": "2019.06.06", "title": "Парламентът реши - партиите ще връщат надвзетите пари за субсидии"}
{"url": "http://epicenter.bg/article/Simeonov--Namalyavaneto-na-subsidiyata-shte-napravi-partiite-zhertva-na-oligarhiyata-/185022/2/0", "text": "Премиерът е изпълнителна власт и няма работа в Народното събрание и да казва на депутатите какво да правят. Това каза пред журналисти в парламента лидерът на НФСБ Валери Симеонов, предаде Агенция „Фокус“. Симеонов коментира предложението на премиера Бойко Борисов държавната субсидия за партиите да се намали от 11 лв. на 1 лв. „С ограничението на 1 лв. възможността за издръжка на една по-голяма партия се намалява изключително много и фактически е невъзможно“, заяви той.   Ще подкрепим намаляването на субсидията, но настояваме да има текстове, които да дават възможност за официално финансиране на партиите, каза още Симеонов.   Симеонов коментира предложението на ГЕРБ за намаляване на субсидиите на партиите от 11 лв. на 1 лв. „Най-голямата опасност е, че тогава партиите ще паднат в ръцете на големи, скрити и задкулисни икономически играчи. Т.е. както се казва – олигархията“, посочи Симеонов.   „Предложението за намаляването на субсидията ще го подкрепим – това е естествено. Но трябва да има и текстове, които да дават възможност за официално финансиране на партиите. Защото не виждам какво лошо има в това например телевизия СКАТ да помага на НФСБ, както е било и преди – официално, заявява се, декларират се сумите. Защото другото е залитане към популизма. За съжаление, залитането не е само на извън политически или извън парламентарни играчи, а го правят и големи партии“, заяви Симеонов.    ", "date": "2019.06.06", "title": "Симеонов: Премиерът е изпълнителна власт и няма работа в НС да казва на депутатите какво да правят"}
{"url": "http://epicenter.bg/article/Iliyana-Yotova-pozdravi-balgarite-v-Ukrayna-za-traditsionniya-sabor--Kubrat-sabira-potomtsite-si-/185023/2/0", "text": "Вицепрезидентът Илияна Йотова изпрати поздравителен адрес до традиционния събор „Кубрат събира потомците си“, който се провежда за 19-и път в село Мала Перешчепина, Украйна. Това съобщиха от прессекретариата на държавния глава. Организатор на събора е Дора Костова – главен редактор на Всеукраинския държавен вестник на българите в Украйна „Роден край“. В събитието участват наши сънародници от Украйна и България. През годините се е превърнало в традиция и участието на представители на други етноси.  В приветствието си вицепрезидентът изтъква големия принос на вестник „Роден край“ за съхраняването на българските корени, за опазването на българския език и за популяризирането на българската история. „Закърмени сме с легендата за снопа пръчки и със сърцата си пазим заръката на великия хан Кубрат: „Ако останете единни в съгласие и любов, никога вашите врагове не ще ви победят“. Тези думи са нашето общочовешко наследство и ключ към всеки успех. От единението извират силата и несломимостта на българския дух“, подчертава Илияна Йотова.  ", "date": "2019.06.06", "title": "Илияна Йотова поздрави българите в Украйна за традиционния събор „Кубрат събира потомците си“"}
{"url": "http://epicenter.bg/article/Krum-Zarkov--Subsidiyata-ot-1-lev-e-krizisen-piar-na-garba-na-naroda--parlamenta-i-darzhavniya-byudzhet-/185025/2/48", "text": "Предложението за намаляване на субсидиите на 1 лв. е кризисен пиар на гърба на народа, парламента и държавния бюджет. Това каза пред журналисти в парламента народният представител от „БСП за България“ Крум Зарков, предаде Агенция „Фокус“.  На въпрос как ще коментира предложението на премиера Бойко Борисов за намаляване на партийните субсидии от 11 лв. на 1 лв., Зарков посочи, че това е жалко.  „Жалко е на гърба на народа и на гърба на Народното събрание и държавния бюджет да се прави кризисен пиар. След като бяха хванати в грешка от прокуратурата за изчисляване на субсидиите, след унищожителния доклад на Еврокомисията, днес се прави ход, с който се цели да се отклони общественото внимание“, коментира той. Зарков обясни, че въпросът е много сериозен.  „Начинът, по който се финансират партиите, и публичното финансиране е много сериозен въпрос и не е нормално да се внесе актуализация на бюджета сутринта, а след 2 часа да е насрочена комисия – и така джаста-праста“, каза още Зарков и уточни, че подходът не е правилен.  „Ние ще обсъдим много внимателно това предложение, няма да оставим да ни пришпорват. Ще направим и нашите предложения. След като са решили да отворим за разговор държавния бюджет, това е добър повод да внесем нашите предложения както за ДДС ставките, така и за подкрепа на младите семейства. Нека този дебат да се състои, няма нищо лошо в него“, заяви Зарков.  Той посочи, че в събота БСП има Национален съвет, който ще се произнесе по въпроса за субсидиите.  „Заявили сме готовност да върнем всички надзети пари. Стана ясно, че грешката е била в това как законът се изпълнява, а не как е написан. В този ред на мисли, те ако продължават така, днес може да предложат 1 лв. субсидия в закона, а после да я изчисляват на 3 лв., на 5 лв. или колкото решат. Затова нека да подходим сериозно, въпросът е важен“, каза Зарков.  ", "date": "2019.06.06", "title": "Крум Зарков: Субсидията от 1 лев е кризисен пиар на гърба на народа, парламента и държавния бюджет "}
{"url": "http://epicenter.bg/article/Mika-Zaykova--53--ot-balgarite-ne-se-otoplyavat--pensiite-stigat-za-2-filii-hlyab-na-den/185026/2/0", "text": "Определените 132,74 лв. за социална пенсия е реалното увеличение е с 2,13 лв., като средната пенсия ще се увеличи с около 6 лева. Със 132 лв. не може да се платят сметки и да се купи нищо.   Това заяви в ефира на БНТ експертът финансист Мика Зайкова.  53% от хората не се отопляват, защото нямат пари. Могат да ядат по 2 филии и половина хляб на ден, допълни тя.  Ние сме в ситуация, която ще е такава. Всички трябва да спестяваме, доходите растат с 5%, не е достатъчно, но растат. Тази година има предизборно 6% увеличение на пенсиите, но това реално не е нищо, обясни Стоян Панчев, който също бе гост в студиото.  Той добави, че във фискално отношение сме добре, но икономическият ръст от 3% е смешен, колкото и това да е добре. Където има производство, енергетика, заплатите са добри. Имаме аустсорсинг в ИТ услугите и те плащат добри заплати, посочи експертът.  40 000 души ще могат да получават реални пенсии, но това е предизборно, системата обаче няма да може да издържи, допълни Панчев.  \"Не е ситуация, ние сме в катастрофа, момче\", хората взимат кредити да си плащат сметки. Гърция намали ДДС защото хората изнемогват, обясни Зайкова.  Произвеждаме стоки и услуги с ниска добавена стойност. На последно място са иновациите, изнасям пшеница, няма инвестиции, не само не идват, ами и нашите излизат. Трябват ни инвестиции и проблемът е корупцията навсякъде, коментира тя.  Според нея, корупция има навсякъде по света, но нашите искат да откраднат всичко.  БВП се формира от крайното потребление. Имаме нужда от реформа във всички обществени системи, а без съдебна реформа никой няма и да помирише Шенген, обясни Мика Зайкова.  ", "date": "2019.06.06", "title": "Мика Зайкова: 53% от българите не се отопляват, пенсиите стигат за 2 филии хляб на ден!"}
{"url": "http://epicenter.bg/article/Tanya-Mihaylova--61-223-uchenitsi-se-ochakva-da-se-yavyat-na-Natsionalnoto-vanshno-otsenyavane-sled-7-klas/185027/2/0", "text": "  . Това каза зам.-министърът на образованието и науката Таня Михайлова по време на пресконференция в Министерство на образованието и науката, свързана с предстоящото провеждане на Национално външно оценяване на седмокласниците, кандидатстването след седми клас и утвърдения държавен план-прием, предаде Агенция „Фокус“.   „Важно е да се отбележи, че и тази година заявленията ще се подават по електронен път. Ако погледнем назад във времето, миналата година около 39% от родителите се възползваха от възможността за електронно кандидатстване.  “, подчерта Михайлова.    „Това се прави отново с оглед да не се допускат грешки при въвеждане на желанията“, посочи още тя.   От МОН отбелязаха, че за професионалните паралелки ще се изисква медицинско свидетелство. Това може да се направи и на по-късен етап между 3-5 юли, когато се подават заявленията. Ще се осигури възможност преди класирането в срок от 3 дни родителите в присъствие на ученика да се запознаят с работата на децата си.   , каза още зам.-министърът на образованието и науката.   „Т “, заяви Таня Михайлова. Тя посочи, че информация за броя на заявилите желание ще бъде обявен до края на седмицата, тъй като в момента текат сроковете за заявяване на този изпит.   „Това, което е важно да се отбележи е че през тази учебна година, учениците, които се очаква да се явят на Националното външно оценяване са 61 223. Те ще полагат изпит в  “, каза зам.-министърът на образованието, като отбеляза, че няма промяна в това.      каза зам.-министърът на образованието и науката.    „На първо място от гледна точка на организацията   посочи тя.   „Що се отнася до новите моменти важно е да се отбележи, че  . За разлика от предни години  . Смисълът му е да се елиминират практики, които в предходни години са съществували преди, за размяна на първа и втора част от изпита, които бяха на листа. Дори да се сучи такова нещо баркода е този, който всъщност ще бъде уникален и ще е за всеки един лист.  . Така, както е доставен комплектът към учениците, така и ще се засекретява и проверява“, подчерта още зам.-министърът на образованието.    поясни Михайлова.   По думите ѝ процентът на професионалните паралелки, които са заявени с държавния план-прием са 57%. Зам.-министър Михайлова отбеляза, че  .   „149,5 паралелки са заявени само за дуална система на обучение, на фона на съществуващите към момента паралелки това е общо от 8 до 12 клас, които се обучават ученици от дуалната система на обучение. Този брой паралелки са съизмерими със съществуващите към момента, което означава, че се върви към по-тясна връзка с бизнеса“, каза още тя.    ", "date": "2019.06.06", "title": "Таня Михайлова: Тази година кандидатстването след 7 клас ще е изцяло електронно"}
{"url": "http://epicenter.bg/article/Balgarski-voennosluzheshti-uchastvat-v-kompyutarno-podpomaganoto-komandno-shtabno-uchenie-v-Rumaniya-/185030/2/0", "text": "42-ма военнослужещи от Съвместното командване на силите, щаба на Сухопътните войски и 2-ра механизирана бригада участват в разпределеното компютърно-подпомагано командно-щабно учение, което е част от многонационално учение „Saber Guardian 2019”, съвместно с близо 8000 военнослужещи от въоръжените сили на САЩ, Румъния, Унгария, Албания, Босна и Херцеговина и Турция. Церемонии по откриването на учението се проведоха на 3 юни 2019 година в щаба на Многонационална дивизия „Югоизток“ в Букурещ, Румъния и на полигоните за провеждане на учението, съобщават от министерството на отбраната.  В компютърно-подпомаганото командно-щабно учение Българската армия участва с развърнат щаб от състава на 2-ра механизирана бригада, военннослужещи на длъжности в щаба на Многонационалната дивизия „Югоизток“ в Букурещ и в симулационния център на Учебен полигон „Чинку“. Ръководител на участниците от българска страна е полковник Стоян Шопов, началник на щаба на 2-ра механизирана бригада.  Съвместното многонационално учение „Saber Guardian 2019” се провежда от 3 до 24 юни на полигони в Румъния, България и Унгария, под ръководството на Командването на Сухопътните войски на Румъния и Командването на Сухопътните сили на САЩ в Европа.  Основните цели на учението от 2013 година до сега са повишаването на оперативната съвместимост на формированията и щабовете от участващите страни, както и засилване на регионалното сътрудничество в областта на сигурността. Участието в такъв вид многонационални учения повишава готовността на формированията за участие в операции, засилва професионалните взаимоотношения и подобрява общата координация и взаимодействие със съюзниците и партньорите ни, необходими в случай на криза.  Учението подготвя участващите нации за ефективен отговор на различни заплахи за регионалната сигурност, за осигуряване на граничната и енергийна сигурност и за противодействие на тероризма и нелегалния трафик.   ", "date": "2019.06.06", "title": "Български военнослужещи участват в компютърно-подпомаганото командно-щабно учение в Румъния "}
{"url": "http://epicenter.bg/article/Angel-Dzhambazki-shte-sadi-Volen-Siderov-za-kleveta-i-obida-/185035/2/48", "text": "„За личните нападки Волен Сидеров ще има възможност да даде обяснения на дълго и на широко пред Софийския районен съд“, обяви пред БНР евродепутатът Ангел Джамбазки, който е и зам.-председател на ВМРО.  „Няма да оставя нито една лъжа, нито една клевета и нито една обида без отговор, защото това не е почтено. Няма да натоварвам или превръщам ВМРО в заложник на лични битки“, каза той в предаването „12+3“.  „Не е честно към българските граждани. Не може в Министерски съвет партия „Атака“ да купува самолетите (“Атака“ е подкрепила сделката в МС през министър Караниколов), а извън МС председателят на партията да я критикува тази сделка. Отдавам го на катастрофалния резултат на тази политическа сила. Вероятно при тях има огорчение от това, че ВМРО има 7 пъти по-голям резултат. Може би това ги кара да говорят такива странни неща,“ коментира той нападките на Сидеров.  Според Джамбазки сделката за самолетите няма да се случи при тези финансови параметри. „България няма да купи самолети на тази цена“, категоричен е той.  „Това е въпрос на преговори. Ако Американската страна продължава да не разбира, че България е сложила таван, който ние можем да си позволим, те просто не разбират начина, по който се водят преговори. Ако няма справедливо решение, няма да има сделка, преминава се към следващия кандидат в тази процедура и ако там не стане, се прави друго. Но България трябва да влага усилия в обновяването на своята отбрана,“ категоричен е евродепутатът.  За евроизборите Ангел Джамбазки декларира, че кампанията им е финансирана само с пари от субсидията. Той е категоричен, че трябва да бъдат намалени партийните субсидии, за да бъде удовлетворено чувството за справедливост на българските граждани. За предложението на премиера Борисов субсидиите на партиите да бъдат 1 лев за глас, той коментира:  „Крайно време беше да се направи това предложение. То дори е закъсняло, но по-добре късно отколкото никога. В предишните два мандата на НС на два пъти внасяхме подобни предложения за намаляване на партийната субсидия и те не бяха приемани конюнктурно и в разрез с очакванията на българското общество“.  Евродепутатът не знае мотивите на премиера за решението, но предполага, че то е повлияно от скандала с надплатените субсидии. Той попита защо все още няма виновни лица, уволнени или наказани в Министерството на финансите за този случай.  „Министър Горанов трябва да издири виновните и да ги накаже задължително. Това е абсурдно. Става дума за недопустимо поведение от страна на чиновниците в държавната администрация. Добре е за политическото здраве както на министерството, така и на Министерския съвет да се вземат бързи действия,“ категоричен е евродепутатът.  Джамбазки заяви готовността на ВМРО да върне надвзетите суми за 3 години назад.  Според евродепутата все пак, ако някоя партия има афинитет към политическа корупция, тя ще се занимава с това без значение от размера на субсидиите.  ", "date": "2019.06.06", "title": "Ангел Джамбазки ще съди Волен Сидеров за клевета и обида "}
{"url": "http://epicenter.bg/article/Gen--Sabi-Sabev--SASht-ni-predlozhiha-mnogo-dobra-paketna-sdelka/184994/2/0", "text": "САЩ ни предложиха много добра пакетна сделка. Дадената максимална цена включва това, което ние искаме. Има възможност, цената да се намали, но не трябва да се преминава една граница, отвъд която ще нарушим това, което искаме. Това каза ген. Съби Събев, съосновател на Атлантическия съвет на България, в ефира на БТВ.  Според него сделката за новите изтребители може би ще надвиши с малко 2 милиарда. „Всичко ще стане ясно след 15 юни, както САЩ ще предложи цена и срокове. Колкото по-бързо подпишем договора, толкова по-бързо новите самолети ще бъдат доставени. Ако това се случи до началото на лятната ваканция на депутатите, ще можем да очакваме първите самолети най-късно през 2022 година. Преди нас поръчки са направили още три страни“, разясни той.  „Ние настояваме за разсрочено плащане, САЩ искат цялата сума, и това би могло да е проблем. Но това може да стане със заем, както направи Полша с нисколихвен заем от САЩ. Имаме възможност след това поръчката да се надгражда. На нас са ни нужни и корабни ракети. Целта е да не получим едни голи самолети, а и въоръжение“, коментира ген. Събев.  „Към 2021 година трябва да стартираме втория кръг от преговори за ново въоръжение. Страната ни трябва да се стреми да изгради доверие и трансгранично сътрудничество като член на НАТО“, подчерта военният експерт.  ", "date": "2019.06.06", "title": "Ген. Съби Събев: САЩ ни предложиха много добра пакетна сделка"}
{"url": "http://epicenter.bg/article/Prof--Vucheva--Subsidiite-za-partiite-sa-bili-nadplateni-zaradi-inertnost-i-lipsa-na-profesionalizam/184997/2/0", "text": "Партийните субсидии са били надплатени заради административна инертност и липса на професионализъм.   Това заяви икономистът и финансов министър в служебния кабинет на Ренета Инджова – проф. Христина Вучева в ефира на БТВ.  „Не бих допуснала, че някой има желание да прави услуга на партиите или самият министър Горанов. Това е доказателство за снижения професионализъм, за една инертност, която върви в сферата на администрацията, което не е добре. Това не оправдава никого, защото бюджетната сфера е мястото, където трябва да се извършва много съществен контрол и той институционално е предвиден”, коментира финансовият експерт.  \"Изчисляването на субсидиите е рутинна дейност и финансистът или счетоводителят, който се занимава с плащанията, не би предположил, че този, който плаща, не е проверил каква сума се превежда\", поясни финансистът.  Проф. Вучева не изключи варианта за инертност от страна на служителите на администрацията, като предположи, че в изчисленията по невнимание се е използвал старият алгоритъм, който е прилаган преди промените в закона.  ", "date": "2019.06.06", "title": "Проф. Вучева: Субсидиите за партиите са надплатени заради инертност и липса на професионализъм"}
{"url": "http://epicenter.bg/article/Glavniyat-arhitekt-na-Sofiya--Stroitelstvo-v-Borisovata-gradina-nyama-da-ima-/184998/2/0", "text": "„Искам да уверя хората, че строителство в Борисовата градина няма да има”. Това заяви главният архитект на София Здравко Здравков относно опасенията, че по план там се предвижда голямо застрояване. Той бе гост в предаването \"Здравей, България\" по Нова телевизия.   „Представяме подробен устройствен план. Имаме срок до 19-ти, в който могат да постъпят предложения. На 26-ти да се проведе окончателното обсъждане. Този план е проведен в следствие на архитектурен конкурс и е приет като най-консервативен. Екипът е на проф. Ковачев. Този план не предвижда застрояване. Реално са предвидени няколко нови обекта – музей „Зелена памет на София”, един ресторант и климатично училище на София”, обясни Здравков.  Относно предвиденото строителство на сгради за климатично училище, Здравков обясни, че и кметът на София и председателят на общинския съвет са изказали мнение против въпросното училище.  „Такова училище няма да има, ще се предложи на проф. Ковачев да отпадне това застрояване”, обясни Здравков. По думите му ще бъде преразгледано и строителството на ресторанта.  „Планът е много консервативен”, коментира Здравков. И обясни, че все пак може да се наложи преработка на този план.  „Категорично няма как да се сече гора. Предложението на плана е доста свързано с развитието на спортна база. Територията трябва да се развива планово”, коментира още главният архитект. Здравков подчерта, че цялостният план за Борисовата градина е изключително важен. ", "date": "2019.06.06", "title": "Главният архитект на София: Строителство в Борисовата градина няма да има!"}
{"url": "http://epicenter.bg/article/Kmetat-podkup/184999/2/0", "text": "„Ти ли си най-умният в махалата” ми каза кметът, когато ме прие за първи път. Не съм виждал такова поведение. Прекъсваше ме през цялото време. Каза, че е безсмислено да съм се консултирал с архитектите, понеже кметството го управлява той. Къде бил той в цялата схема? Облегна се на столчето и отново с няколко жеста ми намекна, че „кметството е негово”.   Това заяви в ефира на \"Здравей, България\" Здравко Ангелов, бизнесменът, подал сигнал срещу кмета на район „Север” в Пловдив Ральо Ралев за искане на подкуп.  Припомняме ви, че Ралев беше арестуван на 30-ти май, заедно със свой участник – пловдивски проектант. Кметът беше обвинен, че е поискал 60 000 лв., за да даде разрешителното за строеж.  „След като бяхме отстранили всички пропуски в проекта, отидох до общината да видя какво се случва с разрешителното за строеж. Поведението на служителите беше различно – предните пъти бяха усмихнати, а изведнъж –неузнаваеми. Тогава разбрах от познат, че кметът с бесен скандал е прибрал проекта в своя кабинет без обяснение”, добави Ангелов.   Здравко Ангелов по-късно разбрал, че се опитват чрез посредници да даде съответния рушвет на кмета на район \"Северен\", като не обясни подборно каква е схемата.   Бизнеменът обясни още, че е успял лично да разговоря с премиера Борисов за своя проблем, макар да не мисли, че това е нормалния начин, за да се разрешават такива ситуации.   Намерих контакт с Борисов, свързаха ме, видях се с него и за 5 минути му обясних всичко, обясни предприемачът  как е започнала операцията срещу кмета на район \"Северен\" на Пловдив Ральо Ралев.  Той беше задържан на 30 май по обвинение в корупция. Според специализираната прокуратура Ралев и негов помагач са поискали 60 хил. лв. срещу разрешително за строеж. На 2 юни Специализираният наказателен съд остави в ареста кмета на пловдивския район \"Северен\" Ральо Ралев и освободи под парична гаранция от 60 000 лв. сочения от прокуратурата за помагач Иван Делевски.  Здравко Ангелов обясни, че кметът се намесил буквално ден преди да му бъде дадено разрешителното за строеж на жилищен блок. От служители на района той разбрал, че Ралев е прибрал проекта му и бил бесен, че неговите подчинени са придвижили нещата, без да го уведомят.  \"През познат се свързах с него. Прие ни в кабинета си. Папките с проекта бяха при него. Държа се арогантно, безобразно, в прав текст ми каза аз ли съм бил най-умният, че да взема тези апетитни имоти\", обясни Ангелов.  Той допълни, че на този разговор Ралев не му е поискал пари, но после през посредник разбрал, че трябва да даде 60 хиляди лева, за да реализира проекта си. Парите трябвало да бъдат дадени като капаро по подготвен от хора на кмета договор за изграждане на хале на стойност 150 хиляди лева.  Ангелов разбрал, че идеята е проектът да не се реализира и капарото да бъде прибрано. Предприемачът допълни, че 5 месеца се е работило по случая и има достатъчно доказателства, включително и от специални разузнавателни средства, които уличават кмета и неговия помагач. Заради следствената тайна Ангелов не пожела да разкрие повече подробности.  ", "date": "2019.06.06", "title": "Бизнесменът, подал жалба до Борисов заради Ральо Ралев, разкри как му е поискан подкуп"}
{"url": "http://epicenter.bg/article/Angel-Naydenov--Ostavkata-na-Korneliya-Ninova-beshe-logichno-sledstvie/185000/2/0", "text": "Оставката на Корнелия Нинова беше логично следствие, но аз намирам известна театралност в подаването ѝ и намирам известен опит за оцеляване.   Това заяви в предаването \"Сутрешен блок\" на БНТ членът на Националния съвет на БСП и бивш министър на отбраната Ангел Найденов.  Погрешно бе водена кампанията за избор на депутати от България за ЕП. Това е една от причините за загубата на евровота. Сред другите причини са битките между Корнелия Нинова и Сергей Станишев, излизането на парламентарната група на БСП от Народното събрание и подмяната на идеята на лявата партия, каза той.  Наблюдавахме една неспособност да бъдат привлечени определен брой избиратели, коментира Найденов. Загубата на едни избори дали ще бъде с 5-6% или с един депутат повече, си е загуба, напомни той.  Нинова надценява както доверието към себе си в партията, така и това да бъде избрана пряко и директно, допълни бившият министър на отбраната.", "date": "2019.06.06", "title": "Ангел Найденов: Оставката на Корнелия Нинова беше логично следствие"}
{"url": "http://epicenter.bg/article/Pravoslavnata-tsarkva-pochita-dnes-Vaznesenie-Gospodne/185001/2/0", "text": "Българската православна църква почита днес църковния празник Възнесение Господне, наричан още Спасовден. Той се отбелязва винаги в четвъртък, на 40-ия ден след Възкресение Христово - Великден. Според Новия завет 40 дни след възкресението си Исус Христос останал на Земята, за да проповядва своето учение и да беседва с апостолите, движейки се между тях като богочовек. На четиридесетия ден от Възкресението им се явил за последен път, беседвал с тях и ги извел от града на Елеонската планина, която е на около два километра от Йерусалим. Като се изкачили на планината, Христос вдигнал ръце да ги благослови. Още докато ги благославял се отделил от земята й, подет от облак, се издигнал бавно към небето при своя небесен Отец. Апостолите се поклонили на Възнасящия се Господ и не могли да откъснат поглед от чудната гледка. В народния календар седемте четвъртъци след Великден се почитат против градушка, а последният от тях - Спасовден, е свързан с култа към мъртвите. Според поверието на този ден се прибират душите на всички покойници, които са на свобода от Велики четвъртък.    Според българските народни вярвания на 40-ия ден от Великден идват и самодиви. Те берат и се кичат с цъфналия в нощта срещу Спасовден росен. С него могат да се лекуват болните. Ето защо в навечерието на празника болни и недъгави хора отиват да преспят на росеновите ливади. Народните вярвания гласят още, че ако на Спасовден вали дъжд - годината ще е богата, а реколтата - обилна.", "date": "2019.06.06", "title": "Православната църква почита днес Възнесение Господне"}
{"url": "http://epicenter.bg/article/Nad-81--ot-balgarite-sa-iztsyalo-sasredotocheni-varhu-pridobivaneto-na-materialni-blaga/185002/2/0", "text": "81% от българите са изцяло съсредоточени върху постигането на материални блага, и това се превръща в основен приоритет за тях.   От друга страна, 56,9% от българите за нищо на света не биха погазили закон, дори от това да имат материална или друга полза.  На обратната страна, обаче, са останалите 43,1%, които имат явни нагласи за неспазване на законодателството, и ако не се страхуваха от последствията, лесно биха нарушили нормите.   Това показват резултатите от проект ”Икономиката в сянка като девиантна практика” на екип от Института за изследване на обществата и знанието към БАН.  Резултатите от изследването показват, че едва близо 32% от попитаните българи смятат, че законите в страната са добре написани и лесно приложими на практика. Според авторите на изследването това е знак, че българското общество е с нараснала критичност към народните представители като законодателен орган, и към законите като правни норми. Резултатите от това проучване показват, че по-голямата част от обществото вече поставя условие – законите ще бъдат спазвани, ако са адекватни, обслужват интереса на обществто и са приложими на практика, показва още проучването.  Близо 19.8% от запитаните са абсолютно съгласни, а над 41% – съгласни до известна степен с твърдението, че ако даден закон им пречи, ще намерят начин да го заобиколят и да постигнат своите цели. Почти 53% от българите пък смятат, че докато има хора, които са над законите, в обществото няма да има равнопоставеност. За над 65% от обществото сивата икономика е най-бързият начин да се изкарат пари.  Проучването на Института за изследване на обществата и знанието към БАН сочи и още: че работодателите, и дори работниците имат по-голяма склонност да спазват и зачитат законите. А учениците, безработните лица, и дори домакините са по-склонни да имат по-фриволно поведение и открито да не зачитат и спазват настоящото законодателство. Така в обществото се насажда мнението, че неспазването на законите е естествена и логична реакция на евентуалната пълна с пропуски и несъвършенства законова среда.  Според изследването в последните години в българското общество могат да се откроят осем социологически типажа според поведението на хората:  34% от изследваните се самоопределят като конформисти – т.е. поддават се на натиска на обществото и бързо се съгласяват с него;  6% считат себе си за иноватори;  4% – за хора, които задължително спазват определени повтарящи се ритуали;  10% – за пасивни в социален смисъл;  6% – като бунтари;  16% – като преувеличаващи;  18% – като неутрализатори;  и 6% – като особено избухливи. С изключение на хората, които се поддават на натиска на обществото, останалите модели на поведение представляват отклонение от социално приемливите норми и морални разбирания и склонност към нарушаване на правилата.  Според изследването на учените, това разделение на групите в обществото е в резултат на безнаказаността вследствие на посегателството върху личната собственост, моделите на управление на публичните и частните бизнес процеси в страната.    ", "date": "2019.06.06", "title": "Над 81% от българите са изцяло съсредоточени върху придобиването на материални блага"}
{"url": "http://epicenter.bg/article/Georgi-Gyokov--Uvelichenieto-na-toka-ot-yuli-shte--izyade--rasta-na-pensiite/185004/2/0", "text": "„От първи юли се увеличават пенсиите с 5,7%. Само токът се вдига с 3,5% и “изяжда” увеличението, което компенсира миналогодишната инфлация и реално то вече е стопено.” Това каза по БНТ народният представител от ПГ на „БСП за България” и зам.-председател на социалната комисия в парламента Георги Гьоков.   Той обясни, че левицата и преди е настоявала за преизчисляване на всички пенсии и че това е залегнало във „Визия за България”. Гьоков добави, че депутатите-социалисти са направили над 500 срещи в страната с хората и предложенията от Визията са били приети от тях. Народният представител каза, че има пари за всички социални облекчения и придобивки за хората.   „Преди дни излезе информация, че държавният бюджет е с 3 милиарда лева излишък и премиерът се хвали с това. Това е или некадърно планиране, или номер от управляващите, защото когато планираш по-ниски приходи, а после реално те са по-високи. След това премиерът еднолично решава как да ги разпределя”, каза Гьоков. По думите му, социалистите искат тази практика от страна на министър-председателя да спре.  Георги Гьоков заяви, че е абсолютно неприемливо огромна част от българите да живеят под прага на бедността. Той добави, че ако управляващите смятат предложенията на левицата за популистки, да излязат и да кажат те какво предлагат за по-добър живот на гражданите. Гьоков беше категоричен, че предложението на левицата за диференцирана ставка на ДДС за месо, месни продукти, брашно, мляко, яйца и лекарства не е заиграване с данъка. „Ако управляващите го определят по този начин, означава да обвинят всички европейски държави в подобно действие, защото само в Дания няма такава политика”, каза Георги Гьоков. Той заключи, че парламентарната група на левицата ще подкрепи предложението на ДПС за намаляване на ДДС на някой стоки, но първо да обяснят, защо след като левицата многократно е правила подобно предложение, те не са гласували – за. ", "date": "2019.06.06", "title": "Георги Гьоков: Увеличението на тока от юли ще “изяде” ръста на пенсиите"}
{"url": "http://epicenter.bg/article/Goranov-S-namalyavaneto-na-subsidiite-na-partiite--ikonomiyata-v-byudzheta-za-2019-g--shte-e-16-18-mln-lv-/185006/2/0", "text": "След намаляването на субсидиите на партиите на 1 лв. за глас от 1 юли, икономията в бюджета за 2019 г. ще бъде около 16 млн. лв. Това каза пред журналисти министърът на финансите Владислав Горанов, предаде Агенция „Фокус“.   „Ние се страхуваме от зависимост, затова сме подкрепяли досега това ниво на партийни субсидии. Но след като колегите от другите партии не се страхуват, ние не сме по-лоши от тях, ще се справим“, заяви Горанов.   „Колегите от БСП не намериха никакъв по-смислен повод да се върнат в парламента от това да си намалят субсидиите – добре, ще ги намалим“, каза още той.   Финансовият министър обясни, че вече е входирано в парламента изменение в Закона за бюджета за 2019 г., с което от 1 юли годишният размер на субсидията за всеки действителен глас се определя в размер на 1 лв.   „След 1 юли – за второто полугодие, размерът на субсидията ще бъде така преизчислен, че да се получава точно по 1 лв.“, каза още той.   Горанов обясни, че теоретично икономиите за бюджета биха възлезли на около 16-18 млн. лв. за 2019 г. „За следващите години – ако сега годишно са планирани около 38 млн. лв. на база на резултатите от последните избори, сега около 3 млн. лв. ще получават годишно партиите“, коментира той.   Щом БСП са решили да печелят позитиви с темата за субсидиите – нека да видим как може да се прави политически модел с 1 лв., каза още министърът на финансите.   „Винаги сме защитавали тезата, че партиите трябва да имат разумен и предвидим начин на финансиране, че да не изпадат в зависимости. Очевидно обаче политическата система е незряла и много лесно с популистки ходове можеш да обърнеш обществените настроения срещу модела“, посочи Горанов и подчерта, че по-добро от партиите няма измислено и те трябва да имат надежден механизъм за финансиране.   „И след като колегите от БСП решават точно с тази тема да печелят позитиви, ние ще им предложим тази възможност. Винаги като министър на финансите съм защитавал, че партийните субсидии трябва да бъдат достатъчни, така че партиите да бъдат относително независими, да могат да финансират структурите си и определени политически действия. Но щом един референдум показа подобно настроение в българското общество, след като ние като политици успяваме да ги настроим срещу нас, нека да видим как може да се прави политически модел с 1 лв.“, коментира Горанов. Той посочи, че след като системните партии в парламента са започнали да играят несистемно, ГЕРБ ще покаже, че и тя може.   Министерството на финансите през последните години не е дало повод за отрицателна оценка, заяви министър Горанов.   Попитан как ще коментира това, че от БСП искат оставката му във връзка с партийните субсидии, Горанов заяви: „Изключително съм поласкан, че това е основният политически фактор, който успя да върне една традиционно спазваща Конституцията и добрите демократични нрави партия в българския парламент. Но аз не мисля, че министърът на финансите или Министерството на финансите с работата си през последните години е дала повод за отрицателна оценка.“   Горанов посочи, че неслучайно статистиката на българските публични финанси е един от често изтъкваните поводи за устойчивост на българската държава. На въпрос какво ще стане с партиите, ако нямат пари да върнат субсидиите, Горанов обясни, че това не е разписано.   „Затова и никога не сме стигали до тази крайно популистка теза, че партиите не трябва да бъдат финансирани. След като обаче 11 лв. на глас се струва на някой твърде много, да видим как ще се справим с 1 лв.“, коментира той.     Дори и да се намали или падне данъкът върху книгите, цената за крайния потребител няма да се промени, каза още Горанов.   Във връзка с идеята за падане на ДДС върху книгите Горанов заяви, че този дебат предстои. „Аз винаги съм защитавал и това е била позицията на Министерството на финансите последователно в годините, че ДДС не трябва да е инструмент за правене на политика“, заяви Горанов.   „И нашият модел за относително единна данъчна ставка по ДДС – защото имаме три ставки по ДДС. Нулева, 9% ставка, която се предлага за туристическото настаняване, и общата 20% ставка“, обясни финансовият министър и заяви, че по директива четвърта ставка не може да има. „Т.е. ако се коментира определена група стоки, които трябва да бъдат с различни ставки, трябва да бъдат позиционирани в една от трите възможни – 0, 9 и 20“, обясни той.   Горанов посочи, че основният аргумент на Министерството на финансите и опитът показват, че няма гаранция и механизъм, с който променената ставка върху ДДС да стане в полза на потребителите. „Масово – в това число и в Гърция, за където колегите често дават пример, ефектът остава по средата. Не в масовия потребител, а в търговците и производителите. Т.е. очакването, че ако намалим с 10 пункта ДДС, цената ще намалее с 10 пункта е ирационално и гарантирам, че цените няма да паднат“, каза още той.   Финансовият министър заяви, че все още няма решение за падане на ДДС върху книгите, но такъв дебат предстои да се води.    ", "date": "2019.06.06", "title": "Горанов:С намаляването на субсидиите на партиите, икономията в бюджета за 2019 г. ще е 16-18 млн.лв."}
{"url": "http://epicenter.bg/article/Yaponskiyat-vestnik--Globe-Asahi--publikuva-material--posveten-na-Simeon-Vtori-/185011/2/0", "text": "В дворец насред огромна гора в покрайнините на София, един жизнен мъж на възраст ме посреща с „Добре дошли!“, поглежда ме в очите и фино се здрависва с мен. С изправена осанка и елегантно облечен, пред мен стои самият Симеон II и или Симеон Сакскобургготски – в миналото монарх на България. С тези думи започва материал на японския вестник “Globe Asahi”, посветен на Симеон Втори,  Възкачва се на престола на 6-годишна възраст.  Българската царска фамилия е голяма и има родствени връзки дори с английската. Пред семейството е имало безброй възможности, но времето ги изпреварва. След внезапната кончина на баща му Цар Борис III, едва 6-годишен Симеон става Цар на България. Той разказва как за детското му съзнание е било шокиращо да започнат да се отнасят с него така, както довчера са се отнасяли с неговия баща.  След края на Втората световна война България влиза в сферата на влияние на Съветския съюз и след референдум през 1946 г. става народна република. С премахването на монархията Царското семейство, заедно с 9-годишния Симеон, е принудено да напусне. И до днес той не може да заличи спомена за влизането на Съветската армия и екзекуцията на множество български политици.  Оттогава България влиза в Източния блок. Симеон отива в Египет, а след това в Испания, където развива активна дейност в сферата на бизнеса. Той си спомня как е приел мисълта, че вероятно повече нито той, нито децата му ще се върнат в България.  Ако беше станало, както той си е представял, вероятно днес щеше да живее в спокойствие и разкош. Промяната в неговия житейски път обаче настъпва, когато се връща в родината, вече демократична България, на която става министър-председател.  С падането на Берлинската стена идва голямата вълна на демократизация в Източна Европа. Реформите в България закъсняват и отчаяният народ с надежда посреща Симеон, който се завръща след половин век. Журналистът Тома Томов си спомня как той е бил приет като нов лидер, спасител, който олицетворява Европа и ще обедини българския народ. Така се създава партията „Национално движение Симеон Втори“ (НДСВ), която печели решителна победа на следващите парламентарни избори през 2001 г. По този начин се стига до изключителната ситуация, в която монарх застава начело на парламентарна република.  Неговите достойни речи и изискани маниери печелят уважението на народа. По време на мандата си до 2005 г. той преструктурира икономиката и се подготвя за присъединяване към ЕС през 2007 г. От друга страна си спомня как по това време в България е имало толкова много проблеми, че не е било възможно да бъдат разрешени наведнъж. Появява се пропаст между представите на гражданите, които очакват драстично подобряване на живота, и реалността.  Професорът по история Андрей Пантев анализира ситуацията и твърди, че първоначалните очаквания са твърде високи и поради това последва и разочарование. Това е причина и популярността на Царя като политик да спадне. Управляващата дотогава партия губи последващите избори, а Симеон предава щафетата на следващите управляващи.  Попитахме го дали не съжалява за встъпването си в длъжност като министър-председател. Той откровено отговаря, че в известен смисъл има съжаления, тъй като е понесъл критики от различни хора и вероятно е развалил имиджа си. От друга страна обаче желанието му е било да не живее спокоен живот в двореца, далеч от народа, а именно обратното, така че за него е огромна чест, ако може да допринесе за страната си.  Следвоенният комунизъм премахва монархията по същия начин и в съседна Румъния. След демократизацията кралското семейство получава известна подкрепа и се дава подемна сила на движението за съживяване на монархията.  В България, обаче, поради вече по-слабата популярност на Цар Симеон, подобно нещо не се случва. Режимът, действащ дълги години в България, набира сила, а и дясната популистка партия също се увеличава. Няма изгледи за изход от ситуацията на бедност спрямо другите членки на ЕС.  Бившият министър на културата Петър Стоянович (51), казва, че само Царят може да възпре амбициите на политиците и че монархията ще бъде полезна, ако е в равновесие с демокрацията. Той подчертава, че съществува мнение, според което „при монархията има риск глупак да наследи трона“, но „при изборите шансът да бъдат избрани глупаци е още по-голям“.  ", "date": "2019.06.06", "title": "Японският вестник “Globe Asahi” публикува материал, посветен на Симеон Втори "}
{"url": "http://epicenter.bg/article/Erik-Rubin--Tsenata-za-F-16-shte-bade-znachitelno-po-niska-ot-tavana-ot-1-6-miliarda-dolara/185038/2/0", "text": "Цената за самолетите F-16, за които се водят преговори между България и САЩ, ще бъде значително по-ниска от тавана от 1,6 милиарда долара, който американският Конгрес гласува. Когато се преговаря за военна продажба, е необходимо разрешение от Конгреса, като се посочи възможно най-високата сума, която да бъде таван на сделката, за да не се налага повторно гласуване. Това заяви посланикът на Съединените щати в България Ерик Рубин пред журналисти при обявяването новия етап от кампанията \"Силата е в теб“, предаде Канал 3.   Важно е да се знае, че предложението на САЩ е всеобхватно и включва всичко необходимо – от въоръжение до обучение и инфраструктура, добави Рубин. По думите му, румънската страна е много доволна от закупените изтребители и може би планира нова покупка на F-16.   \"Когато преговаряме за военна продажба, трябва да имаме разрешение от Конгреса. Това, което правим е да уведомим Конгреса за максимално възможната цена, тъй като трябва да поставим таван, без да се налага да се обръщаме втори път към законодателите и да кажем: \"Извинете, но ни трябва по-висок таван“. Така че сумата от 1.6 млрд. долара, която беше обявена е максималния таван за продажбата. Това не е цената. Уверен съм, че цената ще бъде значително по-ниска. Когато уведомяваме Конгреса обаче, казваме възможно най-високата сума. Той дава оторизация и след това преговорите продължават в тази рамка. Това правим в момента“, посочи Рубин.   \"Румънската държава е много доволна от закупените изтребители и може би планират да закупят още самолети F-16. Един от най-важните фактори за това решение, според мен, е фактът, че всички български съседи, които са в НАТО летят с F-16. Ако България избере да направи тази сделка, ще се присъедини към тази група и ще има сектор на НАТО в региона, в който всички самолети ще са F-16”, допълни още той.  ", "date": "2019.06.06", "title": "Ерик Рубин: Цената за F-16 ще бъде значително по-ниска от тавана от 1,6 милиарда долара"}
{"url": "http://epicenter.bg/article/Menda-Stoyanova--Iskaneto-za-namalyavane-na-partiynata-subsidiya-e-na-naroda-/185040/2/0", "text": "Предложението за намаляването на субсидията на 1 лв. не е инспирирано от външни фактори, а дойде от народа\", каза председателят на парламентарната бюджетна комисия и народен представител от ГЕРБ Менда Стоянова по време на заседание на комисията.  „Разбирам, че всички се радват, че икономията от тези субсидии ще отидат за детски градини. ГЕРБ строи детски градини години наред и в някои от големите градове вече този проблем е решен. Но има още някои – най-вече в София, в които трябва да продължи работата“, заяви Стоянова.   Тя посочи, че ГЕРБ нееднократно е изразявала позицията си за това, че намаляването на ДДС върху определени стоки ще има два аспекта. „Първият е намаляване на приходите от косвени данъци в държавния бюджет, което трябва да бъде компенсирано с някакви други приходи. Затова винаги сме твърдели, че трябва да има дебат за данъчната система като цяло. Второ, никога намаляването на ДДС в нито една от държавите не е довело до трайно намаляване на цените на дадени стоки и услуги. Разликата ще бъде усвоена от производителите, търговците и посредниците“, обясни Стоянова.  Тя уточни, че предложението за намаляването на субсидията на 1 лв. не е инспирирано от външни фактори, а е дошло от народа след проведен референдум.   „Този дебат сме го водили почти всяка година, когато сме гледали Закона за бюджета. И ние от ГЕРБ сме изразявали позиция, че субсидирането на политическите партии от държавата е гаранция за това, тези партии да съществуват и да се борят за идеите си. И ние нямаме друго разбиране. За съжаление обаче, дивият популизъм, който обхвана някои партии, изключително нагнети общественото напрежение през последните дни. И се почувствахме задължени да се опитаме да отговорим на тези обществени мнения“, каза още Стоянова и посочи, че опитите да се бранят субсидиите, довежда до негативно отношение към партиите.    ", "date": "2019.06.06", "title": "Менда Стоянова: Искането за намаляване на партийната субсидия е на народа, но това е  популизъм "}
{"url": "http://epicenter.bg/article/Tramp-zaplashi-Kitay-s-novi-mita-na-stoynost-300-mlrd--dolara-/185029/7/96", "text": "Президентът на САЩ Доналд Тръмп заплаши да удари Пекин с високи мита за вноса на китайски стоки за още \"поне\" 300 млрд. долара, като в същото време посочи, че и Китай и Мексико искат да сключат сделки във връзка с техните търговски спорове със Съединените щати, предава БНР.  \"Разговорите ни с Китай, много интересни неща се случват. Ще видим какво ще се случи ... Мога да повиша митата за още поне 300 млрд. долара и ще го направя в точното време\", заяви Доналд Тръмп пред репортери преди да се качи на борда на Air Force One на ирландското летище \"Шанън\" на път за Франция, където днес се честват 75 години от Десанта в Нормандия.  Американският президент обаче отбеляза, че търговските преговори между САЩ и Китай все още продължават и изрази надежда, че по-нататъшни рестриктивни действия няма да са необходими, тъй като Пекин иска да постигне споразумение със САЩ.  Тръмп също така посочи, че и Мексико \"желае много силно сделка\", след като предни дни той заплаши да въведе мито от 5% за всички внасяни мексикански стоки, увеличавайки го ежемесечно, докато стигне до 25%, или докато южната съседка на Съединените щати не предприеме действия за спиране на незаконната имиграция в САЩ.  Според последни информации Мексико и САЩ не успяха да постигнат споразумение по време на вчерашните разговори, но мексиканският външен министър Марсело Ебрард остава оптимист за резултата от преговорите, които ще продължат и в четвъртък.  ", "date": "2019.06.06", "title": "Тръмп заплаши Китай с нови мита на стойност 300 млрд. долара "}
{"url": "http://epicenter.bg/article/33-godini-sled-katastrofata--Serialat--Chernobil--nadmina-po-reyting-kasoviya--Igra-na-tronove-/185033/7/0", "text": "Сериалът „Чернобил“, разказващ историята на ядрената авария през 1986 година, стана хит, надминавайки по рейтинг дори касовия „Игра на тронове“. Според уебсайта IMDB поредицата е оценена от повече от 150 000 души и вече е с феноменалния рейтинг 9.7 от 10.  Но не всички са съгласни в високата оценка. Британската актриса и сценаристка Карла Мери Суит се възмути в Туитър от отсъствието на чернокожи актьори сериала, пресъздаващ трагичните събития, разиграли се през 1986 година в Украйна, тогава част от Съветския съюза. Мери Суит заяви, че е разочарована от създателите на сериала, които, по думите й, смятат, че „чернокожите хора не съществуват“.  Подигравателните коментари не закъсняха. „О, Боже! В СССР? Сериозно?“, запита онлайн потребител. „Историята не е политкоректна“, отбеляза друг. Имаше и откровено възмущение: „Ще прекратя този разговор, защото никой не може да повярва, че такава глупост може да се публикува“.  Оказва се обаче, че един от наборните войници, участвали в ликвидирането на последствията от аварията в ядрената централа „Чернобил“ е чернокожият Игор Киряк. Откритието е на украйнското онлайн издание “TheБабель“. През 1985 година Киряк влиза в казармата и попада в 210-та понтонно-мостова бригада, базирана в Киев. В състава на бригадата е и част 75110, в която той служи. Войниците от тази част ликвидират последствията от чернобилската катастрофа от април 1986 до ноември 1990 година.  На 26 април 1986 година генерал-полковник Осипов поставя на частта задачата да направи понтонен мост над река Припят, за да се евакуира местното население. Без оръжие, само с противогази, войниците изминават разстояние от около четири километра и на 2 май мостът е готов. Същата година Хиряк получава благодарствена грамота за „образцово изпълнение на дълга пред родината“. В момента Игор Киряк живее в руския град Череповец.  Rеutеrѕ cъoбщи, чe изĸлючитeлнaтa пoпyляpнocт нa cepиaлa „Чepнoбил“ нa НВО e yвeличилa тъpceнeтo нa мapшpyти зa eĸcĸypзии в Зoнaтa c 30-40%.  Taĸa нaпpимep, пpeдcтaвитeлитe нa ĸoмпaниятa ЅоlоЕаѕt зaявиxa, чe пpeз мeceц мaй бpoят нa тypиcтитe извeднъж e нapacнaл c 30%, a зa лятoтo ca peзepвиpaни 40% пoвeчe мecтa зa пoceщeниe. A ĸoмпaниятa Сhеrnоbуl Тоur cъoбщи зa pязъĸ pъcт c 30-40% в тъpceнeтo нa eĸcĸypзии в зoнaтa нa AEЦ, вeднaгa cлeд излизaнeтo нa cepиaлa. Сhеrnоbуl Тоur вeчe ce e opиeнтиpaлa в cитyaциятa и пpeдлaгa cпeциaлeн мapшpyт пo вcичĸи лoĸaции, пoĸaзaни в пeттe cepии нa филмa.  Eĸcĸypзoвoдитe cпoдeлят, чe пoceтитeлитe нeпpeĸъcнaтo ги питaт зa мecтaтa и cъбитиятa, ĸoитo ca видeли в cepиaлa. Typoвeтe нa aнглийcĸи eзиĸ cтpyвaт oĸoлo $100 нa чoвeĸ, ĸaтo Зoнaтa вceĸи дeн ce пoceщaвa oт нaд 70 000 тypиcтa, пpeдимнo чyждeнци.  Oт cвoя cтpaнa, yĸpaинcĸoтo yпpaвлeниe нa тypизмa зaeднo c пpeдcтaвитeли нa мecтния бизнec възнaмepявa дa изгoтви ĸoмплeĸceн тyp в мecтaтa нa зacнeмaнe нa филмa, ĸoитo дa бъдaт cъпocтaвeни cъc cъбитиятa в cepиaлa. Mapшpyтът зaпoчвa в Kиeв, a финaлът щe бъдe в Зoнaтa.  B Зoнaтa ca opгaнизиpaни eĸcĸypзии пo yлицитe нa Πpипят, a cлeд тoвa xopaтa щe пoceтят AEЦ Чepнoбил. Boдят ce пpeгoвopи c тypиcтичecĸитe oпepaтopи.  През април тази година бяха отбелязани 33 години от катастрофата, предизвикана след неуспешен тест на сигурността в четвърти реактор на ядрената централа, след който облак от радиоактивни частици достигна голяма част от Европа.  Минисериалът на HBO представя събитията след експлозията, голямата акция по почистването и минимизирането на щетите, както и последвалото разследване.  Районът около централата носи усещане за постапокалиптична пустош, където обикалят бездомни кучета, а растителността пробива изоставените сгради, останали без прозорци.  В Припят, призначният град, който някога е бил дом на около 50 хил. души, работещи предимно в централата, има увеселителен парк с огромно виенско колело, което никога не е било ползвано, тъй като е трябвало да бъде открито на празника на 1 май в годината на катастрофата.  За да видят всичко това с екскурзовод на английски език, туристите са готови да платят по около 100 долара на човек.  Сергей Иванчук, директор на туристическата агенция SoloEast, споделя пред \"Ройтерс\", че фирмата им наблюдава 30-процентов скок на посещенията в района през май 2019 г. в сравнение с тези от миналата година. Резервациите за юни, юли и август са скочили с 40%, откакто HBO пусна минисериала, казва той.  Ярослав Йемеляненко, директор на Chernobyl Tour, казва, че е очаквал подобно увеличение заради поредицата. Неговата компания предлага специална обиколка на локации, които са пресъздадени в сериала, сред които е и бункерът, където първоначално местните управляващи решават да не евакуират града веднага след експлозията.  Дa cи пpипoмним, чe 5-cepийният филм „Чepнoбил“ бe пoĸaзaн oт НВО oт 6-ти мaй дo 3-ти юни 2019 гoдинa. Kъм днeшeн дeн cepиaлът зa ĸaтacтpoфaтa в Чepнoбил oт 1986 гoдинa зaeмa пъpвo мяcтo в peйтингa нa ІМDb c нaй-дoбpи cepиaли c 9,6 тoчĸи oт 10 възмoжни.  ", "date": "2019.06.06", "title": "33 години след катастрофата! Сериалът „Чернобил“ надмина по рейтинг касовия „Игра на тронове“"}
{"url": "http://epicenter.bg/article/Gorbachov-obyavil--che-shte-gleda-cepiala--Chepnobil--/185036/7/0", "text": "Защо сериалът \"чернобил\" поразява света?  “Ужасяващо, но също така - вдъхновяващо.”  Така Крейг Мазин гледа на най-тежката авария в историята на ядрената енергетика, която се случва на 26 април 1986 г. в съветската АЕЦ “Ленин” в Чернобил.  Мазин е автор на минисериала “Чернобил” на НBO, който стана най-високо оценяваната тв поредица с 9,7 точки рейтинг в IMDB, изпреварвайки “Игра на тронове”.  Пocлeдният гeнepaлeн ceĸpeтap нa ЦK нa KΠCC Mиxaил Гopбaчoв зaяви, чe възнaмepявa дa глeдa cepиaлa „Чepнoбил“.  Bиждa ce, чe глaвният гepoй oт филмa нe пpиличa мнoгo нa opигинaлa, нo ĸaтo ĸpaтъĸ шapж e пoĸaзaнo и нaпpeжeниeтo, в ĸoeтo paбoти Гopбaчoв нa фoнa нa нapacтвaщaтa aĸтивнocт нa Eлцин. Peдицa pycĸи мeдии ca нa мнeниe, чe филмът e тpябвaлo дa ce зacнeмe в Pycия oт caмитe pycнaци.  Cлeд вcяĸa cepия, в coциaлнитe мpeжи ce пoявявaт гoлям бpoй възxитeни oтзиви зa нoвия пpoeĸт нa НВО. Зpитeлитe, вĸлючитeлнo pycнaцитe, xвaлят пpeди вcичĸo aтмocфepaтa в cepиaлa – пoдтиcĸaщaтa, гpaничeщa c xopъp ĸapтинa, пoĸaзвaщa виждaнeтo нa aвтopитe зa cлyчвaщoтo ce пo вpeмe нa aвapиятa нa aтoмнaтa цeнтpaлa в Чepнoбил.  Aĸтивнo oбcъждaт „Чepнoбил“ и xopaтa, ĸoитo пoмнят тeзи дни. Aвтoбycитe, извoзвaщи пpeдимнo дeцa ĸъм пo-oтдaлeчeни oт Чepнoбил peгиoни, yвeличeнитe зaбoлявaния нa щитoвиднaтa жлeзa и oщe мнoгo дpyги.  Hиe cимпaтизиpaмe нa гepoитe, ĸoитo плaщaт нaй-виcoĸaтa цeнa зa peшeниятa cи, зa дa ce cпpaвят cъc cитyaциятa, пpичинeнa oт тoтaлнo нeĸoмпeтeнтни xopa. Toвa e вpeмe, ĸoгaтo cъвeтcĸитe cлyжитeли ca пo-зaинтepecoвaни дa yбeдят cвeтa в пpeвъзxoдcтвoтo нa cвoятa нaция ĸaтo ядpeнa cилa, oтĸoлĸoтo дa cпacят живoтa нa зaceгнaтитe oт инцидeнтa, в ĸoeтo имa извecтнa лoгиĸa нa фoнa нa xвъpлeнитe двe aтoмни бoмби нaд Xиpoшимa и Haгacaĸи. Ho изпpaтeният poбoт нe e oбopyдвaн дa ce cпpaви c пpoтичaщa peaĸция, a CCCP e твъpдe гopд, зa дa пpизнae нa Изтoчнa Гepмaния ĸoлĸo злe ca cтaнaли нeщaтa.  B „Чepнoбил“ e cвъpшeнa cтpaxoтнo мнoгo paбoтa, зa дa ce пoĸaжe иcтopичecĸaтa иcтинa дo нaй-мaлĸия дeтaйл. Taĸa нaпpимep, плaĸaтът „Зa щacтиeтo нa цялoтo чoвeчecтвo“ в пoĸaзaнaтa тoзи пoнeдeлниĸ cepия e oт paзĸaзa нa oчeвидeц. Peчитe нa гeнepaл Tapaĸaнoв ca пpecъздaдeни пo дyмитe нa мъжeтe, пoгpижили ce зa paзвaлинитe нa пoĸpивa. Дopи „Лeгacoв“ изпoлзвa тepминa „биopoбoти“, зa дa oпpaвдae нeoбxoдимocттa oт чoвeшĸa cилa, ĸoйтo e взeт oт peaлнaтa иcтopия.  Сценаристът определя продукцията си като “политически трилър”, “филм на ужасите”, “научно проучване”, “драма в съдебната зала”. На какво се дължи успехът на “Чернобил”? На емоциите и любопитството, които и до днес предизвиква ядрената катастрофа?  На кинематографичните качества на сериала? На героите и злодеите от истинската история или на актьорската игра пред камерата?  Режисьор и на петте епизода на историческата драма пък е Йохан Ренк, известен през 90-те години с артистичния псевдоним Stakka Bo. След края на музикалната си кариера се преквалифицира в режисьор на клипове и снима за артисти като Мадона, Лана дел Рей и Дейвид Бауи, а в телевизията е работил по епизоди на “В обувките на Сатаната” и “Живите мъртви”.  Целият екип на продукцията съумява да предложи това, което публиката желае - не просто разказ, а поглед навътре.  Сериалът проследява съдбите на хора от цялата вертикала на съветското общество. Причините, довели до катастрофата, както и последствията от нея са пряко свързани с действията или бездействията на един бавен, тромав, закостенял, некомпетентен партиен апарат. Показва как една проядена система, подвластна на невежи и страхливи партийци, реално може за миг да разруши живота на всички. Посочва до какво води пренебрегването на учения и образован човек от нагласения, профанизиран и самовлюбен политически кариерист.  Може ли обаче безпристрастно един американски продукт да представи едно съветско крушение?  Самият Крейг Мазин претендира, че с работата си по “Чернобил” цели да покаже, че истината не се интересува от никакви политики и понякога обстоятелствата се разкриват пред света въпреки всички опити да бъдат потулени.  Поразяващ ефект върху зрителите имат не само събитията след аварията, но и основните персонажи, замесени в тях. Ядреният химик професор Валерий Легасов и зам.-председателят на Съвета на министрите на СССР Борис Шчербина са двете реални личности, които имат водещо участие в станалото след катастрофата.  В техните роли пред камерата се изявяват съответно Джаред Харис и носителят на “Златна мечка” Стелан Скарсгард, а героите им в сериала сякаш са взривени сами по себе си от станалото и са тласнати към преобръщане на ценностите.  \"Валерий Легасов е бил отдаден комунист. Някои дори твърдяха, че е фанатик - обяснява Мазин. - А Борис Шчербина е бил през целия си живот партиен апаратчик. И двамата бяха част от съветската система. Мисля, че преминаването и на двамата през случилото се с Чернобил ги е принудило да се изправят срещу това как тази система се е провалила и какви са техните места в нея.”  Академик Валерий Легасов е назначен от Михаил Горбачов да оглави комисията за овладяването на щетите и разследването на бедствието в Чернобил. Само две години и един ден след трагедията 51-годишният учен е открит мъртъв. Смъртта му е оповестена от медиите няколко седмици по-късно. Причината - самоубийство.  “Лос Анджелис Таймс” съобщава, че “съветските научни източници в Москва са казали, че Легасов е чувствал, че по някакъв начин е виновен за инцидента, при който са убити десетки и е изхвърлен облак радиация върху голяма част от Европа.” И до днес се смята, че докато властта се опитвала да прикрие случилото се, Легасов е бил открит и честен относно инцидента.  Борис Шчербина е назначен за вице на министър-председателя Николай Тихонов през 1984 г., като преди това е бил министър на строителството на нефт и газ и е управлявал “Уренгой - Помары - Ужгород” (или Транс-Сибир).  В ранната сутрин на 26 април 1986 г. Шчербина е бил на делово пътуване в Сибир. Пристига в Припят 18 часа след експлозията. И след като се убеждава в мащабите на бедствието, най-накрая разпорежда евакуацията на хората поради радиоактивното замърсяване. В същото време гражданите са били изложени на радиация в продължение на 36 часа.  В сериала е показано как Шчербина първоначално съдейства в престъпното потулване на истината, но после го преосмисля и осъзнава, че е сгрешил.  Припят е построен специално да обслужва централата. Град образец за тогавашните стандарти и възможности, в който са заселени 50 000 души. Там е имало всичко, което за онова време са смятали, че е нужно за спокоен добър живот – училища, магазини, кино, театър, ресторанти, хотел и дори чисто нов лунапарк, който е трябвало да бъде открит на 1 май 1986 г., но това никога не се случва.  Всичко това в момента е абсолютно изоставено, обрасло в храсти и дървета. И е потресаваща гледката на терасите, на които все още има простор за пране; на агитационните плакати за “победния строй” в съблекалните на басейна; на ученическите тетрадки с домашна работа “Какво бих казал на Ленин?”; на детската градина с таблото, на което са закачали бележки и рисунки за родителите.  С очите си сценаристът вижда и че все пак животните са се завърнали и даже 30-километровата зона е нещо като рай за тях, защото никой не ги закача. Оцелели са най-силните и здравите. Водният канал, който е използван за охлаждане на централата, е пълен с риба, която никой не лови.  Все пак животът винаги намира начин. А истината е право на всички. ", "date": "2019.06.06", "title": "Горбачов обявил, че ще гледа cepиaлa „Чepнoбил“, светът потресен от показаната истина"}
{"url": "http://epicenter.bg/article/Mihail-Gorbachov-e-priet-v-bolnitsa/185061/7/0", "text": "Последният съветски лидер Михаил Горбачов е в болница, предаде РИА Новости.  Руската медия цитира пенсионирания политик. Първият и последен президент на Съветския съюз е съобщил на журналист от информационната агенция, че е бил хоспитализиран. \"Аз отдавна съм тук, но продължавам да работя при всяка възможност и доколкото имам сили\", е казал още 88-годишният мъж.  Бащата на Перестройката обаче не е съобщил защо, къде и кога е бил хоспитализиран.  ", "date": "2019.06.06", "title": "Михаил Горбачов е приет в болница"}
{"url": "http://epicenter.bg/article/BILD--Kak-mafiyata-v-Albaniya-manipulira-izborite-/185066/7/0", "text": "Трябва ли Албания да бъде допускана в Европейския съюз? Тирана настоява, Брюксел изглежда няма нищо против, а Германия подкрепя преговорите за присъединяване на балканската държава, като подчертава големия й напредък в демократизацията. Но всъщност страната потъва в хаос. Тя се намира на кръстопът - към демокрация или към Република Мафия, пише германският вестник BILD в статия, озаглавена „Как мафията в Албания манипулира изборите“. В нея се отправят обвинения към правителството на премиера Еди Рама за връзки с мафията. За възможни такива на опозицията не се споменава и дума, отбелязва Агенция \"Фокус\".  Седмични масови протести, бягство от правоохранителните органи и прокуратурата, корумпирано полицейско ръководство, липса на Конституционен съд, съмнителен Върховен съд - Албания, освен в сферата на туризма, се намира в сериозна криза.  Една от причините, която увлича масите в улични протести, е обвинението към управляващото правителство на премиера Еди Рама в Албания за масово купуване на гласове - с помощта и парите на наркомафията, управляваща страната.  От встъпването в длъжност на Рама, отглеждането на марихуана се е разпространило из цялата страна - освен контрабандата с наркотици, тя се е превърнала в най-важната индустрия в страната. А парите на наркотиците управляват държавата...  BILD наскоро докладва за подслушван разговор, в който премиерът Рама пита регионален социолог дали всичко е уредено, както е договорено. Реакцията на Тирана: BILD е подкупен, твърденията (въз основа на документи на албански и западноевропейски следователи) са напълно необосновани. Дори албанските следователи потвърдиха автентичността на записите.  Сега BILD разполага с данни за телефонни обаждания, които показват как преди изборите през 2017 г. един известен наркобарон купува гласове за Социалистическата партия на Рама. Той гарантира, че определен политик ще влезе в парламента. От редакцията привеждат шест записа на разговори в подкрепа на твърденията си.  Те са част от разследване на албанската полиция - т.нар. „Дело 339/1“. Звуковите документи са направени от албански следователи преди парламентарните избори през 2017 г. Според изследователите протоколите са само извадка от цяла колекция от записи, събрани през месеците през 2017 г.  Конкретният случай е само един от десетките в Албания. Повечето от тях – заметени под килима до днес. Следователите, работещи по случаите, или са били принудени да затворят устите си, или са избягали в чужбина.  Въпросният наркобарон е мафиозо Астрит Авдилай, който според следователите е начело на банда от най-малко 44 души, движеща международната търговия с наркотици (кокаин и хероин) в района около пристанищния град Дуръс (Драч). Авдилай и братята му водят бандата от малкия град Шияк.  За него усилието си заслужават: месеци след изборите той беше арестуван в хода на международни разследвани заедно с други членове на клана и двама от неговите братя. Самият Авдилай сега отново е на свобода - твърди, че има депресия, поради което не може да стои в затвора.  Протоколите показват как мафията се грижи даден политик да стане кандидат за Социалистическата партия. И накрая, как да се гарантира, че този политик и Социалистическата управляваща партия на Рамас също ще бъдат избрани. Кметът на социалистите в Дуръс, вторият по големина град в Албания, също участва в схемата.  Така се оказва, че шефът на мафията, заедно с местни политици, кмета на родния му град и този на Дуръс се обединяват около бъдещ член на Социалистическата партия, след което купуват и организират гласове за него.  Дуръс и другият пристанищен град Вльора са от решаващо значение за мафията: според следователите кокаинът и хероинът влизат в Албания именно през тези пристанища. Оттам наркотиците - включително марихуана, отглеждана в Албания - се вкарват контрабандно в Италия и в Северна и Централна Европа. Печалбите са гигантски.  И тези печалби трябва да бъдат осигурени. Както бившият министър на правосъдието на Албания заяви пред BILD, има съюз между политиката и мафията в Албания: политиката осигурява бизнес, гласовете на мафията, а тя на свой ред инвестира парите от наркотици в недвижими имоти и политици, които обръщат поглед от трафика на наркотици и прането на пари. В клановата система на Албания отглеждащите марихуана са щастливи избиратели, ако правителството осигури заплатите им.  Всичко това не е необичайно в много от балканските държави и сред предшествениците на Рама в Албания - но системата беше усъвършенствана като национална програма по време на неговото управление. Двама вътрешни министри вече бяха освободени. И двамата бяха заподозрени, че са част от наркобанди. В момента е обвиняем е и бившият вътрешен министър Самир Тахири. Рама и неговият екип традиционно отричат обвиненията.  Дори и самият Рама се счита за човек с най-близки връзки с наркомафията: западните следователи и албанската опозиция го обвиняват, че е купен с пари от наркотици.  Като доказателство за това може да се приеме запис от телефонен разговор от 11 септември 2016 г., когато Рама звъни на ръководител на регионален избирателен орган, за да провери дали всичко е уредено за изборите „както бе обсъдено\". Отговорът на местния кандидат: „Да, шефе, всичко е обсъдено.\"  Бившият министър на правосъдието Манджани, уважаван професор по право заяви пред BILD: „Различни международни организации потвърдиха, че е имало масово купуване на гласове\". Според него Рама и мафията са ръка за ръка. „Правителството защитава мафията и позволява да върти наркобизнеса са. В замяна бандите и клановете купуват гласовете на избирателите за правителството.  Рама отрича всичко това. Той вижда себе си като жертва на заговор.   ", "date": "2019.06.06", "title": "BILD: Как мафията в Албания манипулира изборите "}
{"url": "http://epicenter.bg/article/Vanshniyat-ministar-na-Gartsiya--Nie-sme-most-mezhdu-ES-i-Rusiya-/185070/7/0", "text": "Гърция иска да подобри отношенията между Европейския съюз и Русия, заяви министърът на външните работи на страната Йоргос Катругалос в четвъртък, като добави, че Москва е ключова за стабилността в региона, предава електронното издание на вестник Kathimerini, цитирано от Агенция \"Фокус\".  „Опитваме се да играем ролята на мост между ЕС и Руската Федерация“, заяви Катругалос след срещата с руския си колега Сергей Лавров в Санкт Петербург, където участва в Международни икономически форум.  „В края на краищата, всяка регионална система за сигурност в Европа, която не включва Русия, не може да има перспективи за успех и стабилност“, добави първият дипломат на Атина.  По неговите думи, двамата министри са обсъдили двустранни и регионални въпроси, както и руските инвестиции в Гърция.  „Имаше големи инвестиции, стотици милиони, от руските бизнеси, особено в сектора на туризма и хотелиерството“, обясни Катругалос, като припомни, че Гърция е първата страна, подписала меморандум за сътрудничество с оглавявания от Русия Евразийски икономически съюз.  ", "date": "2019.06.06", "title": "Външният министър на Гърция: Ние сме мост между ЕС и Русия "}
{"url": "http://epicenter.bg/article/Putin--Svrazvukovite-orazhiya-na-Rusiya-shte-ya-zashtityat-dori-pri-prekratyavane-na-noviya-START--VIDEO-/185071/7/97", "text": "Най-новите свръхзвукови оръжия на Русия могат да я защитят дори в случай на прекратяване на действието на Договора за съкращаване на стратегическите настъпателни въоръжения (Новия СТАРТ). Това заяви руският президент Владимир Путин на среща с ръководителите на международните информационни агенции, отговаряйки на въпроса на генералния директор на ТАСС Сергей Михайлов, предава Агенция \"Фокус\".  Руският лидер напомни, че през 2002 година САЩ са излезли от Договора за ограничаване на системите за противоракетна отбрана.  „А това беше първата стъпка към фундаментално разграждане на цялата рамка на международните отношения в областта на глобалната сигурност и то много сериозна стъпка“, каза Путин.  „Скъпи госпожи и господа, искам да се обърна към вас - някой от вас протестирал ли е активно, излизал ли е на улицата с плакати? Не, мълчание, така и трябва“, каза президентът на Руската Федерация.  Той добави, че сега Съединените щати всъщност едностранно са решили да прекратят участието си в Договора за ликвидация на ракетите със среден и малък обсег (ДРСМО). Нещо повече, както отбеляза Путин, ако в случая с Договора по ПРО те „се държат честно - просто си тръгват едностранно, и това е всичко“, сега, очевидно разбирайки, че ще трябва да поемат отговорност за това, те се опитват да прехвърлят [отговорността за това] на Русия“.  Путин припомни разпоредбите на ДРСМО относно забраната за разполагане на ракети-носители с малък и среден обсег на сушата, като подчерта, че въпреки това САЩ вече разположиха такива системи в Румъния и имат намерение да разположат в Полша.  „Това е пряко нарушение (на ДРСМО)“, заключи ръководителят на руската държава. Той обърна внимание на други разработени оръжия. „Всички се преструват, че не виждат, не чуват, не могат да четат, че са глухи и слепи. Но ние сме принудени да реагираме по някакъв начин“, заяви президентът.  Руският лидер подчерта, че в случай на прекратяване на СТАРТ-3 през 2021 г., „няма да има никакви инструменти за ограничаване на надпреварата във въоръжаването“, но никой все още не води преговори с Русия за удължаването му, въпреки че Москва многократно е потвърждавала готовността си за този процес.  „Е, може да не бъде продължен. Имаме най-новите системи, които гарантират сигурността на Русия за доста дълга историческа перспектива - имам предвид, че сме направили значителна стъпка напред и, трябва да кажем директно, ние задминахме конкурентите си в създаването на хиперзвукови оръжия“, каза Путин.    Както отбеляза президентът, световната общност трябва да бъде включена в дискусията около контрола на стратегическите въоръжения, тъй като евентуалното демонтиране на тази система е повод за безпокойство.  „Дълбоко съм убеден, че това трябва да бъде предмет на открита, прозрачна, абсолютно професионална дискусия, а световната общност трябва да бъде участник в този процес, доколкото е възможно по въпроси от този вид“, заяви руският лидер, коментирайки темата за международните отношения в областта на контрола над стратегическите оръжия. „Във всеки случай хората имат право да знаят какво се случва в тази област“, добави руският президент.  „Готови сме за това, уверени сме в сигурността си, но, разбира се, съществува безпокойство, че целият този механизъм е напълно премахнат в областта на контрола върху стратегическите оръжия и неразпространението. Какво е решението? Единственият изход е да работим заедно“, подчерта държавният глава.    Путин каза също, че телефонният му разговор в началото на май с американския президент Доналд Тръмп е вдъхнал оптимизъм по отношение на развитието на ситуацията около контрола на въоръженията.  „Трябва да кажа, че последният разговор, който имах с президента Тръмп, все пак вдъхва определен оптимизъм, , защото Доналд ми каза, че той също е загрижен за това, той разбира какви са разходите на Съединените щати и на всички останали страни за въоръжения, тези пари могат ще бъдат насочени към други цели. Напълно съм съгласен с него“, каза Путин.    Според президента всички страни, притежаващи ядрено оръжие, трябва да участват в преговорите за ограничаване и контрол на стратегическите оръжия.  „Ние трябва да включим в преговорите за контрол на въоръженията всички ядрени държави. Всички те са официални или неофициални [ядрени сили]“, каза Путин. Той обясни, че ако в преговорите участват само онези държави, които официално са признати за ядрени сили и че ако те не включват онези, които притежават ядрени оръжия неофициално, то последните ще „доразвият“ съответните оръжия и това в крайна сметка ще забави процеса на преговори между официално признатите ядрени сили.  „Следователно трябва да създадем широка платформа за обсъждане и вземане на решения“, заключава руският президент.    Евентуална военна интервенция на САЩ във Венецуела ще се превърне в катастрофа и дори съюзниците на Вашингтон не биха подкрепили такива действия, подчерта Путин.  Той обяви още, че руските технически специалисти са останали във Венецуела, за да обслужват руската военна техника, като това е тяхно задължение по договор.  Президентът обаче увери, че Москва не създава никакви специални военни бази във Венецуела, която е близък руски съюзник.  ", "date": "2019.06.06", "title": "Путин: Свръзвуковите оръжия на Русия ще я защитят дори при прекратяване на новия СТАРТ (ВИДЕО)"}
{"url": "http://epicenter.bg/article/V-Literaturniya-klub-na-Stolichna-biblioteka-shte-bade-predstaven--zhenskiyat-broy--na-sp---More--/185014/6/0", "text": "  На 6 юни  ( четвъртък )  от  18:30 ч. в  Литературния клуб на Столична библиотека ще бъде представен първият брой за тази година на бургаското литературно списание „Море“, посветен на дамското присъствие в съвременната българска литература.   Ще участват някои от включените авторки, а един от редакторите – Иван Сухиванов – ще разкаже за работата по съставянето. Гостите на събитието ще получат безплатен екземпляр от списанието, в което има текстове от Екатерина Йосифова, Божана Апостолова, Кристин Димитрова, Надежда Радулова, Камелия Спасова, Амелия Личева, Нели Лишковска и много други.   В броя е включена и подборка от произведения на унгарски автори, начело с добре познатия българист Дьорд Сонди. Заповядайте!  ", "date": "2019.06.06", "title": "В Литературния клуб на Столична библиотека ще бъде представен „женският брой“ на сп. „Море“ "}
{"url": "http://epicenter.bg/article/BSP/185047/11/0", "text": "В събота Националният съвет на БСП трябва да одобри документите, които да приеме конгресът на партията на 16 юни.  Заседанието на 49-ия конгрес на БСП е пето по ред. Върховните ръководни органи на социалистите са постояннодействащи и делегатите им могат да бъдат свикани по всяка време.   Основната точка на висшия червен форум след седмица е известна още от 28 май, когато лидерът на БСП Корнелия Нинова подаде оставка пред Националния партиен съвет – конгресът трябва да вземе решение за пряк избор на председател от цялата партия, както е по новия Устав.  Тогава Нинова не скри и, че е готова с „пътната карта“ - на 16 юни конгресът констатира оставката ѝ, взема решение за избор на нов председател чрез пряк вътрешнопартиен вот, процедурата започва веднага и приключва до края на юли, а на националния партиен събор на Бузлуджа на 3 август новият председател поздравява социалистите от Историческата поляна.    Във вторник на заседанието на комисията по вътрешно-партийната дейност, която трябва да подготви предложенията за правила за вътрешно-партийния вот, са се сблъскали различни становища, без да се стигне до конкретно решение.     затова опонентите й ще се опитат на конгреса точката за прекия вътрешно-партиен на председател да бъде свалена от дневния ред. Това обаче няма как да се случи, защото уставът е категоричен:  „Пряк избор на лидер на БСП ще има!“, отсече по-късно пред   Нинова.    Противниците на Нинова твърдят, че не може да има пряк избор за председател, докато не е приключил мандатът на сегашния. Редовната отчетно-изборна кампания в партията е през пролетта на следващата година. Те ще настояват конгресът да избере председател, който да изкара мандата на Нинова, и чак след година да се проведе  прекия избор.    Тезата им обаче се сблъсква отново с уставна норма:    Значи в настоящия случай столетницата няма как да мине без пряк избор на нов председател.      Чл. 16. (1) пояснява:   На заседанието си в събота Националният съвет трябва да приеме ред и условия, по които да бъде проведен прекия вътрешнопартиен избор.  Той е редовен, ако в него са участвали поне половината от партийните членове - чл. 17 (2). Избран е кандидатът за председател, получил повече от половината действителни гласове  - чл. 17 (3). Ако никой от кандидатите не е избран, се провежда балотаж, в който участват двамата кандидати, получили най-много гласове. Избран е кандидатът, получил повече гласове - чл. 17 (4).    Ами, ако на първи тур не са участвали 50% от членовете на партията, какво става? Изборът ще е невалиден? Какво следва от това?   В Националния съвет опонентите на лидера в оставка са около 1/3, а решенията се взимат с тайно гласуване. Затова „редът и условията“, които измисли пленумът, може да не е харесат на всички, но пък след това ще трябва да се прилагат както от апарата на „Позитано“ 20, така и от цялата партия.     Около 100 000, казват на \"Позитано\" 20. Всички ли имат електронни партийни книжки? Защото, ако не е ясен точният брой на соцчленовете, това може да отприщи сериозна полемика. След като не знаем колко са, как да определим, че изборът е редовен и законен, ще е резонен въпрос ?  Бившият лидер на БСП Михаил Миков каза, че като председател е предприел преброяване на партийните членове, но срещнал решителен отпор от много местни структури, които предпочитали да си имат удобни „мъртви души“, с които да манипулират в желаната посока избора на делегати на конференциите и не само. Според Миков преброяването на членовете на БСП е спряло. Но от друга страна пък щом са „мъртви“ „мъртвите души“, как ще гласуват? И нали същите „мъртви души“ са били и в списъците за провеждането на вътрешнопартийния референдум преди президентските избори през 2016 г. Тогава никой не оспорил нито резултата, нито начина на провеждането на допитването.   Корнелия Нинова твърди, че процесът на преброяване на членовете в БСП е приключил и проблем на тази тема не може да има.   На вътрешнопартийния референдум преди президентските избори през 2016 г. бе изпробван механизмът на гласуване – всеки партиен клуб бе избирателна секция, в която имаше урна. В БСП тези дни е популярен опитът на СДС за вътрешнопартийни избори. През 2008 г. за лидер на сините пряко бе избран Мартин Димитров. Но после той дълго не можеше да изпълнява функциите си заради юридически пречки, създавани от Пламен Юруков и предишното ръководство. След Димитров пряко бе избран и Емил Кабаиванов. Но след него тази практика бе изоставена, защото последният лидер на сините Румен Христов е избран от Национална конференция, а не пряко.  На този фон безспорно е едно, прекият избор на председател е политическа техника, нова за БСП.   Техническите въпроси вероятно ще се изчистят, но  Председателят в оставка казва: \"Нека да посочат един и двамата с него се изправяме пред партията. Пък партията да реши!\"     А без такава няма как да победят в пряк избор.   И ако до конгреса Нинова остане самотна в състезанието, защо ще се прави това състезание? Възможно ли е тогава конгресът да отхвърли оставката ѝ?   И изобщо какво ще реши конгресът?    ", "date": "2019.06.06", "title": "Ако Нинова остане без опонент, какъв пряк избор за нов лидер ще прави БСП?!"}
{"url": "http://epicenter.bg/article/Dimitar-Nedkov--Postroiha-li-Bilderbergite-noviya-svetoven-red-/185073/11/33", "text": "Какво решиха Билдербергите е въпрос поне с три въпросителни, който ежегодно по това време на годината се завърта в главите на повечето от глобалните играчи в политиката, бизнеса и обслужващите правителствата мозъчни тръстове. В доста драматичната откъм сюжетни обрати на световната сцена, едва преполовена 2019-та, отговорът на този “въпрос за поне няколко трильона долара” се очакваше откъм швейцарския Монтрьо. Трудно проходимите Алпи винаги са били удобно убежище, гарантиращо анонимността на срещите на т.н. “тайни общества” от типа на Билдербергите. Още повече, когато става въпрос за тясното мостче, отвеждащо до възпетия от Байрон средновековен Шильонски замък на брега на Женевското езеро.  Митологизираните Билдерберги си падат по търсенето на някакъв дълбок символизъм, загатващ основната тема на ежегодната им дискусия относно съдбата на света при избор на мястото за дискретно усамотение. Ако обвържем байроновския романтичен вик срещу несправедливостта, произтичащ от историята на героя от поемата “Шильонският затворник” монахът-реформатор Франсоа Бонивар, би могло да се предположи, че тревожността от все по-нарастващата пропаст между глобалния елит и народонаселенията по земята вече тревожи сънищата, дори и на недосегаемите на недостижимия си връх Билдерберги. До какво ще доведе надигащият се планетарен гняв от очевадната социалната несправедливост и арогантната безнаказаност на  в политиката, бизнеса, медиите и “правилно образоващата” младите поколения хербаризирана академична среда? Това навярно пък е вече съдбоносния и за самите тях въпрос, на който търсят отговор Билдербергите.  Ами ако са решили да възстановят изначалната идея за демокрация?!? – стряскат се в потните си сънища политиците от всички цветови нюанси на днешната партийна джунгла. Същите тези политически Франкенщайновци, купили формалната си власт над народите по схемата “един долар-един глас”. Тази вулгарна сделка с обществото им вдъхва впоследствие куража, да оправдават антиобществените си решения пред населените с мъртви души парламенти с демократичната мантра: ама нали народът така пожела, гласувайки за нас...  Ами ако са решили да поставят на обществено обсъждане отсъствието на каквато и да е било нравственост в господстващия неолиберален икономически модел?!? – поглеждат към приличащите на средновековни галери с прикованите към пейките гребци, заводски конвейери днешните индустриални магнати. Същите тези, които с високопарно омерзение към конвейерщиците, затварят още на третата страница онази история за клетниците на Юго, в която някой преживял по жанвалжановски катарзиса си бивш каторжник на индустриалната система, ще подскаже на подрастващата армия Гаврошовци примера за себеотрицание и жертвоготовност върху барикадите, издигнати на магистралите, водещи до индустриалните зони.  Ами ако са решили да извадят на показ сметките на фиктивните офшорни компании, в които са шифровани огромните печалби в резултат на извънбалансовите банкови операции?!? – треперят банкерите от вибрациите на иначе галещия ухото ритъм на банкнотоброячните им машинки. Същите тези финансови виртуози, обременени от ломбардската си неспособност    обясняващи златното им правило: ние не отговаряме пред никого.  Ами ако са решили да спрат кранчето на класическите средства за масова информация?!? – боязливо поглеждат към печатните преси и телевизионните екрани все по-зависимите от политическите власти медийни магнати. Същите тези доскорошни монополисти върху истината, редактиращи всяка неудобна за силните на деня мисъл.  Или пък опасенията на щатните към властите интелектуали, превърнали се в най-обикновени пиарщици на сътворени в партийните централи заявки за властта, чрез спечелването на народното доверие към обещавания пореден вариант за светло бъдеще.  Всичките тези тревожни “ако”, произтичат не от фантасмагориите на някакви си конспиролози, а от публично обявените от самите Билдерберги теми за размисъл сред благоприятната за ефективна мисловна дейност, прочистена от свежия алпийски въздух атмосфера край женевското езеро. Бъдещето на капитализма и налягането в кръвоносната за него финансовата система; диагнозата на Планетата при все по-тревожните климатични аномалии; киберсигурността в глобалната комуникационна интернет паяжина; нарастващата медийна характерология на социалните мрежи; подмяната на божествената тайна за раждането на живота със силиконовото инвитро на изкуствения интелект.  Това е първата част на резюмето на тазгодишния дневен ред на Билдербергите, засягаща главната тревога – ще оцелеят ли човекът като биологичен вид с разум и органичното единство на обществената система в която човекът функционира като самоосъзнаваща се личност. Втората част се отнася до доста по-наложителното бързо намиране на отговора какво се случва с европееца и най-стария континент в цялост и ще е ли в състояние т.н. все още Евросъюз да седне на все по-необходимия формат    по въпроса за персоналните ядрени куфарчета.  Е... и какво решиха в крайна сметка Билдербергите тази година???  Нищо не решиха!!! – е единственият правилен отговор, който слага точката на питанката дали Билдербергите са т.н. Световно правителство с чиито решения оправдаваме сполетяващите ни взаимообвързани материални и морални глобални рецесии. Билдербергите не са Световно правителство, защото това най-безмълвно и поради това набедено за най-тайно общество, никога нищо не решава. Не води протоколи с взети решения, нито сключва договорености. Малобройните му реални членове не са наследствено миропомазана династия, гарантираща абсолютизма на обществения им статус, не са подчинени на уставни права и задължения, и дори не събират членски внос, защото всеки сам си плаща сметката за рядко срещаната гарантирана от “честната дума” анонимност на споделената негова гледна точка за реалното състояние на света.  Такава е била идеята при основаването още през май 1954 в холандския хотел “Билдерберг”, откъдето идва и името. И до ден днешен не е известно точното съдържание на първите беседи на основателите на митичното вече общество, но не е далеч от истината предположението, че е търсена рецептата – как се възстановява материалния и човешкия ресурс на цял един, разрушен от две последователни световни войни континент и как да не се допусне някой по-емоционален лидер на легналата злокобна сянка между Изтока и Запада на Студената война, да не драсне този път вече    Необходима подробност за общественото мнение е и съществената разлика между активните малобройни членове на групата на Билдербергите и поканените като гости на ежегодните сбирки поне по стотина именити от цял свят гости с изричното уточнение, че височайшата персонална покана не дава привилегията на членство. Палитрата от експертни мнения на визитьорите и възможността пък самите гости да чуят различни гледни точки по горещите за деня глобални теми, избистря до голяма степен констатациите за актуалното състояние на света и обществените отношения, както на различните социални слоеве, така и на междунационалните връзки.  Тази година например, интуицията подсказва, че навярно новата, но за сметка на това доста очарователна и то по френски маниер шефка на ЮНЕСКО Одре Азуле, няма как да не се прибере угрижена в парижката централа след срещата на която, къде в прав текст, къде завоалирано й е подсказано, че, ако човечеството продължава така вероломно да се отнася към оставеното от предците културно-историческо наследство, следващите поколения    Главният и то с доста трафаретни разбирания за мира и войната бюрократ на НАТО Йенс Столтенберг със сигурност е подусетил огромната разлика между полета на ястреба към набелязаната цел и звука на прелитащата балистична ракета от най-новите поколения. А дали колумнистът на “Ню Йорк таймс” от български произход Иван Кръстев се е замислил за необходимостта от доста съществени корекции в позакъсалата напоследък пропагандна идеология на ръководения от него Център за либерални стратегии, предстои да разберем от писанията му в задокеанския медиен флагман на неолиберализма.  Няма как обаче, тазгодишният форум на все по-угрижените за бъдещето на света Билдерберги, да не е отделил поне един от трите дни, за най-назрялата и вече крайно болезнена тема – материалните и духовните последствия от все по-абстрактните идеи на високотитулуваните икономически светила. Става дума за дори математически формулираната налудничава идея за творческото разрушаване на икономиката като елемент на прогреса.   Казано на човешки език – за да расте, нейно величество Икономиката е длъжна първо да унищожи излишъците. Или още по-простичко – умишленото поддържане на нивата на глада и нищетата чрез математическата формула на нещастието за милиарди хора по земята, с изключение на онзи прословут “златен милиард”, който може да си плати оцеляването с раздадените помежду им излишъци под формата на огромни бонуси, потънали в анонимните им офшорни сметки. А очакваната нова световна рецесия, чукаща вече на вратите на по-бедните малки държавици, да бъде оправдана с отдавна направеното “научно откритие” за непредсказуемия характер на глобализираната икономика.  Запознати с финалната коктейлна част на най-тесния кръг Билдерберги, разбира се след като са си тръгнали поласканите от поканата гости, разказват шепнешком задължителния,    на посветените: За добро или за лошо, ние не сме Богове и не можем да отгатнем последствията от нашите действия, защото с мълчанието си ние лишаваме света от надежда, но най-малкото което можем да му подарим е поредната илюзия...  Какво ли си е мислел бродещият между Билдербергите тази година дух на монаха Франсоа Бонивар, байроновият “Шильонски затворник”, хвърлен в подземията на замъка Шильон край Монтрьо от херцог Карл III Савойски, заради еретичните му, днес може би наречени “популистки” идеи за кардинална обществена реформа, премахваща унижаващата преди всичко човешкото достойнство несправедливост на владетелите към управляваните поданици?   ", "date": "2019.06.06", "title": "Димитър Недков: Построиха ли Билдербергите новия световен ред?"}
{"url": "http://epicenter.bg/article/Maya-Manolova-iziska-ot-KEVR-zalicheni-danni-na-ChEZ--EVN-i-Energo-Pro/185055/4/0", "text": "Мая Манолова поиска информация от Комисията за енергийно и водно регулиране (КЕВР) по Закона за достъп до обществена информация (ЗДОИ) заради предстоящото увеличение на цените на електрическата енергия от 1 юли 2019 г.  Тя поиска от регулатора Заявленията за утвърждаване на нови цени от 1 юли 2019 г. до 30 юни 2020 г. и приложените към тях годишни финансови отчети и доклади за дейността за 2018 г. на ЧЕЗ, ЕVN и Енерго-Про, съобщиха от кабинета на омбудсмана.  Повод за това са заличените данни във въпросните заявления на тези дружества, публикувани на Интернет страницата на КЕВР, които засягат финансовата обосновка на цените.  Предстои КЕВР да вземе окончателно решение за увеличението на цените на тока за битови потребители средно с около 3,5%.  Поради липса на пълна информация, гражданите нямат възможност да се подготвят и участват ефективно в общественото обсъждане, което ще се проведе утре от 10:00 часа в сградата на регулатора. ", "date": "2019.06.06", "title": "Мая Манолова изиска от КЕВР заличени данни на ЧЕЗ, EVN и Енерго-Про"}
{"url": "http://epicenter.bg/article/Prezentiraha-novata-tol-sistema-za-kamionite-i-avtobusite-/185056/4/0", "text": "Днес беше направена презентация на бъдещата тол система за камионите и автобусите, която се проведе на летище Лесново. Тол таксите влизат в сила от 16 август и ще важат само за превозни средства с тегло над 3 тона и половина. Леките коли ще продължават да се движат с електронни винетки.  Държавата очаква да събира от тол такси над един милиард годишно, които ще отиват за ремонт и поддръжка на пътищата. Вече е готова и картата с районите, които попадат в обхвата на системата.  Новата тол система  , която ще бъде дело на Агенция \"Пътна инфраструктура\", трябва да тръгне до няколко месаца.  Зад платформата стои националният доставчик на услуги за електронно таксуване на пътни такси „Интелигентни Трафик Системи“ АД, който предлага и закупуването на електронни винетки онлайн посредством другата си платформа  .  След официалното стартиране на електронната тол система, TollPass.bg ще осигури на своите клиенти едно модерно и интелигентно решение за тол таксуване, вдъхновено от най-новите и съвременни технологии.    В самата основа на новата система за събиране на тол такси ще бъде системата GNSS или Глобална Навигационна Спътникова Система.  Нейната технология за позициониране, както и моделът free-flow ще ѝ позволяват да събира тол такси, без изобщо да трябва да спирате някъде – за разлика от други държави, в които има бариери и пропускателни пунктове.  Това ще направи пътуването на всеки шофьор по-спокойно, по-сигурно, по-безопасно и не на последно място – по-екологично.  За шофьорите е важно да знаят, че единствено пътните превозни средства за превоз на пътници с технически допустима максимална маса над 3,5 тона и тези за превоз на товари с две и повече оси, имащи обща технически допустима максимална маса в състав с ремарке над 3,5 тона, ще подлежат на тол таксуване.    - Екологичните характеристики на ППС.  - Брутното тегло.  - Броят на осите.  - Категорията на автомобила.  - Какъв клас е пътят, по който ще се движи ППС.  Какво може да очаквате от TollPass.bg  Доставчикът на услуги за електронно таксуване на пътни такси е помислил за всичко и е в готовност да предостави широка гама от услуги на всеки шофьор, за да се оптимизира максимално процеса на тол таксуване.  Най-основното удобство ще бъдат двата вида тол продукти, от които всеки шофьор ще може да се възползва. Това са „Toll“ (тол такса) и „Pass“ (маршрутна карта).  Първият продукт позволява отчитането на тол таксата посредством монтирано в автомобила GNSS бордово устройство. То е по-подходящо за чести и регулярни пътувания и изисква сключване на договор с TollPass.bg.  Вторият продукт ще позволява преминаване по предварително зададен маршрут. Предимствата на тази маршрутна карта е, че не се изисква договор и тя е подходяща за шофьорите, които имат по-редки или транзитни пътувания, каквито често виждаме от Гърция и Турция.  TollPass.bg се ангажира и с предоставянето на последно поколение бордово устройство, безотказна система за измерване и таксуване в реално време, 24-часов портал за самообслужване и мониторинг, както и контактен център, а за бизнес сегмента са подсигурени атрактивни търговски условия.    - Надеждност, точност и удобство при работа.  - Подходящо решение за ежедневни или регулярни пътувания.  - Лесна инсталация и захранване от запалката на автомобила.  - Меню на български език.  - Лесно промяна на осите на автомобила от самото устройство.  - 4 бутона, звукова и светлинна сигнализация.  - До 3 часа автономна работа без захранване.  - GPS позициониране – GPS, GLONASS и GALILEO ready.  - Предаване на данни в реално време.  - Дистанционно обновление на софтуер, функционални съобщения и др.  - Bluetooth 4.0 функционалност за връзка с други устройства.     да се подобри справедливостта при заплащане на пътни такси според нивото на използване на пътната мрежа.   в страната, а не обикновените леки автомобили;   която ще осигурява заплащането на тол таксите в България;   все още се коментира, но в никакъв случай то няма да покрива всички пътища, а по-скоро главните транзитни маршрути.   ", "date": "2019.06.06", "title": "Презентираха тол системата за камионите и автобусите "}
{"url": "http://epicenter.bg/article/Svobodata-ni-e-skapa--no-drug-tryabva-da-ya-plashta/185072/4/0", "text": "  В последните дни група от сайтове, обединили редакционната си политика по волята на техните собственици, част от които подсъдими, провеждат активна кампания срещу най-голямата медийна група у нас.   Какво се случва в Нова телевизия? Защо собствениците уволняват журналисти? Свободата на словото е застрашена!, гласят гръмките констатации на колегите, които целят да внушат, че първата частна телевизия у нас има непреодолим проблем с част от журналистическия си състав. Освен че тези атаки по същество представляват уронване авторитета на конкурент, нанасят удар и срещу националния капитал. Никога досега срещу телевизия от ранга на Нова или на бТВ не се е водила толкова ожесточена кампания, може би и защото не са били българска собственост.   Има и друг важен детайл изданията, които проявяват нездрав интерес към съдбата на малка част от работещите в конкурентната Нова телевизия и сайтовете на групата, до едно са на издатели, чиито други бизнеси финансират изданията им.   Истината, разбира се, е далеч по-различна и последното нещо, за което в случая става въпрос е свободата на словото. Новите собственици на Нова телевизия, свързаните с нея нишови телевизионни канали и сайтове, са в правото си да търсят начин за ефективно управление на бизнеса си, което включва оптимизиране на разходите, които реалността показва, че са били значителни. Иначе, как да си обясним факта, че през 2008 г. Нова телевизия струваше 620 млн. евро, а десет години по-късно бе продадена за 180 млн. евро. На какво се дължи тази драстична разлика в цената, всеки сам може да си отговори, но не е далеч истината, че злоупотреба може да има не само при управлението на публични финанси, но и в частния бизнес.   Има ли изобщо казус с “уволнени” журналисти? По скоро няма. От Нова телевизия е била освободена единствено Виктория Бехар, която е била на изпитателен срок. Решението е дошло след като се е установило, че длъжността й припокрива длъжностните характеристики на още двама директори в телевизията. Отделен е въпросът, че заплатата й е била доста висока.   Парадоксално е, че напускането на двама продуценти от “Новините” – Цветомир Семов и Диана Димова също е включено в “хибридната пропаганда” срещу новите собственици на медията. За обикновения зрител тези имена не говорят нищо, за сметка на това заплатите, които са получавали, надвишават сериозно възнагражденията дори на водещи лица на телевизията и са били в пъти по-високи от тези на репортерите.   Кой и как ги е оценил толкова високо? Оказва се, че несъразмерно високите възнаграждения са били възможни благодарение на бившата шефка на новинарите в Нова телевизия Дарина Сарелска, която бе освободена от предишните собственици, след разкритията на разследващия журналист Васил Иванов за налагането на цензура върху негови материали.   Доста различна от тиражираната се оказва истината и за трима други репортери – Миролюба Бенатова, Генка Шикерова и Марин Николов. Тримата са получили предложение да подпишат авторски договори и възнаграждението им да бъде обвързано с работата им. Срещу това телевизията е предложила пълни гаранции за тяхната независимост и пълна юридическа закрила при необходимост. Докато обмислят предложенията, информацията за офертата на телевизията се появява в сайтове, които в последните седмици демонстрират тенденциозно отношение към новите собственици на Нова.   Разбира се, покрай многото невярна информация, за чието разпространение способстват, колегите предпочитат да се скрият зад мантрата за “свободата на словото”, но не и да признаят, че става въпрос основно за пари. За много пари. За заплати, които се конкурират с възнагражденията на депутати и гонят тези на президента и на премиера.   И за да бъде ясно, че зад цялата кампания срещу Нова телевизия, очевидно прозират нечисти интереси, нека погледнем какво започва да се случва с конкурса за нов генерален директор на БНТ. Изданията “Капитал”, “Дневник”, “Медиапул”, “Свободна Европа”, “Клуб Зет” цял месец ще ни убеждават, че конкурсът е нагласен, че “телевизията майка” няма бъдеще, защото не я управляват посочени от техните собственици ръководители, че “свободата на словото” у нас пропада още, и още…   “Свобода”, която всъщност има своето изражение във финикийски знаци, “свобода”, която обаче друг трябва да им я плаща.  ", "date": "2019.06.06", "title": "Свободата ни е скъпа, но друг трябва да я плаща"}
{"url": "http://epicenter.bg/article/Ruskiyat-energien-ministar--Prodalzhavaneto-na--Turski-potok--prez-Balgariya-ima-golyamo-znachenie/185074/4/0", "text": "Министърът на енергетиката на Русия Александър Новак взе участие в срещата между президентите на Руската Федерация и България Владимир Путин и Румен Радев, пише порталът „Енергетика и промишленость России“, цитиран от Агенция \"Фокус\".  В хода на преговорите една от ключовите теми на дискусиите беше сътрудничеството в сферата на енергетиката, отбелязва медията, като посочва, че 75% от износа на Русия в България са енергоресурси.  След срещата Новак припомни, че сътрудничеството между София и Москва в газовата сфера е от повече от 40 години, а обемът на доставките на руски газ от началото на 2019 година до 15 май е бил 11,2 млрд. куб. м. Освен това, през територията на България се осъществява транзита на руски газ към Турция, Гърция и Македония.  „През януари-април 2019 г. обемът на транзита възлиза на 2,6 млрд. куб. м. газ. В ход е проект за разработване на националната газотранспортна мрежа в продължение на „Турски поток“. Отдаваме голямо значение на развитието на този проект и го подкрепяме“, подчерта Александър Новак.  ", "date": "2019.06.06", "title": "Руският енергиен министър: Продължаването на „Турски поток“ през България е от голямо значение"}
{"url": "http://epicenter.bg/article/Kuche-othapa-ustnata-na-35-godishna-zhena-v-selo-Dryanovets/185007/3/0", "text": "Куче, порода „Дого Аржентино“, е отхапало голяма част от устната на жена. Около 09.00 часа на 5 юни в село Дряновец животното нападнало движещата се по улицата 35-годишна жена, като я захапало по устните и предмишницата. Това съобщиха от ОДМВР-Разград.   Пострадалата е откарана в Спешно отделение на МБАЛ-Разград, откъдето е транспортирана в Русе. Кучето е собственост на 22-годишен младеж, който го оставил за отглеждане при баба си и дядо си в Дряновец. За случая е уведомен дежурен прокурор. Води се досъдебно производство по чл.325 В, ал.1 от НК.", "date": "2019.06.06", "title": "Куче отхапа устната на 35-годишна жена в село Дряновец"}
{"url": "http://epicenter.bg/article/Kriminalno-proyaven-naryaza-gumite-na-30-koli-v-stolichniya-kvartal--Zapaden-park-/185031/3/0", "text": "Над 30 автомобила в столичния квартал „Западен парк” осъмнаха с нарязани гуми. Вандалската проява е станала през нощта. Извършителят е задържан. За него се знае, че е 30-годишен, криминално проявен. Осъждан е за наркотици, нанасяне на телесни повреди и палежи, предаде  .   Бил е забелязан от човек в квартала, който около 1:30 ч. през нощта се събудил от силен шум на свистене. Излязъл навън, за да види какво става и така забелязал мъж с качулка, който минава покрай колите.   Извършителят е рязал по две или три гуми на автомобил. Някои от тях са нови – с едва 500 км пробег, оплакаха се собственици.   Общо вандалът е повредил около 60 гуми. Собствениците на пострадалите автомобили са се свързали със застрахователите. Повечето обаче са отказали да покриват подобни щети.   „60 гуми. Разбирате за каква стойност говорим. Това ще му утежни и вината, ако я докажат. В България винаги законите са направени така, като чекмеджета – отваряш и вадиш”, каза Боби Рангелов, който е сред засегнатите.", "date": "2019.06.06", "title": "Криминално проявен наряза гумите на 30 коли в столичния квартал „Западен парк”"}
{"url": "http://epicenter.bg/article/Marinela-Arabadzhieva-ostava-v-aresta/185049/3/0", "text": "Апелативният специализиран наказателен съд остави в ареста Маринела Арабаджиева. Според магистратите има опасност тя да се укрие, предаде Канал 3.   Арабаджиева е обвинена в пет престъпления- за участие в организирана престъпна група в периода от 2013 до 2018 г., реализиране на три данъчни престъпления, както и за изпиране на пари.   Съпругата на бизнесмена Ветко Арабаджиев бе екстрадирана от Испания на 30 май. Непосредствено след пристигането ѝ в София, тя бе привлечена към наказателна отговорност, бяха ѝ предявени обвинения. На проведения разпит тя отказа да дава обяснения.   Маринела Арабаджиева е обвинена за участие в организирана престъпна група, създадена с цел извършване на данъчни престъпления (при условията на съучастие и в рамките на продължавано престъпление), както и изпиране на пари.   Децата на Маринела Арабаджиева - Вълчо и Александра дойдоха да подкрепят майки си на делото.  ", "date": "2019.06.06", "title": "Маринела Арабаджиева остава в ареста"}
{"url": "http://epicenter.bg/article/-quot-Arteks-quot--zapochvat-seriya-ot-dela-za-uronvane-prestizha-na-kompaniyata-/185050/3/0", "text": "Строителните предприемачи от \"Артекс\" започват серия от дела за уронване престижа на компанията. Първите искове са заведени срещу представителите на инициативен комитет \"Лозенец\" Мариан Башур и Никола Вапцаров. Двамата са сред инициаторите на протестите, които доведоха до спиране строежа на небостъргача \"Златен век\".  Новината бе оповестена днес със съобщение от Софийски градски съд:  \"На 5 юни в Софийски градски съд са образувани две граждански дела по постъпили искови молби от фирмите \"Артекс - Златен Век\" и \"Артекс - инженеринг\". Това съобщиха от пресцентъра на съда. Молбите са по чл. 45 от ЗЗД и са срещу Никола В. и Мариан Б.\"  Според сайта, който представя всяка информация, свързана с блокирания строеж на \"Златен век\" - Arteks.eu, исковете са в размер на 200 000 лева - за разпространняване на \"неверни, клеветнически и обидни твърдения за компанията, използвайки всички възможни средства като социални мрежи, телевизионни, печатни и онлайн медии.\"  Според сайта \"Артекс\" ще продължи да търси правата си в съда и срещу други участници в обвиненията, заради които компанията губи по 120 000 лв. на седмица или общо 840 000 лева от 15 април 2019 г. насам.  На 4 април премиерът Бойко Борисов разпореди Дирекцията за национален строителен контрол (ДНСК) \"да действа съобразно своите компетенции и строежът на небостъргача \"Златен век\" да не продължава\".  Още същия ден \"Артекс\" обяви, че ще се съобрази с разпореждането на министър председателя Бойко Борисов и че преустановява строителството на \"Златен век\", като започва да обезопасява обекта.  На 6 април (събота) ДНСК връчи констативен акт на възложителите на сградата със заповед за спиране на строежа от 9 април (понеделник) с два мотива (обявени на 8 април от регионалния министър Петя Аврамова): първо, за нарушения по време на строителството, и второ - липса на презаверено разрешение за строеж.  В писмо до президента от 9 април от компанията написаха, че \"заповедта за спиране на строежа ще засегне съществени законни права и интереси на АРТЕКС и ще причини вреди в размер на десетки милиони. Да, компанията има право и ще предприеме мерки за защита, включително по съдебен ред. Но кой ще понесе отговорността от присъждане на обезщетение в полза на дружеството?\"  Източник: Дир.бг", "date": "2019.06.06", "title": "\"Артекс\" започват серия от дела за уронване престижа на компанията "}
{"url": "http://epicenter.bg/article/Kmetat-na-Bozhurishte-ostava-v-aresta/185053/3/0", "text": "Апелативният спецсъд потвърди изцяло определението на първоинстанционния съд и остави за постоянно в ареста кмета на Божурище Георги Димов. Той беше задържан при акция и обвинен за длъжностно престъпление. Според обвинението били продадени 4 парцела земя на цена от 2,16 лв. за квадрат, много по-ниска от реалната. Според прокуратурата в една от фирмите, купили имотите, участие имал бащата на Димов, предаде БТА, цитирана от Нова телевизия.  Георги Димов поиска от съда да го освободи под домашен арест. Адвокатът му Божидар Терзийски отбеляза пред съда, че няма обосновано предположение, че клиентът му е извършил престъплението, за което е обвинен. Той представи документи, сред които за продажба на ниви в района на Божурище със сходни цени от 2-3 лв. на кв.м, както и други документи свързани със семейството на Димов и с решения на общинския съвет.  Прокуратурата поиска от съда да отхвърли жалбата за по-лека мярка на обвиняемия. Доклад на АДФИ сочел, че имало нарушения в провеждането на търга за имотите - не бил съобразен с нормативните актове. В процедурата за провеждане на търга кметът бил допуснал нарушения съзнателно и с цел да набави облага за четирите дружества спечелили наддаването.  Прокурорът по делото посочи още, че има опасност Димов да повлияе на свидетели и да укрие документи важни за разследването. Като помоли съда за мярката на обвиняемия да бъде даден превес на обществения интерес, а не на ситуацията в семейството на Димов.", "date": "2019.06.06", "title": "Кметът на Божурище остава в ареста"}
{"url": "http://epicenter.bg/article/Yordan-Tsonev--Subsidiyata-ot-1-lev-e-populizam-s-mnogo-tezhka-tsena-za-balgarskata-demokratsiya-/185034/2/48", "text": " Това каза зам.-председателят на парламентарната бюджетна комисия и народен представител от ДПС Йордан Цонев по време на заседание на комисията, предаде Агенция „Фокус“.  „Позицията на ДПС относно намаляването на субсидиите на 1 лв. е неизменна от 2001 г., когато е въведено бюджетното финансиране на партиите.  , заяви Цонев.  Той посочи, че всякакви спекулации на тази тема са популизъм.  „И понеже ДПС беше обвинена тези дни в популизъм заради данъците – но точно ДПС е направила така, че преките данъци да бъдат 10%. Така че нашата инициатива не беше популизъм. Но  , каза още той.  Цонев посочи, че иначе партията приветства, че се предвижда парите да отидат за изграждане на ясли и детски градини.  „  подчерта той.  Цонев заяви, че още при въвеждането на квадратчето „не гласувам за никого“ ДПС е сигнализирала, че това няма да доведе до нищо добро.  „Това, което се предлага в момента, е безумно и с много лоши последствия за България“, каза още той. И посочи: \"  ", "date": "2019.06.06", "title": "Йордан Цонев: Субсидията от 1 лев е див популизъм с много тежка цена за българската демокрация "}
{"url": "http://epicenter.bg/article/Byudzhetnata-komisiya-prie-ot-1-yuli-subsidiyata-za-partiite-da-bade-1-lev-/185037/2/0", "text": "Парламентарната комисия по бюджет и финанси прие на първо четене  промени в Закона за държавния бюджет на Република България за 2019 г.   На извънредното заседание на комисията \"за\" гласуваха 10 народни представители (ГЕРБ и \"Атака\"), \"против\" беше само Йордан Цонев (ДПС), а      Сред мотивите на вносителите от Министерски съвет се посочва, че с намаляването на партийните субсидии ще се отговори на обществените очаквания за по-малко разходи от държавния бюджет за финансиране на дейността на политическите партии и коалиции.  Предлаганата промяна на Закона за държавния бюджет на Република България за 2019 г. в средата на годината, при общественото внимание към въпроса, е показателна за желанието на правителството да отговори на обществените очаквания.   Фиксирането на субсидиите в размер 1 лв. за глас в годишен размер считано от 1 юли 2019 г. ще намали разходите по държавния бюджет и редуцираният разход на бюджета за второто полугодие ще бъде 1 460 402 лв.    \"  каза Румен Гечев. Той добави, че БСП ще имат заседание в събота и след това ще имат становище. , за България.   , каза Йордан Цонев от ДПС.    40% от държавната администрация е неработеща, да ги съкратим, барем се появят средства за детски градини и пътища, каза Йордан Апостолова (НФСБ).    Ще подкрепим намаляването на субсидията, но настояваме да има текстове, които да дават възможност за официално финансиране на партиите, каза в кулоарите на парламента лидерът на НФСБ Валери Симеонов.    Тълкованието на Слави Трифонов е, че сумите за субсидията се формират на база на всички действителни гласове на парламентарните избори, а не само на тези за съответната партия или коалиция, които имат право на такава. Финансовият министър Владислав Горанов оправда това със законови несъвършенства, а БСП заяви, че ще иска оставката му.  ", "date": "2019.06.06", "title": "Бюджетната комисия прие от 1 юли субсидията за партиите да бъде 1 лев!"}
{"url": "http://epicenter.bg/article/Toma-Bikov--1-lev-ne-e-tolkova-malka-subsidiya--no-sashtestvuvat-riskove/185057/2/0", "text": "Това каза депутатът от ГЕРБ Тома Биков в ефира на предаването „Плюс-Минус” по Нова телевизия.  Биков обясни, че партийната субсидия в ГЕРБ се харчи целево. „За разлика от другите партии, ГЕРБ води истински партиен живот. Между другото    „На нас ни омръзна да ни обвиняват в това, че по някакъв начин определяме правилата на играта, че ги правим за себе си. Ние сме изразявали мнението, че партиите имат нужда от субсидии, за да не бъдат зависими от определени бизнеси, бизнесмени, олигарси и т.н. Докато защитаваме тази позиция, ние ставаме жертва от страна на почти всички политически сили, които се упражняват на наш гръб, че едва ли не това устройва само нас, а те са целите в бяло и се борят за падане на субсидиите. Не го правим напук. Това е начинът да покажем, че това не е проблемът.   каза Биков.  Биков обясни, че има техническа грешка в текста на закона. По думите му там не е уточнено ясно по какъв начин се разпределят субсидиите. Не е вината в Министерството на финансите. „В закона е казано е казано: „дават се по 11 лв. на глас от действителните гласове, подадени за партии и коалиции”. За кои партии и коалиции не е ясно”, добави той.  Искането на оставка на Горанов е пиарски ход, каза Биков.   обясни той.  ", "date": "2019.06.06", "title": "Тома Биков: 1 лев не е толкова малка субсидия, но съществуват рискове"}
{"url": "http://epicenter.bg/article/Krasimir-Karakachanov--Subsidiite-za-partiite-tryabva-da-badat-namaleni/185058/2/0", "text": "Субсидиите за партиите трябва да бъдат намалени. Това каза вицепремиерът и лидер на ВМРО Красимир Каракачанов в ефира на „Плюс-Минус” по Нова телевизия.  Той обясни, че съществува и вариант, при който може да бъде поставен таван на субсидията. Той обаче отново няма да гарантира равнопоставеност. „1 лев е символично, но пък, както виждате, с темата със субсидиите опозицията винаги спекулира, когато е в опозиция, а когато е във властта, не прави нищо. Ето, сега премиерът им предлага едно решение, парламентът ще го обсъди. Дали ще отидем на този вариант, или на вариант, при който субсидията има таван – пак няма да има равнопоставеност. Ако една партия е взела 300 000 гласа – дали ще вземе 300 000 лв. или по 10 000 лв., а друга партия е взела 1 млн. гласа – субсидията пак не е равнопоставена. В Германия законът е много простичък. Има определена субсидия, но над някаква рамка – например 5 млн. – няма субсидия”, каза Каракачанов.  „Ако търсим вариант, при които партиите да бъдат финансирани от държавата, за да не бъдат зависими от външно финансиране, това като че ли е по-добрият вариант, отколкото да ги лишиш от субсидия. Въпрос на обсъждане е, ще има дебат”, посочи още лидерът на ВМРО Красимир Каракачанов.", "date": "2019.06.06", "title": "Красимир Каракачанов: Субсидиите за партиите трябва да бъдат намалени"}
{"url": "http://epicenter.bg/article/Radev-kam-Putin--Rusiya-ima-myasto-v-izgrazhdaneto-na-AETs--quot-Belene-quot-/185059/2/0", "text": "Отношенията между Русия и България постепенно се възстановяват, заяви руският президент Владимир Путин в началото на срещата си с българския държавен глава Румен Радев. От своя страна българският президент изтъкна, че Русия има място в изграждането на АЕЦ \"Белене\".   Двамата президенти се срещнаха в Константиновския дворец в Санкт Петербург,    Една от ключовите теми бе взаимодействието в сферата на енергетиката (енергоресурсите представляват 75% от руския експорт за България). Обсъдено беше и сътрудничеството между двете страни, които тази година отбелязват 140 г. от установяването на дипломатически отношения, както и в други сфери, по-специално в хуманитарната и образователната област.  \" \"В началото на нашата среща бих искал да констатирам, че отношенията между Русия и България постепенно се възстановяват. В подкрепа на това говори и неголемият, но все пак устойчив ръст на стокооборота - за първото тримесечие на годината се отбелязва ръст от 2,8%. Като цяло, в абсолютни цифри, ние бихме могли да постигнем, разбира се, много повече, но -    \"Всичко това дава основания да отчетем, че в момента използваме неизползвани до този момент възможности да развиваме нашите отношения практически по всички направления. Много се радваме да ви видим, добре дошли. Надявам се, че Вашето пребиваване и работата на Петербургския икономически форум ще бъдат и интересни, и полезни\", завърши приветствието си Владимир Путин.  \"Благодаря Ви, г-н президент. Уважаеми дами и господа, преди всичко бих искал да благодаря за поканата да дойда още веднъж на посещение в Руската Федерация и да участвам в Петербургския икономически форум\", отбеляза в отговор българският президент.  \"Това е нашата втора среща, господин Президент, за толкова кратък период. Това е отчетлив сигнал за новата динамика в нашите двустранни отношения, основаващи са на дълбоки исторически, културни и духовни връзки. Това е сигнал, че и двете страни искат да развиват нашите отношения интензивно, конструктивно и на взаимноизгодна основа\", отбеляза Румен Радев.  \"Освен това, нашите отношения са изключително добри на ниво правителства и парламенти. България, както Ви е известно, е член на Европейския съюз и НАТО, но това не изключва развитието на интензивни отношения с Руската Федерация дори и в условията на съвременната сложна обстановка. Считам, че конструктивният диалог и конструктивното сътрудничество са ключът към мирната, просперираща и щастлива Европа\", подчерта българският президент.  \"Ние имаме изключително добри отношения с богати традиции в областите на науката, образованието, туризма. Ние сме стратегически партньори в сферата на енергетиката и имаме потенциал за задълбочаване на това сътрудничество. \", заяви още Радев.  \"В сферата на газовите доставки и транзита ние също имаме дългогодишно партньорство.  , изтъкна Румен Радев.   Това е втората му среща между двамата след разговора им в Сочи преди година. Тогава те заявиха, че пълноценният политически диалог между България и Русия е възстановен след 10-годишно прекъсване.  Този път, точно преди срещата им, Радев даде интервю пред руската държавна информационна агенция ТАСС, в което заяви, че Русия е сред най-значимите външноикономически партньори на България и изрази увереност, че строителството на втората АЕЦ \"Белене\" ще бъде завършено.  По-късно днес българският държавен глава и съпругата си Десислава Радева ще се срещнат и с представители на българската общност.    ", "date": "2019.06.06", "title": "Путин към Радев: Радва ни, че се активизираха отношенията ни на ниво правителства и парламенти"}
{"url": "http://epicenter.bg/article/Kiril-Ananiev--Prez-esenta-shte-vnesa-predlozhenie-za-nov-zdravnoosiguritelen-model/185064/2/0", "text": "„Няма да се откажа от това, което съм поел като ангажимент – промяна на здравноосигурителния модел. В момента сме в процедура на обобщаване, анализ и систематизиране работата на работните групи, което предполагам ще приключи до края на този месец. В резултат на това през юли месец ще направим нова кръгла маса, като ще представим този модел, който е най-предпочитан от представителите в работната група и отговаря най-много на визията на Министерството на здравеопазването“.  Това заяви министър Кирил Ананиев по време на блиц контрол в Комисията по здравеопазване към Народното събрание.  Той обясни, че след представянето на модела ще започне и подготовката на необходимите нормативни изменения, които ще бъдат внесени в парламента през есента. Относно Централизираната електронна система за закупуване на лекарствени продукти министърът посочи, че на 10.06.2019 г. Министерството на здравеопазването ще стартира първия етап от процедурата за закупуване на медикаменти за нуждите на лечебните заведения. Лечебните заведения могат да подават своите заявки от 10.06.2019 г. до 24.06.2019 г., като предмет на заявките следва да бъдат необходимите им лекарства за 2020 г. и 2021 г.  Паралелно с процедурата по набирането на заявки, ще бъде проведен и независим одит на електронната система. Целта е да бъде удостоверено, че системата гарантира сигурността и неприкосновеността на данните на различните потребители, както и че информацията не може да бъде манипулирани от трети лица.  След приключване на първия етап от процедурата и на одита чрез системата ще бъде обявена и самата обществена поръчка за закупуването на заявените от лечебните заведения лекарствени продукти, стана ясно още от думите на Ананиев.  ", "date": "2019.06.06", "title": "Кирил Ананиев: През есента ще внеса предложение за нов здравноосигурителен модел"}
{"url": "http://epicenter.bg/article/Menda-Stoyanova--Shte-podkrepim-subsidiyata-da-stane-1-lev--zashtoto-ni-omrazna-da-sme-boksova-krusha-/185065/2/0", "text": "За мен ще е интересно дали в пленарна зала ще бъде прието предложението за 1 лев партийна субсидия. Различните партии са заемали различни позиции през времето. Преди време, когато в зала гласувахме въпросите за референдума на Слави Трифонов и темата за партийните субсидии, от БСП напуснаха и казаха, че няма да гласуват. От БСП и днес отказаха да гласуват в комисия. Могат да не гласуват отново и в пленарна зала. Това за мен е бягство от отговорност. Те трябва да заемат ясна и категорична позиция, а не само да бягат.  Това каза в предаването \"Лице в лице\" по БТВ депутатът от ГЕРБ и председател на бюджетната комисия Менда Стоянова. \"Ние в ГЕРБ винаги сме били на позицията, че партиите трябва да получават държавни субсидии, за да има демокрация и партиите да не стават зависими. Днес Бойко Борисов ясно каза, че не може, защото само ГЕРБ ясно и категорично отстоява тази позиция, ние да сме боксовата круша и да отнасяме негативите. Виждате какво се случва сега - истерия и настройване на обществото срещу партийните субсидии. В пленарна зала ние ще подкрепим предложението за 1 лев партийна субсидия, защото не искаме всеки път някой да се упражнява върху нас. Не мога да прогнозирам дали предложението ще мине в пленарна зала\", добави тя.  \"Днешната декларация на Корнелия Нинова няма нищо общо с действителността. Докладът на ЕК е с препоръки и те са много по-меки от миналата година. Работим и по темата за събираемостта, и за антикорупционните мерки, и за образованието. Много страни са получили подобен доклад. Това е доклад във връзка с ежегодния преглед на бюджетните политики и в него има препоръки към всички държави в ЕС. Този доклад е много по-добър в сравнение с миналите години. В него има препоръки за всяка една държава, която работи в дадени посоки и трябва да положи още малко усилия\", разкри Менда Стоянова.  ", "date": "2019.06.06", "title": "Менда Стоянова: Ще подкрепим субсидията да стане 1 лев, защото ни омръзна да сме боксова круша!"}
{"url": "http://epicenter.bg/article/Borisov--Balgariya-e-na-peto-myasto-po-rast-na-BVP-v-Evropeyskiya-sayuz-/185067/2/0", "text": "Според официалните данни на Eurostat България е на пето място по ръст на БВП в ЕС. Това написа премиерът Бойко Борисов във Фейсбук.  През първото тримесечие на тази година растежът на икономиката ни е 1,2%, а на годишна база достига до 3,5%, уточнява премиерът, като пуска и     ", "date": "2019.06.06", "title": "Борисов  цитира Eurostat: България е на пето място по ръст на БВП в Европейския съюз "}
{"url": "http://epicenter.bg/article/Pencho-Milkov--1-lev-subsidiya-shte-dovede-do-obvarzvane-na-partiite-sas-senchestiya-biznes-i-oligarsite/185068/2/48", "text": "Освен, че предложението на ГЕРБ за 1 лев партийна субсидия е кризисен пиар, то би довело до обвързване на партиите със сенчестия бизнес и олигарсите. Това каза за предаването „Червена линия“ на Радио „Фокус“ Пенчо Милков, народен представител от ПГ „БСП за България“.  Според Милков намаляването на партийната субсидия е опит отново да бъде променен дневния ред, а целта на ГЕРБ – еднополюсен модел.  „Това е много голяма промяна от 11 лв на 1 лв. Министерски съвет и премиерът Борисов внесоха предложението днес след 9.00 часа сутринта, след което Бюджетната комисия беше свикана да разгледа това предложение, няколко човека от комисията да формират становището на цялата партия по един законопроект, който е абсолютна форма на кризисен пиар. Тези хора от управляващите непрекъснато, по подобие на един октопод, създават мастилени петна. Дойде доклада на ЕК с потресаващи констатации и за да не си говорим за тях, за истините, за обективното, моментално правят това предложение, което е кризисен пиар. Според мен това би довело до обвързване на партиите със сенчестия бизнес и олигарсите“, коментира Пенчо Милков.  Според него с 1 лев държавна субсидия партийна дейност не може да се извършва. Той обясни, че БСП ще има официална позиция за партийната субсидия след заседанието на Националния съвет на партията тази събота.  ", "date": "2019.06.06", "title": "Пенчо Милков: 1 лев субсидия ще доведе до обвързване на партиите със сенчестия бизнес и олигарсите"}
{"url": "http://epicenter.bg/article/Radev-sled-sreshta-s-Putin--Pravitelstvoto-da-ne-e-sramezhlivo--da-dogovori-po-niska-tsena-na-ruskiya-gaz/185069/2/0", "text": "България и Русия имат стратегическо партньорство в енергетиката и следва да възприемат много по-гъвкав подход и механизми по отношение на договорите за дългосрочни доставки на енергийни ресурси, тяхната актуализация и за намаляване на цените. За това призова днес държавният глава Румен Радев на срещата си с президента на Руската федерация Владимир Путин в Санкт Петербург, съобщиха от прессекретариата на държавния глава.  \"Възможностите за покупки на ограничени количества природен газ от други доставчици, но на много конкурентни цени, ще оказват в бъдеще все по-голямо влияние върху пазара на енергийни ресурси у нас и в региона\", посочи Румен Радев.  Българският държавен глава е на посещение в Русия за участие в престижния Петербургски международен икономически форум, в който свои представители имат десетки държави и стотици компании от цял свят. В първия ден от визитата си Румен Радев проведе среща и със своя колега Владимир Путин, на която бяха обсъдени редица теми от двустранните отношения в областта на енергетиката, икономическия обмен, отбраната, както и в сферата на образованието, науката и културата. Това е втората среща между двамата държавни глави след разговора им в Сочи през месец май 2018 година, на която беше възстановен диалогът на най-високо политическо ниво между България и Русия след десетгодишно прекъсване.  „Отношенията между Русия и България постепенно се възстановяват. Започваме да използваме резервите за активизиране на двустранните ни отношения в почти всички области. Пример за това е ръстът на стокообмена, който през първото тримесечие на 2019 г. се е увеличил с 2,8 на сто“, заяви в началото на разговорите президентът Владимир Путин. Българският държавен глава открои вековните исторически, културни и духовни връзки между България и Русия, които предполагат много по-активно двустранно сътрудничество в икономиката, енергетиката и културата.  Румен Радев посочи по време на срещата, че промените по отношение на цените, доставчиците и възможностите за диверсификация създават нова ситуация на газовата карта на Европа и вече са довели до много по-ниски цени на природния газ за редица държави в Западна Европа. Държавният глава припомни и че през миналата седмица беше сключен договор, с който на България бяха предоставени 300 млн. куб. метра газ през терминала за втечнен газ в Гърция. Това е 10% от годишното потребление на природен газ в страната ни и по думите на държавния глава постигнатата цена е „конкурентна и по-изгодна от цената на тръбния газ, който получаваме от Русия“.  „Има голям спад на цената на природния газ на борсите в Западна Европа и е време българското правителство да бъде не толкова срамежливо и по-активно и да подходи към преговори за цената на руския природен газ в България“, заяви след края на срещата президентът Радев в отговор на журналистически въпрос.  Държавният глава посочи, че не иззема по никакъв начин функциите на правителството, което следва да проведе тези преговори.  „Очаквам обаче правителството да се мобилизира и да търси решения за снижаване на цената на природния газ в България, защото от това зависи цената на отоплението и електроенергията на домакинствата, на стоките от първа необходимост и конкурентоспособността на българския бизнес“, заяви Румен Радев.  В отговор на въпрос за започналата процедура за привличане на стратегически инвеститор за изграждането на АЕЦ „Белене“ президентът припомни, че решението на българския парламент и правителството е този проект да се изпълни без държавни гаранции. България не може да поеме към момента финансовия риск за изграждането на втората атомна електроцентрала у нас и оттук-нататък е въпрос за привличане на стратегически инвеститори, които сами или в кооперация да участват за реализацията на този проект. Руската страна има желание да участва като държава, която предоставя технологията и осигурява нейната безопасност, но очаква и държавни гаранции по отношение на този крупен проект, добави още президентът.  Русия има готовност да продължи да съдейства и за поддръжката на военната техника на въоръжение в Българската армия, заяви още Румен Радев. „Модернизацията и цялостното превъоръжаване с нова военна техника отнема много години и отнема много ресурси, така че ние по най-добрия начин трябва да поддържаме това, което имаме в момента“, посочи още президентът. По време на срещата от руска страна бе поставен и въпросът за постигане на споразумение за използваните руски лицензи от българската отбранителна промишленост.  Утре държавният глава ще направи изказване в президентския панел на Международния икономически форум в Санкт Петербург, посветен на изпълнението на целите за устойчиво развитие на Организацията на обединените нации до 2030 година. Румен Радев ще проведе двустранни срещи с генералния секретар на ООН Антониу Гутериш и с министър-председателя на Армения Никол Пашинян.  ", "date": "2019.06.06", "title": "Радев след среща с Путин: Правителството да не е срамежливо, да договори по-ниска цена на руския газ"}
