{"url": "http://epicenter.bg/article/Yordan-Tsonev--Glavniyat-prokuror-izpalnyava-obeshtanieto-si-da-tarsi-otgovornost-ot-vsichki--VIDEO--/205430/2/0", "text": "„  Виждам, че и Гешев, и службите работят в посока, която българското общество отдавна очаква”.   Така заместник-председателят на парламентарната група на ДПС Йордан Цонев коментира акциите в Комисията по хазарта и офиси на Васил Божков от последните дни, предаде Нова тв.    „Ние не приехме да участваме в дебатите по промените в Закона за хазарта, защото всеки опит да се наложи ред в това законодателство среща съпротива и обвинения в лобизъм. Това не носи дивиденти на никоя политическа сила”, каза още Цонев.    Според него хазартът, повече от всеки друг бизнес, се нуждае от ясна законова регулация и строг контрол.    „Финансовият министър Владислав Горанов правилно се ориентира да промени контрола – да го направи едноличен, за да има ясна отговорност”, смята депутатът от ДПС.    Той коментира и темата за лева и еврото и пътя ни към еврозоната.    „ ”, каза Цонев за приетото в четвъртък решение за фиксиран курс от 1.95583 лева за евро след влизането в ЕРМ 2.    Текстовете по решението бяха съгласувани след срещи на Горанов и управителя на БНБ Димитър Радев с парламентарните групи. Документът не беше подкрепен единствено от БСП.    \" , заключи Цонев.  ", "date": "2020.01.31", "title": "Йордан Цонев: Главният прокурор изпълнява обещанието си да търси отговорност от всички (ВИДЕО) "}
{"url": "http://epicenter.bg/article/Parlamentat-zadalzhi-pravitelstvoto-da-vzeme-merki-za-zashtita-na-vaglishtnite-tsentrali-/205453/2/0", "text": "Парламентът задължи правителството да предприеме мерки в защита на производствения капацитет на въглищните централи, предаде репортер на Агенция „Фокус“.    Това се случи след разискванията, инциирани от БСП за бъдещето на въглищните централи. Първоначалното предложение на левицата претърпя редакция по предложение на ПГ на ГЕРБ.    Единодушно със 156 гласа „за“ народните представители задължиха Министерски съвет чрез министъра на енергетиката в срок до 29 февруари 2020 г. да предприеме всички необходими мерки за нормалното функцониране на ТЕЦ „Марица изток“ 2 в това число и чрез увеличаване на капитала на дружеството от страна на БЕХ, с цел гарантиране на енергийната сигурност на страната, независимо от становището на ЕК по този въпрос.    Народното събрание задължи още кабинета да предприеме всички необходими мерки за недопускане в дългосрочен план прекратяване на функицонирането или ограничаването на производствения капацитет на въглищните топлоелектрически централи от групата на БЕХ.    Народните представители възложиха на правителството да предприеме действия за присъединяване на България към платформата „Въглищни региони в преход“ без поемане на ангажименти за закриване на въглищни централи.  ", "date": "2020.01.31", "title": "Парламентът задължи правителството да вземе мерки за защита на въглищните централи "}
{"url": "http://epicenter.bg/article/Vezhdi-Rashidov--Da-napravim-Balkanite-nay-interesnata-destinatsiya-za-kulturen-turizam/205477/2/0", "text": "  Председателят на парламентарната комисия по култура и медии Вежди Рашидов предложи днес България и съседните държави да обединят усилия и Балканите да се превърнат в най-интересната дестинация за културен туризъм. Това стана по време на срещата – дискусия в София, организирана от Министерството на туризма, на която присъстваха министър Николина Ангелкова и гостуващият у нас гръцки министър на туризма Хари Теохарис. Вежди Рашидов бе гост на форума и подкрепи усилията на българската страна за реализирания ръст в туризма.   „ Сигурен съм, че с общи усилия можем да направим Балканите най-привлекателната дестинация за културен туризъм, защото нашият район е с изключително богато наследство, земя на древни цивилизации. Защо да не направим своеобразен триъгълник – например от Анталия през Атина до Варна и заедно да покажем на туристите уникалните паметници на трите държави.”, заяви Вежди Рашидов.    Той е убеден, че сътрудничеството между България и Гърция ще спомогне за разкриването на безценното ни наследство пред още по-голям брой туристи.  ", "date": "2020.01.31", "title": "Вежди Рашидов: Да направим Балканите най-интересната дестинация за културен туризъм"}
{"url": "http://epicenter.bg/article/Zaharieva-i-Chavushoglu-obsadiha-zadalbochavane-na-satrudnichestvoto-v-energetikata-i-targoviyata-/205478/2/0", "text": "Задълбочаването на сътрудничеството между България и Турция в областта на енергетиката и търговията, сигурността и борбата с тероризма, ситуацията в Близкия Изток и Северна Африка, както и актуални въпроси от дневния ред на Европейския съюз бяха сред основните теми на разговор между вицепремиера и министър на външните работи Екатерина Захариева и турския ѝ колега Мевлют Чавушоглу, който е на първото си официално посещение у нас. Това съобщиха от пресцентъра на министерството на външните работи.    „Щастлива съм да Ви посрещна в София след множеството срещи помежду ни на различни международни форуми. Радвам, че точно аз съм Ваш домакин на първото Ви официално посещение у нас – обърна се към колегата си министър Захариева. - Между нашите две държави съществува приятелство и устойчиво сътрудничество. Това партньорство и приятелство постоянно се разширява. То се основава на принципите на добросъседство, доверие и взаимно уважение. Турция е наш съсед, съюзник в НАТО и много важен партньор в борбата с незаконната миграция, с тероризма и радикализацията.“    Екатерина Захариева изрази още веднъж съболезнования във връзка със неотдавнашното земетресение в Източна Турция, като поднови предложението за помощ от страна на България, изразено от нея пред колегата й още в първите часове след труса на 24 януари.    Двамата министри изтъкнаха отличния диалог на високо равнище като предпоставка за реализиране на потенциала между двете страни. Бе договорено възможно най-бързо провеждане на междуправителствено заседание като преди това се състои и заседание на смесената комисия за икономическо сътрудничество.    Екатерина Захариева подчерта добрите икономически връзки между България и Турция, като отбеляза постоянното нарастване на стокообмена. За 2018 г. той е над 4 млрд. евро, а по първоначални данни за 2019 г. отбелязва ръст от 11 %. Външният ни министър изтъкна необходимостта от разширяване на съществуващите ГКПП-та, тъй като интензивните търговски връзки създават и интензивен трафик, за който трябва да се осигури плавно преминаване. По отношение на транспортните връзки министър Чавушоглу съобщи, че през юни се открива пътническа морска линия между Бургас и Истанбул.    По време на преговорите бе отбелязано и доброто сътрудничество в областта на туризма, обсъдена бе и идеята на председателя на Комисията по култура в Народното събрание Вежди Рашидов България и Турция заедно да предложат Желязната църква „Свети Стефан“ в Истанбул да бъде включена в Списъка на световното наследство на ЮНЕСКО.    Сред акцентите в срещата бе и важното партньорство в областта на енергетиката. Министър Захариева отбеляза, че чрез изграждането на „Балкански поток“ сътрудничеството между двете страни ще се засили. „Турция е важна и за диверсификацията на източниците на газ, тъй като е част от Южния газов коридор, а нашата страна е пряко свързана с неговото развитие с проекта за интерконектор между Гърция и България“, подчерта тя.    Двамата министри обсъдиха и приноса на Турция във връзка с борбата с миграцията, като българският вицепремиер отбеляза, че за България прилагането на съвместното изявление между ЕС и Турция от 18 март 2016 г. е ключово за овладяването на мигрантския поток към Европейския съюз.  „България не е просто съсед за Турция – тя е приятелска държава и нашето сътрудничество служи за пример в региона – каза Мевлют Чавушоглу. – Когато работим заедно, можем да преодолеем всякакви изпитания, както се случва при борбата с нелегалната миграция.“    Той изтъкна отличното сътрудничеството между двете страни, като изрази надежда стокообменът да достигне 10 млрд. евро. Според турския външен министър в областта на енергетиката България и Турция могат да се превърнат в център на енергийна сигурност. Той благодари за подкрепата, която страната ни оказва по отношение на преговорите с Турция по разширяването на ЕС, а министър Захариева подчерта, че тази подкрепа ще продължи, както и за европейския път на страните от Западните Балкани.    По отношение на ситуацията в Близкия изток и Северна Африка събеседниците се обединиха около мнението, че единствените решения на конфликтите са на масата на преговорите, от значение е започването на политически диалог и в Сирия, и в Либия. Министър Захариева изрази надежда, че постигнатите договорености в рамките на Берлинската конференция ще бъдат изпълнявани от всички страни.   ", "date": "2020.01.31", "title": "Захариева и Чавушоглу обсъдиха задълбочаване на сътрудничеството в енергетиката и търговията "}
{"url": "http://epicenter.bg/article/Prof--d-r-Kantardzhiev--Koronavirusat-mozhe-da-bade-diagnostitsiran-za-nyakolko-chasa/205479/2/0", "text": "За няколко часа у нас може да бъде диагностициран идващият от Китай коронавирус. Това каза за предаването за Агенция „Фокус“ директорът на Центъра за заразни и паразитни болести проф. д-р Тодор Кантарджиев. Той уточни, че това вече е възможно, благодарение на получените в центъра реактиви за доказване на вируса. Обикновено за 4-5 часа диагнозата може да бъде поставена, уточни Кантарджиев. „Методите са надеждни само ако пациентът има развитата клинична картина на заболяването: пневмония и дихателна недостатъчност. Материалите трябва да се изпратят с кратка епидемична анамнеза и да не се разглеждат като материали, който от грип или друго местно заболяване. Материалите трябва да се изпращат пакетирани по начина, описан на сайта на Националния център по заразни и паразитни болести, с подписа на лекуващия лекар и епидемиолог. Лекуващият лекар трябва да е инфекционист или реаниматор от болница. Тогава резултата е надежден“, обясни той. Проф. д-р Тодор Кантарджиев допълни, че 80% от болните имат двустранна бронхопневмония, а 15% правят респираторен дистрес и трябва да бъдат на командно дишане с допълнително подаване на кислород. Световната здравна организация е ангажирала държавите да проведат собствени мерки и правила за повишаване на контрола на разпространението на заболяването, което взе епидемични размери в Китай и за един месец надмина мутиралия вирус от 2002 г. У нас още преди дни е сформирана оперативна група, които набелязват тези мерки, поясни проф. Кантарджиев.   Реактивите бях заявени преди 3 седмици и вече са налични. Тестовете за диагностика са синтезирани на основание доказаните вируси от Китайския център за контрол и превенция на заболяванията. С тях ще бъдат изследвани само лежащо болни хора, със симптоми на заразата.    Противоепидемичните мерки при коронавируса са същите като тези срещу грипа, каза още той и препоръча да не се пътува в засегнатите от заразата държави, ако не е наложително.", "date": "2020.01.31", "title": "Проф. д-р Кантарджиев: Коронавирусът може да бъде диагностициран за няколко часа"}
{"url": "http://epicenter.bg/article/Borisov-kam-Zelenski--Balgariya-kategorichno-podkrepya-teritorialnata-tsyalost-na-Ukrayna-/205480/2/0", "text": "Министър-председателят Бойко Борисов проведе телефонен разговор с президента на Украйна Володимир Зеленски. Разговорът се състоя в присъствието на заместник-председателя на Народното събрание Валери Симеонов. Това съобщиха от правителствената информационна служба.    „Високо оценяваме отличните отношения между България и Украйна, които се характеризират с взаимно уважение и приятелско сътрудничество, развиващи се особено динамично и ползотворно през последните години“, изтъкна премиерът Борисов пред Зеленски. Българският министър-председател посочи, че за доказаната връзка между двете страни съществена роля оказват културната, духовната и езиковата близост, както и споделяните ценности.    В хода на телефонния разговор премиерът Бойко Борисов отбеляза, че България е последователна в категоричната си подкрепа както за суверенитета, независимостта и териториалната цялост на Украйна, така и за нейните европейските и евроатлантическите аспирации.    Министър-председателят Борисов акцентира, че страната ни бе сред първите държави, ратифицирали Споразумението за асоцииране между Европейския съюз и Украйна, и подкрепили въвеждането на безвизов режим за украинските граждани за пътуване в ЕС.    „Много важен и градивен елемент на двустранните ни отношения е над 200-хилядната българска общност в Украйна, която винаги сме разглеждали като мост на приятелство и сътрудничество между нашите страни“, категоричен бе министър-председателят Борисов.    Премиерът Борисов и Валери Симеонов изтъкнаха пред президента Зеленски, че изключително важно е Болградският район, населен предимно с украински граждани от български произход, да запази административно-функционалната си цялост в настоящите му граници като самостоятелен окръг. Министър-председателят добави също, че от голямо значение за децата от Болградския район е изучаването на български език. Фокус бе поставен и върху подобряването на инфраструктурата в региона, което пряко влияе върху икономическото му развитие.    „Убеден съм, че продължаването на политиката на съхранение на традициите, езика, културата и обичаите на българската общност в Украйна, е най-добрата гаранция, че българското национално малцинство и занапред ще има ключова роля за сътрудничеството на Украйна с България и ЕС“, каза още министър-председателят Бойко Борисов. Акцент в телефонния разговор бе реализирането на постигната договореност между двете страни за откриване на българско училище в Одеса.    Премиерът Бойко Борисов и президентът Володимир Зеленски се разбраха да работят още по-активно по всички тези въпроси от взаимен интерес. В най-скоро време българска делегация на високо ниво ще посети Украйна, за да бъдат обсъдени поставените теми. А от своя страна президентът Зеленски отправи покана към премиера Борисов да му гостува в Украйна.  ", "date": "2020.01.31", "title": "Борисов към Зеленски: България категорично подкрепя териториалната цялост на Украйна "}
{"url": "http://epicenter.bg/article/Karakachanov-shte-predstavi-v-Bitolya-knigi-na-voenno-istoricheska-tematika-/205483/2/0", "text": "Книги на военно-историческа тематика ще бъдат представени от вицепремиера и министър на отбраната Красимир Каракачанов пред обществеността в град Битоля, Република Северна Македония. Поканата за участие в събитието е на сдружението Културен център „Иван Михайлов“ в Битоля. Това съобщиха от пресцентъра на министерството на отбраната.    Срещата на министър Красимир Каракачанов с обществеността е в Културния дом в Битоля от 12.00 ч. в събота, 1 февруари. На нея ще бъдат представени исторически, биографични и документални книги за български военачалници и събития от общата ни военна история.    Министърът на отбраната Красимир Каракачанов ще запознае присъстващите на срещата с исторически факти за личности като полковник Борис Дрангов, виден военачалник и военен педагог, известни и по-малко познати дейци на национално-освободителното движение в Македония и Одринска Тракия, бележити български офицери, родом от Македония, моменти от войните за национално обединение на българския народ през ХХ век и други теми.    Инициативата на Културния център „Иван Михайлов“, в която се включва министър Красимир Каракачанов (историк по образование и автор на книги и научни статии по българска история), цели да подпомогне общото разбиране за съвместните исторически дати и събития от двете страни на границата.    По-късно заедно с представители на местната общественост министърът на отбраната Красимир Каракачанов ще почете паметта на полковник Константин Каварналиев, герой от Междусъюзническата война (загинал през 1913 г. за освобождението на Македония). Те ще поднесат венци и цветя пред паметника на полк. Каварналиев, който бе възстановен с усилията на Министерството на отбраната през 2019 г. след десетилетия на забвение.  ", "date": "2020.01.31", "title": "Каракачанов ще представи в Битоля книги на военно-историческа тематика "}
{"url": "http://epicenter.bg/article/Vmesto-uchitel-diktovkata-shte-bade-puskana-na-audio-zapis-/205484/2/0", "text": "Министерството на образованието и науката внася промени в начина на провеждане на националното външно оценяване по български език и литература след 4 клас. Занапред диктовката ще бъде пускана на аудио запис, вместо да бъде четене от учител, каквато е практиката до момента.    Причината – необходимостта от еднакви условия за всички ученици при провеждането на изпитите, което до доведе и до еднакъв стандарт при оценяването на знанията на четвъртокласниците.    „Това е в духа на всички международни стандарти за провеждането на изпити. По този начин, освен възможността да се избегнат говорни проблеми, неточна комуникация или неподходяща сила на гласа при отделни учители, се създават условия диктовката да е прочетена при изпълнение на съответните механически изисквания за четене и диктовка, с темпо, съобразено с възможностите на учениците в 4 клас“, обясни образователният министър Красимир Вълчев по време на днешния парламентарен контрол.    Той не се съгласи с твърденията, че промяната с диктовката е направена в последният момент като обясни, че това изискване е обсъдено още преди началото преди учебната година.    Диктовката ще бъде с ясна дикция и няма да предвижда поставяне на пунктуационни знаци, които не са учени от учениците, увери просветният министър. Предвиждат се и изключения.  Предвидили сме и ситуации, при които при непредвидими обстоятелства би се наложило диктовката да се чете от учител като за целта от всяко регионално управление по образованието ще бъдат употребени такива лица, каза министърът.    За другото ново изискване - отбелязване на отговорите на бланка, се цели, по думите на Красимир Вълчев, намаляване на административната тежест при проверка на училищата.    Децата ще имат възможност предварително да се упражняват върху подобни бланки, които ще бъдат раздадени на училищата в началото на втория учебен срок. ", "date": "2020.01.31", "title": "Вместо учител диктовката ще бъде пускана на аудио запис "}
{"url": "http://epicenter.bg/article/Prof--Nikolay-Radulov--Zapisite-s-prezidenta-i-generala-sa-nezakonni-/205425/3/0", "text": "Това не са някакви СРС-та, а някакви откъси - части, парчета. СРС по никакъв начин не могат да бъдат рязани и манипулирани, защото това ще означава, че разговорите не отговарят на това, което ние слушаме. Това е забранено.    Това заяви преподавателят по национална сигурност в НБУ проф. Николай Радулов пред БНР.    Според Радулов \"и старият, и новият закон дават едно неограничено право на подслушване, на който и да било български гражданин на територията на страната\".    \"Тактически ход на службите е да подслушват на ръба на закона лица, които са свързани с интересуващи ги други лица\", допълни професорът.    Радулов е категоричен, че записите може да са резултат от скърпване от най-различни телефонни разговори. \"Ние не сме сигурни и за участниците в тези разговори, и след като имаме приключило дело, е очевидно, че до явяване в съда не е стигнало\", каза той.    Ако това СРС е изпозвано, би следвало в рамките на 10-дневен срок или да се създаде на негова база веществено доказателство, или документите, материалите и всичко, което е свързано с този способ, да бъде унищожено, обясни проф. Николай Радулов и заяви, че ако не бъде унищожено, е престъпление.    \"Практика е да се бавят с унищожаването на такива материали, защото твърдят, че има много и има процедура. Несъмнено е, че е престъпление използването на такива материали, който и да разрешава огласяването им\", смята той.   Подхвърлянето в публичното пространство на някакви недовършени фрази може и да има някакви цели, завърши Радулов.    Теодор Славев от Института за правни инициативи коментира също пред БНР, че \"в кампанията си за главен прокурор Гешев имаше възможност много пъти да тълкува разделението на властите, но очевидно не го е разбрал, защото президентската институция е особена - имунитетът и мандатът е особен. Не случайно конституционният законодател е предвидил президентът и вицепрезидентът не могат да бъдат разследвани по реда на наказателното производство - именно заради такива случаи\".    Славев коментира, че има основание по чл. 175, ал. 5 от Закона за съдебната власт Висшият съдебен съвет да разгледа случая и би могло да се твърди, че има основания Иван Гешев да бъде отстранен, защото има незаконни действия на прокуратурата, но точно прокуратурата пък би трябвало да каже, че тези действия са незаконни.    \"Стана ясно, че записите са правени през април 2019 г., а тогава имаше друг главен прокурор. Означава ли, че г-н Сотир Цацаров е разпъвал чадър над президентството и над други институции? Второ - на 31 юли 2019 КПКОНПИ излиза с решение, че спрямо Румен Радев няма конфликт на интереси. Това означава ли, че върху комисията е оказван натиск и съответно би ли трябвало да бъде разследван предишният ѝ председател, а и сегашният, ако това е в случай на продължаващо престъпление оказан натиск\", обясни Теодор Славев.    И според него записите са незаконни и са съшити с бели конци, а СРС-тата са предупреждение към президента да не предлага твърде радикални неща като промени в Конституцията, свързани с отчетността на главния прокурор.    Славев уточни, че е станало ясно, че по инициатива на ДАНС е подслушван натовски генерал (Цанко Стойков - командир на ВВС, бел.ред.), а не по инициатива на КПКОНПИ, която е оправомощена да поиска използването на СРС.    Бюрото за контрол на СРС трябва да бъде сезирано, за да се произнесе по какъв начин са събрани и има ли нередност, категоричен е той.", "date": "2020.01.31", "title": "Проф. Николай Радулов: Записите с президента и генерала са незаконни "}
{"url": "http://epicenter.bg/article/Posleden-den-za-kandidatstvane-za-zemedelski-subsidii/205433/4/0", "text": "31 януари е последният срок, в който земеделците, кандидатствали по схемите за обвързано подпомагане за плодове и зеленчуци, трябва да предоставят документи за произведено и продадено определено количество продукция. Ако няма доказателства за реализиране на продукцията, фермерите няма да получат финансова помощ, уточняват от фонд \"Земеделие\".    За да получават субсидии по направлението за обвързана подкрепа, всяка година фермерите доказват с фактури, че са произвели и продали определени количества плодове и зеленчуци.    Количествата за произведена и реализирана продукция са заложени в изисквания, определени от министерството на земеделието. Идеята е да бъдат подкрепени само фермерите, които работят на светло според изискванията на данъчното законодателство, а не да се финансират непроизведени, но декларирани количества.    Въпреки изискването за финансови документи, доказващи реализирани на плодове и зеленчуци, градинарите се съмняват, че злоупотребите продължават като се предоставят фалшиви фактури, с които се източва бюджетът по мярката.", "date": "2020.01.31", "title": "Последен ден за кандидатстване за земеделски субсидии"}
{"url": "http://epicenter.bg/article/Mirela-Kostadinova--/205446/11/105", "text": "Смели мъже като него днес трудно могат да бъдат разбрани. Те като, че ли не са от земния свят. Но върху техните гърбове и дух още се крепи ограбената ни и унижена родина. Името на Иван Попхристов, или както още е известен Ванката, няма да срещнете в учебниците по история. Една година преди да загине Христо Ботев пише във вестник „Знаме” от 6 юли 1875 г.: „Един само хаджи Димитър, „Черното хлапе” и Ванката можаха да намерят пари и без ничия помощ, а напротив при множество завист и преследвания, да преминат Дунава и да осъществят идеята на Раковски”.  Съвсем млад Иван Попхристов отива при брат си Райчо Попович в румънския град Плоещ. Попада сред младите български емигранти завладяни от идеята за освобождението на България. Тук за първи път се среща с Хаджи Димитър и Стефан Караджа. Брат му, който имал петролни извори край село Бузоу, поддържал връзки с двамата воеводи и е оценяван от революционната емиграция като „един от най-добрите българи”. Хаджи Димитър скоро вижда в Иван Попхристов уменията му във военното изкуство и борбения му дух. Предлага му да влезе в неговата чета. Назначава го за писар на дружината - длъжност трета по значимост. Младият мъж става после тактик и стратег на военните действия. Той обучава на стрелба и военни упражнения бъдещите четници в гората край село Бузоу, където са петролните кладенци на брат му. Изготвя бойния път към Балкана, избира предварително мястото за преминаване през Дунав. Написва Военния устав за дисциплинарния ред по отношение на воеводите и четниците, а също и клетвата. В него е и списъка с четниците, които са 125 човека. Разделя десетниците в четите – всяка група е по 10 души, грижи се за постовете и охраната, както в почивките, така и във военните тежки сражения, водени на четири места в Павликенския край. Брат му Райчо също взема важно участие при подготовката – въоражава и облича поборниците със собствени средства. Доставя „иглянки” пушки и патрони от Русия, дрехи, обувки, калпаци и раници. Той дарява цялото си състояние за великата идея – България да бъде свободна. По-късно помага за въоръжаването на Ботевата чета и след Освобождението се завръща в родното Габрово като бедняк. Ванката Попхристов заедно с Хаджи Димитър и Стефан Караджа влиза в състава на „Привременното правителство в Балкана” и подписва прокламацията към българския народ. Неговият подпис стои и под историческото писмо до султан Абдул Азис и това до представителите на великите сили в Цариград от юли 1868 г. Никола Обретенов разказва в своите спомени, публикувани от Захари Стоянов, че на 3 юли 1868 г. четниците се събрали в чифлика на един българин във влашкото село Петрушан, близо до Гюргево. Привечер пристигат воеводите и нареждат мъжете да се облекат с въстаннически дрехи и да се въоръжат. Те се стягат бързо, слагат на главите си калпаци с малки лъвчета, грабват оръжието и натоварват раници на гръб. Една от красивите униформи е тази на Стефан Караджа – панталони от бяло сукно със сребърни ширити, палтото му със сребърни копчета, а на калпака му перо. Хаджи Димитър пък е облечен с дрехи изработени от сиво брашовско сукно.  Четата тръгва през нощта към Дунав и на разсъмване се установява на един остров намиращ се срещу село Вардим, Свищовско. Избран е байрактарят. При вида на знамето с величествения лъв изписан върху зелен копринен плат, Стефан Караджа и някои от въстанниците заплакват... Ванката чете клетвата, която смелите мъже повтарят на висок глас: „Аз пред Бога и пред народа в името на нашето драгоценно отечество заклевам се, какво залагам прижелявам живота си за борба с неприятелите на народа да си до последното си издъхване ще бъда верен на този подвиг, няма да се подлъжа и подкупя за никакво имане, щото да работя срещу народа си, или за полза на други или за лична користна полза, приемам сичките длъжности, които ми се четоха в закона: ако не остана верен на тази клетва, Бог да ме порази изясно и юнаците да ме съдят и наказват според Закона.” Текстът е написан от самия него и е публикуван в неговата политическа брошура „Законът” - съхранена и до днес в Народната библиотека. След полагане на клетвата, всички се отправят към българския бряг. Денят е 4 юли 1868 г. Една известна литография „Клетвата на четата на Хаджи Димитър и Стефан Караджа на българския бряг” и до днес разказва за този ден. Тя е изработена от художника Хенрих Дембицки, полски революционер. Той работи като учител по рисуване в гимназията в Браила, където се запознава с Христо Ботев. Дембицки сътрудничи във вестниците „Будилник” и „Тъпан” и илюстрира теми от публикациите на Христо Ботев. Застъпник е на българската кауза. Литографията му е отпечатана през 1869 г. и е съхранена във фондовете на експозиция „Българско възраждане” на Историческия музей в Пловдив. В бой при Канлъ-дере Ванката Попхристов е ранен тежко в крака. В биографията му пада тъмнина. Едни разказват, че е загинал на Бузлуджа. Други – по път за месността. Писателят Минчо Минчев пише в книгата си „Стряха над Янтра”: „В рапорта си до валията на Дунавския вилает от 23 юли 1868 г. Мидхад паша между другото съобщава, че един от двамата писари на четата, ранен тежко в крака, се самоубил в момент, когато бил ограден от турците, като преди това успял да убие един юзбашия, едно заптие и един цивилен турчин”. Това установява и Захари Стоянов, който разпитва оживели четници. „Китката на четата” – така авторът на „Записки по българските въстания” нарича Ванката Попхистов.  Той е приятел с Любен Каравелов, който научавайки за смъртта му посвещава стих:    Ти реши, о брате,  отвъди да стъпиш,  майка да избавиш,  народ да откупиш.    Ти изпълни вече  длъжностите свои  и показа пътя  на другари твои.    Ти умря юнашки  за своето племе  и посея редом  за свобода семе.    Скоро щат и тия  да ти бъдат гости  и щат да положат  и своите кости. Иван Попхристов е роден в Габрово на 25 септември 1843 г. След завършване на основното си образование, при известните учители Цвятко Недев Самарджиев, Христодул Костович и Тодор Бурмов, шеснадесетгодишното момче заминава за Русия. Къде и какво е следвал там до 1862 г. не е известно, но се пази свидетелство №495 от Московската ІІІ реална гимназия с дата 2 август 1862 г. подписано от директора, статски съветник и кавалер Грифцов, че педагогическият съвет при гимназията го признава след положен изпит, достоен да постъпи в университет. Изпитван е още по руски, латински, френски и немски, по история, география, математика, физика и закон Божи. Получил е удоволетворителна и твърде удоволетворителна оценка. Избрал е военна кариера, защото през началото на октомври е външен юнкер в Александрийския сиротски кадетски корпус. Последният е бил закрит и Ванката Попхристов е преведен в Трето Военно Александровско училище, където постъпва на 25 август 1863 г. Чрез разрешение му позволяват да живее в Москва една година в Перечистенка, на Арбатенска улица, а по-късно пак там, в дом Опуков №1. Трето Военно Александровско училище завършва на 23 май 1864 г. и е произведен прапоршчик със зачисление в Нижегородкия драгунски полк, тогава на името на Вюртембергския крал. Участва в покорението на западния Кавказ. Награден е със сребърен медал на Георгиевско-александровска лента с надпис: „За покорение на Западен Кавказ 1859-1864 г.” и кръст за служба на Кавказ. Повишен е в чин поручик. Следващата година се уволнява по домашни причини. През април 1867 г. той е в Одеса, където митницата му издава свидетелство, че има свой револвер №31449, което е заверено от Одеския турски консул. Отпътува за България. По разкази на неговата сестра, е извикан от родителите си в Габрово, защото турците имали сведения за подготвяне на въстание, а между организаторите са и братята му. За да разберат къде се укриват, турците затварят баща му, както и най-големия му брат Илия Христович тогава учител в Русе. В затвора попада и Илия Стойнов, женен за сестрата на Ванката Попхристов и негов зет. Тя е обвинена, че е ходила в Румъния да пренася комитска кореспонденция. Ванката Попхристов е добър публицист, но ранната му смърт не позволява да разкрие до край тази способност. Първият му ръкопис открит в архивите му е „Раните на Българско” написан на френски език.  Вторият е „Закон”, съдържащ текстове „за привременното правителство” , „за войводити”, „за войникът”, „клетва на войникът”, „клетва на войводата”. Този „Закон” е написан преди Наредата на Апостола на Свободата Васил Левски. Законът е оценен като най-стария проект за Конституция на България. Ванката Попхристов пръв у нас има идея за устройство на държавата ни, за разделяне на властта, за нуждите от здраво управление, охрана на върховните обществени интереси от произволи. Оценката е дадена още през 1928 г. от подполковник Иван Стойчев. Много годинии са минали от тогава. Но от безсмъртният му подвиг няма и следа. Ванката Попхристов си отива от живота само на 25 години. Търпим срам и укор. Няма паметник дори, който да напомня за този славен българин. Нито знак, на мястото, където загива или се самоубива за свободата ни. Само паметна плоча върху старата кооперация „Балкан” в родния му град посочва, че на това място е била бащината му къща.", "date": "2020.01.31", "title": "Мирела Костадинова: Ванката Попхристов прави най-стария проект за българска конституция"}
{"url": "http://epicenter.bg/article/Izleze-noviya-roman-na-britanskiya-pisatel--obshtestvenik-i-intelektualets-Ian-Makyuan/205448/6/0", "text": "На 31 януари четем новия, болезнено актуален роман на големия британски писател, общественик и интелектуалец Иън Макюън!    (превод: Иглика Василева, 112 стр., цена: 12 лв.)  е находчива, свежа, умопомрачително забавна политическа притча, провокирана от темата БРЕКЗИТ. Джим Самс претърпява метаморфоза. В предишния си живот е бил пренебрегван и мразен, но сега в новото си превъплъщение той става най-силният човек в Англия. Неговата неотложна мисия е да изпълни волята на народа. Нищо не е в състояние да му попречи: нито опозицията, нито несъгласните с него в собствената му партия. Нито дори правилата на парламентарната демокрация. С типичното за него интелигентно перо, с проницателност и хапливо чувство за хумор Иън Макюън отдава почит на най-известното произведение на  Франц Кафка, за да ни опише с болка една Англия, която никога вече няма да същият остров.    се нарежда сред колосите на съвременната европейска литература. Носител на множество национални и международни отличия, тойсе превърна в емблема на постмодернизма и хуманизма с романи като „Изкупление”, „На плажа Чезъл”, „Дете във времето“, „Амстердам”. „Невинният“ притежава характеристиките на образцов трилър, а „Черните кучета” третира универсалната тема за човешките взаимоотношения, за вечното надбягване на доброто и злото в самите нас.   Повечето романи на Макюън имат филмови версии по негов сценарий. У нас са издадени и съдебната драма „Законът за детето”, романът мистификация „Операция „Сладкоугодник” и безподобният римейк на „Хамлет”, озаглавен „В черупката”. Освен че е един от най-интересните съвременни разказвачи, Иън Макюън е известен и с непримиримостта си към всякакви форми на дискриминация, екстремизъм и ограничаване на човешките свободи.     ***   ТАЗИ СУТРИН ДЖИМ САМС, умен, но не и прозорлив, се събуди от неспокойните си сънища, за да открие, че се е преобразил в гигантско същество. Известно време остана да лежи по гръб (не беше любимата му поза) и с ужас изгледа отдалечените си ходила и малобройните си крайници. Само четири, разбира се, и съвсем не лекоподвижни.   Собствените му малки кафяви крачка, към които вече изпитваше известна носталгия, сега щяха да ритат игриво във въздуха, макар и безпомощно. Лежеше спокойно, решен да не се паникьосва. Някакъв орган, дебело и влажно слузесто парче месо, клечеше в устата му – отвратително, особено като се размърдваше по собствена воля, за да обходи огромната устна кухина, а ето, установи той със стаена тревога, после се плъзна и по множество зъби. Загледа се по цялата дължина на тялото си. Окраската му от раменете до глезените беше бледосиня, с по-тъмносини ивици около врата и китките и с бели точки, разположени във вертикална линия по неразделения му на сегменти гръден кош, над който на пориви полъхваше лек бриз и донасяше не неприятната миризма на разлагаща се храна и етилов алкохол, която, реши той, беше неговият дъх. Зрителното му поле беше силно стеснено  – о, за сложно устроено око  – и всичко, което виждаше, бе в потискащо ярки цветове.   Започваше да разбира, че по силата на някакъв гротесков обрат неговата уязвима плът сега се намираше извън скелета му, който следователно бе станал напълно невидим за него. Каква утеха би било да успее да зърне онова обикновено седефенокафяво!   Всичко това беше достатъчно обезпокоително, но когато се доразсъни, си спомни, че е ангажиран с важна, поверена единствено на него мисия, макар че за момента не можеше да си спомни в какво се състоеше тя. Ще закъснея, помисли си той, докато се опитваше да повдигне от възглавницата глава, която като че ли тежеше пет килограма. Толкова е нечестно, каза си той. Не го заслужавам. Спомни си, че накъсаните му сънища бяха дълбоки и непонятни, изпълнени с хрипливи гласове, отекващи в постоянни дрязги. Чак сега, когато главата му се отпусна тежко назад, започна да проглежда през избледняващия сън и да си възвръща мозайката от спомени, впечатления и намерения, които обаче, докато се мъчеше да ги задържи, се разпиляваха. Така, беше напуснал приятния упадък на двореца Уестминстър, без дори да се сбогува. И така трябваше.   Секретността беше всичко. Знаеше го, без някой да му го е казвал. Но кога точно си беше тръгнал? Със сигурност по тъмно. Снощи ли? По-предишната нощ ли? Вероятно е излязъл през подземния паркинг. Навярно е минал покрай лъснатите ботуши на полицая при входа. Сега се сети. Гледаше да върви покрай канавката, беше ускорил крачка и така бе стигнал до едно страховито кръстовище на площада пред парламента. Беше спрял пред редица чакащи коли, нетърпеливи да го размажат върху асфалта, после се беше втурнал презглава към канавката на отсрещната страна. След което сякаш цяла седмица бе изминала, преди да успее да прекоси още една опасна улица, за да стигне до Уайтхол1 откъм правилната му страна. После какво? Без съмнение беше спринтирал в продължение на ярд след ярд, след което беше спрял. Защо? Сега си спомни. Дишайки тежко през всяка тръба на тялото си, беше застанал пред един спасителен канал за отводняване да похапне от изхвърлено парче пица. Не беше смогнал да погълне цялото, но се засити достатъчно. Истинско щастие, че беше пица „Маргарита“. Втората му най-любима. Липсваха маслини. Поне върху това парче.   Откри, че с лекота може да върти иначе неконтролируемата си глава на 180 градуса. Обърна я на една страна. Намираше се в малка таванска спалня, неприятно осветена от сутрешното слънце, тъй като завесите не бяха дръпнати. До леглото му имаше телефон, не, два телефона.   Ограниченият му взор се плъзна по килима и се спря върху перваза покрай дюшемето и тясната пролука по протежение на долния му ръб. Нищо чудно, помисли си той тъжно, да съм се промушил оттам, за да се скрия от сутрешната светлина. Сигурно съм се почувствал щастлив. На отсрещната страна на стаята имаше канапе и до него ниска масичка, водна чаша от шлифован кристал и празна бутилка скоч. Върху едно кресло беше проснат костюм, както и изпрана, изгладена и сгъната риза. На по-голяма маса до прозореца една върху друга лежаха две папки, и двете червени на цвят.   Вече бе схванал как става движението на очите му, след като разбра начина, по който се въртяха едновременно без негова помощ. Вместо да остави езикът му да провисне извън устните, където от време на време накапваше гърдите му със слюнка, откри, че му е по-удобно да го държи в олигавените предели на устата си. Ужасно. Вече се учеше как трябва да направлява новата си форма. Беше възприемчив. Онова, което не му даваше мира, бе необходимостта да се залови за работа. Трябваше да се вземат важни решения. Ненадейно движение по пода прикова вниманието му. Дребно същество в предишната негова форма, без съмнение изместеният собственик на тялото, което сега обитаваше той. Загледа го с нещо като покровителствен интерес, докато малкото нещо се мъчеше да преодолее нишките на мъхестия килим на път към вратата. Там се поколеба, мустачките му се поклащаха неуверено с типичната непохватност на начинаещ. Най-сетне събра кураж, спъна се, хлътна под вратата и започна трудното и опасно спускане надолу. До двореца имаше много път, а и много опасности по пътя. Но ако успееше да го извърви, без да бъде стъпкано под нечия подметка, зад ламперията на двореца или под дъските на пода му щеше да намери защита и утеха сред милионите свои събратя. Пожела му късмет. Но сега беше време да се занимае със собствените си задачи.   Въпреки това Джим не помръдна. Нищо нямаше смисъл, всяко движение беше безпредметно, преди да успее да навърже цялото си пътуване и събитията, които го бяха довели до тази непозната стая. След онова случайно похапване беше избягал почти в несвяст от гюрултията над него, потънал в размисъл за делата си, спотайвайки се в сенките на канавката, но в продължение на колко време и докога, не можеше да си спомни. Онова, което знаеше със сигурност, бе, че най-накрая се бе изправил пред препятствие, което се извисяваше над него, малка планина от фъшкии, все още топли и леко димящи. Във всеки друг момент би ликувал. Смяташе себе си за нещо като ценител. Знаеше как да живее добре. Точно с тази находка би могъл да се справи на мига. Кой можеше да сбърка този вкусен аромат с едва доловим мирис на бензин, бананова обелка и сапун за седла? Конната гвардия! Но каква грешка, че беше ял между храненията. Пицата бе убила апетита му за изпражнения, независимо колко пресни или знатни, затова не беше никак склонен, като се има предвид натрупаната умора, да се покатери чак до върха на купчината. Беше приклекнал в сянката ѝ, върху меката земя на нейното подножие, за да обмисли възможностите си за избор. След моментно размишление му просветна какво трябва да направи. Тръгна да изкатери отвесната гранитна стена на бордюра, за да заобиколи въпросната купчина и да се появи от другата ѝ страна.   А сега, полегнал в таванската спалня, реши, че това е бил моментът, в който се бе разделил със собствената си свободна воля – или с илюзията за нея – и се беше озовал под влиянието на една по-голяма пътеводна сила. Докато бе изкачвал тротоара, той всъщност се бе подчинил на колективния дух. Той представляваше само миниатюрен елемент в схема от такъв мащаб, че нито един индивид не би могъл да я осъзнае самостоятелно.   Бе преодолял горната част на бордюра и тогава бе забелязал, че оборският тор покрива една трета от дължината на тротоара. Но ето че незнайно откъде го беше връхлетяла внезапна буря, грохотът на десет хиляди ходила, песни и камбани, пищялки и тромпети. Да, поредната шумна демонстрация, и то толкова късно вечерта. Разни простаци създаваха неприятности, вместо по това време да си стоят вкъщи. Напоследък тези протести се организираха почти ежеседмично.   Разстройваха жизненоважни дейности, пречеха на обикновените, порядъчни хора да си вършат законните дела. Беше замрял върху бордюра в очакване всеки момент да бъде стъпкан. Подметките на обувки, петнайсет пъти по-големи от неговата дължина, се придвижваха тежко по земята само на милиметри от мястото, където се бе сгушил, а мустачките му и целият тротоар трепереха от тях. Какъв късмет само, че в един момент по силата на някакъв фатализъм бе вдигнал поглед нагоре. Беше се приготвил да умре. Но точно тогава зърна възможността – една пролука в шествието. Следващата вълна протестиращи беше на разстояние от петдесет метра. Беше видял как настъпват разветите им знамена и флагчета, жълти звезди върху син фон. Вееха се и английски знамена. Никога преди това не беше офейквал така стремглаво. Едва си поемаше дъх през всички трахеи на телесните си сегменти, добра се до отсрещната страна с тежка желязна порта броени секунди преди да го настигне гръмовният маршов грохот, вече с дюдюкания и дивашко думкане на барабани. Обзет от смъртен страх и негодувание – неприятна смесица, – беше хукнал по тротоара и за да си спаси живота, с мъка се бе проврял под вратата, след което се бе озовал в убежището и относителното спокойствие на странична уличка, където на мига бе разпознал токовете от ботушите на казионен полицай. Това както винаги му бе подействало успокоително.", "date": "2020.01.31", "title": "Излезе новият роман на британския писател, общественик и интелектуалец Иън Макюън"}
{"url": "http://epicenter.bg/article/Obedinenoto-kralstvo-napuska-dnes-Evropeyskiya-sayuz/205427/7/0", "text": "Обединеното кралство напуска днес Европейския съюз. Три години и половина след референдума от юни 2016 г., на който британците решиха да излязат от блока на 28-те, ЕС за пръв път ще загуби държава-членка.    Раздялата няма незабавно да предизвика конкретни промени, а ще отбележи началото на преговорите по условията на бъдещите им отношения. Отношенията между Великобритания и ЕС ще се запазят както досега до края на 2020 година.    През този 11-месечен преходен период Лондон и Брюксел трябва да договорят бъдещите си отношения. Някои практически промени обаче ще се случат още преди това.    С напускането на 66 милиона британци населението на ЕС ще стане около 446 милиона, а територията му ще намалее с 5,5 на сто. Ако някога Обединеното кралство реши да се върне, ще трябва да премине през обичайната процедура за присъединяване.    В Брюксел свалянето на британското знаме пред Европейския парламент ще символизира една реална промяна: Великобритания напуска ЕС и се превръща в една от \"третите страни\". Великобритания вече няма да има евродепутати и еврокомисар, британският премиер вече няма да бъде канен на европейските срещи на високо равнище и членовете на правителството няма да участват в министерските срещи. Но Лондон, който е вторият по големина нетен вносител в бюджета на ЕС след Германия, ще продължи да плаща вноски до края на преходния период.    По силата на споразумението за напускане, сключено между британския премиер Борис Джонсън и лидерите на 27-те държави членки, емигрантите, живеещи от двете страни на Ламанша, ще запазят всички права за пребиваване и работа в приелите ги държави до края на преходния период.    Живеещите във Великобритания европейски граждани трябва да се регистрират, за да се възползват от тези права. За британците, живеещи в ЕС, процедурите варират в различните страни. Правото на свободно движение ще се прилага до края на декември тази година. Подробностите за реципрочните права ще бъдат договорени след Брекзит. ", "date": "2020.01.31", "title": "Обединеното кралство напуска днес Европейския съюз"}
{"url": "http://epicenter.bg/article/Boris-Dzhonsan--Brekzit-belezhi-nachaloto-na-era-na-obnovlenie-i-obedinenie-na-Velikobritaniya/205432/7/0", "text": "Излизането на Великобритания от ЕС днес бележи началото на ера на обновление и обединение на страната. Това се казва в подготвена реч на премиера Борис Джонсън, откъси от която разпространи канцеларията му, предадоха световните агенции, цитира Новини.бг.    \"Това не е край, а начало. Настъпил е момент на зазоряване и вдигане на завесата през ново действие. Това е момент за национално обновление и обединение\", се казва в речта, която Джонсън ще произнесе в 22 ч. по Гринуич, един час преди настъпването на Брекзита, с който Великобритания ще стане първата страна, напуснала Европейския съюз.  \"Това е нова ера, в която повече няма да се съгласяваме, че възможностите в живота за вас и семейството ви зависят от това в коя част на страната живеете. Нашата роля като правителство, моята работа, е да обединим нашата страна и да поведем хората ѝ напред\", добавя Джонсън.    Днес премиерът ще свика заседание на кабинета си в североизточния английски град Съндърланд, който подкрепи Брекзита с 61 процента на референдума през 2016 г. В града се намира главният европейски завод на японския автомобилостроител \"Нисан\", чието бъдеще беше под въпрос при твърд Брекзит, който обаче беше избегнат благодарение на сключеното с Брюксел споразумение за напускане.    Три години и половина след референдума от юни 2016 г., на който британците решиха да излязат от блока на 28-те, ЕС за пръв път ще загуби държава-членка. Раздялата няма незабавно да предизвика конкретни промени, а ще отбележи началото на преговорите по условията на бъдещите им отношения. Отношенията между Великобритания и ЕС ще се запазят както досега до края на 2020 година.   Източник: Новини.бг", "date": "2020.01.31", "title": "Борис Джонсън: Брекзит бележи началото на ера на обновление и обединение на Великобритания"}
{"url": "http://epicenter.bg/article/Prof--Lyubomir-Stoykov-be-otlichen-sas-sinya-lenta-za-universitetskata-mu-deynost/205445/10/0", "text": "Известният наш университетски преподавател, журналист, учен, изкуствовед и културолог проф. д.н. Любомир Стойков бе удостоен с едно от най-високите отличия на Софийския университет - Почетния знак „Св. Климент Охридски“ със синя лента. Наградата му бе връчена от проф. дфн Анастас Герджиков, ректор на СУ „Св. Климент Охридски“, за неговия цялостен принос към развитието на журналистиката, както и за заслугите на проф. Стойков към дейността на Факултета по журналистика и масова комуникация, и към катедра „История и теория на журналистиката“.  Ритуалът по награждаването се проведе в зала 1 на Университета по време на редовно заседание на неговия Академичен съвет. В своето благодарствено слово проф. д.н. Любомир Стойков подчерта, че приема тази награда като признание за духовната енергия и усилията, които е положил по време на близо 40-годишната си преподавателска дейност във Факултета по журналистика и масова комуникация. Той не пропусна да спомене имената на свои любими преподаватели, които с мъдрост и харизматичност са го вдъхновявали и продължават да го вдъхновяват до ден днешен: професорите Иван Славов, Исак Паси, Марко Семов, Кирил Нешев, Минчо Драганов и др.  Любимият, харесван и предпочитан от поколения студенти професор сподели някои от генералните си принципи и методи на преподаване, сред които: да даваш на студентите повече, отколкото си длъжен да дадеш, преодолявайки формални и бюрократични ограничения; да преподаваш креативно и дивергентно, стимулирайки академичната младеж към самостоятелно мислене по Сократовския метод майевтика; да градиш мостове между теорията и реалния живот; да отдаваш дължимото на хумора, защото прекалената назидателност и дидактичност убиват пълноценния контакт със студентите. Проф. Стойков благодари на Софийския университет и за това, че именно в него е получил автономията и независимостта на учен, изследовател и преподавател, благодарение на което се е реализирал и утвърдил като анализатор на такива „маргинални“ (за високомерната наука) зони като всекидневната медийна култура, модата, субкултурите, лайфстайла, знаменитостите, еротиката, порнографията и пр.   В заключение той отправи апел към академичната общност за повече атрактивност и естественост в образователния процес и за по-голям респект към студентите. „Нека да се вслушваме в техните идеи и критики, защото не само студентите се учат от своите професори, но и професорите трябва да се учат от своите студенти!“ – изтъкна проф. д.н. Любомир Стойков.  Проф. д.н. Любомир Стойков преподава от 1981 година във Факултета по журналистика и масова комуникация (ФЖМК) на Софийския университет „Св.Климент Охридски“ до ден днешен без прекъсване. През тези 39 години академична дейност той допринася за развитието, модернизирането и преконцептуализирането на висшето образование по журналистика и публична комуникация, както и за издигането на имиджа и репутацията на СУ „Св. Климент Охридски“ – в частност – на ФЖМК. Създател и преподавател е на първите в България университетски дисциплини „Култура и медии“, „Бизнес комуникация“, „Лайфстайл журналистика“, „Теория на модата“, „Фирмена култура и комуникация“, „Управление на връзките с общественотта“ и др.   Основател и ръководител е на първата у нас магистърска програма по „Лайфстайл журналистика“ (заедно с доц. д-р Мария Попова). В момента преподава и в четирите специалности на ФЖМК – „Журналистика“, „Връзки с обществеността“, „Книгоиздаване“ и „Комуникационен мениджмънт“. Титулярен преподавател е в магистърските програми „Журналистика и медии“ и „Лайфстайл журналистика“.  В цялостната си университетска мисия професор Стойков е обучил над 3500 студенти и е научен ръководител на над 250 успешно защитени дипломни работи, както и на шест успешно защитили докторанти. Четените от него дисциплини са избирани и от чуждестранни студенти, обучаващи се по програма „Еразъм“. Негови лекции и публични изяви са посещавани от студенти от цял свят – от Франция, Белгия, Холандия, САЩ, Русия, Китай, Израел, Великобритания, Индия, Словакия, Естония, Литва, Сърбия, Северна Македония, Украйна, Чили, Сирия, Турция, Танзания, Афганистан, Йордания, Ливан, Монголия и много други. Основател и почетен председател е на Българската академична асоциация по комуникации (БААК). Той е организатор и участник в редица авторитетни международни и национални научни конференции, кръгли маси, дискусии и научни проекти.  Сред студенти, преподаватели и широк кръг читатели са изключително популярни неговите монографии и учебници за медиите, културата, комуникацията, модата и връзките с обществеността, между които – „Култура и медии“ (претърпяла три издания - 2006, 2010, 2017), „Теоретични проблеми на модата“ (претърпяла две издания - 2006, 2016), „Управление на връзките с обществеността“ (претърпяла три издания - 2007, 2012, 2016), „Ефективна бизнес комуникация“ (претърпяла две издания - 2010, 2017)“, „Фирмена култура и комуникация“ (1995), „Facebook комуникация“ (2012), „Калинография“ (1998), „Модата: от Нефертити до топмоделите“ (1994) и др.  Възгледите и научните тези на проф. д.н. Любомир Стойков са цитирани многократно в стотици български и чуждестранни монографии, научни студии и статии. Само в Google Наука има 127 позовавания на негови рецензирани и реферирани публикации, книги и научни текстове (h-индекс - 7 и i10-индекс - 6). Отделно има цитирания в най-авторитетните световни бази данни с научна информация, каквито са Web of Science (8 позовавания), Scopus (3 позовавания) и др.   Проф. Стойков е основател и главен редактор на електронното теоретично списание с международна редколегия „Медии и обществени комуникации“. Член е на Съюза на учените в България и на Съюза на българските журналисти. Член е също така на Американското общество за връзки с обществеността (PRSA), на Метрополитън мюзиъм (в Ню Йорк) и на International Association for Media and Communication Research (IAMCR). Дългогодишен преподавател е в Университета за национално и световно стопанство, Националната художествена академия, ПУ „Паисий Хилендарски“ и др.  На церемонията за награждаването в Софийския университет „Св. Климент Охридски“ присъстваха колеги на професора, бивши и настоящи негови студенти, телевизионни екипи и др. Деканът на Факултета по журналистика и масова комуникация проф. д-р Веселина Вълканова сподели пред тях: „Проф. Любомир Стойков е бил мой преподавател и аз отлично познавам неговата педагогическа и преподавателска кариера, както и, разбира се, научните му изследвания... Той е от най-ценените и обичани от студентите преподаватели... Споделям този вълнуващ и радостен за професора миг, тъй като почетният знак „Св. Климент Охридски“ със синя лента е огромно признание. Голяма чест и удоволствие е днес да връчим на проф. Стойков това най-високо отличие, защото той има извънредно големи постижения и принос в развитието на нашата академична общност.“", "date": "2020.01.31", "title": "Проф. Любомир Стойков бе отличен със синя лента за университетската му дейност"}
{"url": "http://epicenter.bg/article/Ilon-Mask-zapisa-nova-pesen/205498/10/0", "text": "Милиардерът Илон Мъск вече се изявява и като изпълнител.  Създателят на компаниите Tesla и SpaceX публикува онлайн песен с името „Don’t Doubt ur Vibe“.    Автор на музиката и на текста, който се състои само от репликата \"Don't Doubt ur Vibe\" (\"Не се съмнявай във вибрациите си\"), е самият Мъск. Милиардерът дори публикува снимки от записите в студио.    Това не е първата му музикална изява, припомнят медиите зад океана. През април миналата година Мъск записа песен в стил рап, посветена на горилата Харамбе, убита в зоопарк в САЩ през 2016 г. Новата му песен е техно.  Освен като революционен предприемач и милиардер с желание да колонизира Марс, Мъск вече е известен като певец и геймър.  ", "date": "2020.01.31", "title": "Илон Мъск записа нова песен"}
{"url": "http://epicenter.bg/article/Mevlyut-Chavushoglu-pristiga-na-poseshtenie-u-nas-/205426/2/0", "text": "Вицепремиерът и министър на външните работи Екатерина Захариева ще приеме в петък, 31 януари 2020 г. външния министър на Република Турция Мевлют Чавушоглу.    Това е първо официално посещение на министър на външните работи на Турция у нас от 2014 г. насам.    Министрите Захариева и Чавушоглу ще обсъдят пълния спектър от двустранните отношения, сред които развитието на политическите и икономическите контакти, сътрудничеството в сферата на сигурността и борбата с нелегалната миграция, партньорството в НАТО и международните организации, отношенията Европейски съюз-Турция.    Турция е един от най-големите търговско-икономически партньори на България. Двустранният стокообмен през 2018 г. възлиза на 4,174 млрд. евро. По данни за първите 9 месеца на 2019 г. той е надхвърлил 3 млрд. евро. Турция заема 4-то място в българския износ след Германия, Италия и Румъния, и 5-то място във вноса след Германия, Русия, Италия и Румъния.    Екатерина Захариева и Мевлют Чавушоглу ще разговарят на четири очи, предвидени са и пленарни разговори между официалните делегации на двете страни. В 11:45 ч. двамата министри ще дадат съвместна пресконференция.", "date": "2020.01.31", "title": "Мевлют Чавушоглу пристига на посещение у нас "}
{"url": "http://epicenter.bg/article/Silen-trus-razlyulya-Vrancha--usetiha-go-v-Ruse-/205428/2/0", "text": "Земетресение с магнитуд 5.4 е регистрирано в района на Вранча. Това сочи справка на сайта на Националния институт по геофизика, геодезия и география (НИГГГ) към Българската академия на науките (БАН). Трусът е отчетен в 3.26 ч.    Усети се земетресението в Русе по високите етажи. Това каза за Агенция „Фокус“ кметът на Русе Пенчо Милков.    „Не, не съм известен да има щети, то беше изключително слабо“, допълни той. 7  ", "date": "2020.01.31", "title": "Силен трус разлюля Вранча, усетиха го в Русе "}
{"url": "http://epicenter.bg/article/Prof--Plamen-Kirov--Imunitetat-na-Radev-e-absolyuten-/205434/2/0", "text": "\"На бюрото на главния прокурор попада една папка, тя му е дадена от друг прокурор. Какво трябва да направи той - да се направи, че не съществува ли. Не, всеки главен прокурор би питал Конституционния съд. След това започва размяна на реплики и се публикуваха извадки от СРС-та. От това, което изтече, не става дума за държавна измяна или нарушение на Конституцията. Ако имаше съмнение, то мнозинството в НС, което не долюбва президента - щеше да задейства процедурата по импийчмънт.  Това заяви в ефира на Нова телевизия бившият конституционен съдия проф. Пламен Киров по повод скандала между прокуратурата и Президентството.    Попитан дали има извършено престъпление според този разговор, той заяви, че питането е насочено към ал. 4 от чл 103. (бел.авт. алинеята гласи: \" (4) Президентът и вицепрезидентът не могат да бъдат задържани и срещу тях не може да бъде възбудено наказателно преследване). \" Този имунитет е абсолютен, той не може да се откаже от него. Дори и да има данни за престъпление - то не могат да се предприемат никакви действия срещу президента. От това, което е публикувано - няма данни за извършено престъпление. Предстои да разберем тълкованието на Конституционния съд\", каза още проф. Киров.    Припомняме, че в началото на седмицата Иван Гешев отправи искане до Конституционния съд за тълкуване на чл. 103 от Конституцията, разпоредбата, която засяга имунитета на президента, а във вторник от ВКП съобщиха, че прокуратурата преустановява всякакви контакти с президентството, освен официалната писмена комуникация. Ден по-късно от ВКП съобщиха, че прокуратурата преустановява всякакви контакти с президентството, освен официалната писмена комуникация.", "date": "2020.01.31", "title": "Проф. Киров: Имунитетът на Радев е абсолютен. От публикуваните записи няма данни за престъпление "}
{"url": "http://epicenter.bg/article/Otnovo-temperaturni-anomalii--Zhivakat-skacha-do-14-gradusa/205438/2/0", "text": "  Заради топлото за сезона време вместо през март, кокичетата вече цъфтят. Продължителността на деня в София ще е почти 10 часа - 9:55 ч., с изгрев в 7:43 ч. и залез на слънцето в 17:38 ч.  Над Черноморието облачността ще се увеличи, но чак през нощта срещу събота е възможно да превали слаб дъжд. Ще духа умерен югозападен вятър. Максималните температури на въздуха ще бъдат между 9° и 12°. Температурата на морската вода е 8°. Вълнението на морето ще бъде 2-3 бала.   Най-ниските температури през февруари у нас ще бъдат между минус 10 и минус 5 градуса, а най-високите - между 17 и 22 градуса, съобщиха от НИМХ.  Средната месечна температура през февруари да бъде около и над нормата, която в Северна България и по високите полета е от 0 до 2 градуса, в Южна България и по Черноморието - между 2 и 5 градуса, а в планините - между минус 8 и минус 3 градуса. Месечната сума на валежите ще бъде около и под нормата, която за равнините е между 30 и 50 литра на квадратен метър, в планините - между 40 и 70 литра на квадратен метър, за Рило-Родопския масив и Странджа е от 60 до 100 литра на квадратен метър. През първото десетдневие температурите ще бъдат по-високи от обичайните, въпреки че през последните дни от периода значително ще се понижат. Вероятността за валежи на повече места има през втората половина от периода, като в края на десетдневието в Северна България и по високите полета дъждът ще премине в сняг.  ", "date": "2020.01.31", "title": "Отново температурни аномалии! Живакът скача до 14 градуса"}
{"url": "http://epicenter.bg/article/GERB-i-BSP-se-skaraha-zaradi-zhertvite-na-komunisticheskiya-rezhim-/205439/2/0", "text": "ГЕРБ и БСП си размениха обвинения във връзка с жертвите на комунистическия режим. В началото на пленарното заседание Спас Гърневски прочете декларация от името на ПГ на управляващата партия по повод 1 февруари и 75 години от Народния съд, предаде Нова тв.    Той припомни още банковите фалити през прехода, като в същото време, по думите му, \"другарите, облагодетелствани от чл.1 от Конституцията и забогатели от грабежите си, се втурват в криминалната приватизация\".    Гърневски цитира изказване на депутата от БСП проф. Иво Христов, \"който счита 80% от българите за дебили\", където той признава, че \"номенклатурата на БКП и ченгетата на ДС да демонтирали държавата и са присвоили активите, създадени с кръв и пот от българския народ през онези 45 години\".    „Днес бившите другари и другарки от номенклатурата са изискани дами и господа, щастливи и заможни представители на новобогаташката капиталистическа върхушка в България”, коментира депутатът.    Според Гърневски левицата непрекъснато говори за по-високи заплати и доходи, пенсии, за чиста храна и въздух, но не посочва колко са били заплатите и пенсиите в годините на техните управления, както и кой скри от народа истината за Чернобил.    „Питам Ви, другарко Нинова, сега или тогава народът ни бе накаран от Вашата партия \"да диша рак и да пие отрова\", попита от трибуната представителят на ГЕРБ. Той призова социалистите да коленичат пред народа и да поискат прошка за \"всички безчинства\".    „Крайно време е да спрем да ровим костите на тези хора, за да трупаме политически дивиденти, това е най-голямата гавра с тях”, реагира на прочетеното от Гърневски Александър Симов от \"БСП за България\". И добави, че всяка жертва на политически режим у нас заслужава уважение.    „За мен винаги е странно как антикомунистически есета може да чете човек, който е писал стихотворения във възхвала на комунизма”, възмути се депутатът от левицата.    По думите му, да се описва от ГЕРБ България като стабилна и просперираща е \"особено поетично въображение\". Симов напомни, че две правителства на Бойко Борисов са паднали заради улични протести. И третото е на път да падне, защото България е по улиците, къде я видяхме тази стабилност, учуди се Симов. Според него есетата в прослава на Борисов се четат, за да се четка неговото его, и това е един от проблемите на съвременна България.  ", "date": "2020.01.31", "title": "ГЕРБ и БСП се скараха заради жертвите на комунистическия режим "}
{"url": "http://epicenter.bg/article/Borisov--Stabilnite-otnosheniya-s-Turtsiya-sa-vazhna-chast-ot-vanshnata-ni-politika--SNIMKI--VIDEO-/205441/2/0", "text": "Стабилното и устойчиво развитие на двустранните отношения с Турция е важна част от българската външна политика, заяви министър-председателят Бойко Борисов по време на срещата си с министъра на външните работи на Република Турция Мевлют Чавушоглу. Това съобщиха от правителствената информационна служба.    По време на разговора им в Министерския съвет премиерът Борисов отбеляза интензивния двустранен политически диалог, който българската и турската страна водят, съблюдавайки принципите на добросъседство и взаимно уважение. Според българския министър-председател настоящата му среща с Чавушоглу, предхождана от разговора им в Давос, както и срещата му с турския президент Реджеп Тайип Ердоган при откриването на „Турски поток“ в Истанбул са добра възможност да бъде затвърдена положителната атмосфера в отношенията между двете страни.    Премиерът Бойко Борисов посочи, че Турция е наша непосредствена съседка, съюзник в НАТО и важен партньор на ЕС за справяне с редица предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията и икономиката.    „Високо ценим ангажимента на Турция в прилагането на Съвместната декларация между ЕС и Турция за миграцията от 2016 г., както и отличното двустранно сътрудничество в тази област, което осигури нулев натиск върху общата ни граница“, заяви министър-председателят Борисов. Българският премиер отбеляза сериозната тежест, която Турция носи, предоставяйки убежище на голям брой сирийски бежанци на своя територия.    Премиерът Борисов изтъкна целенасочената работа на българското правителство за диверсификация в енергийната сфера. Министър-председателят акцентира върху сътрудничеството между България и Турция във връзка с развитието на междусистемната свързаност на газопреносните мрежи на двете страни, което ще допринесе за диверсификацията на маршрутите за доставка на природен газ.    Българският министър-председател обърна внимание и на дейностите на българската държава по реализацията на проекта за разширение на газопреносната инфраструктура от българо-турската до българо-сръбската граница. Премиерът Борисов изтъкна още, че Турция е една от държавите, през които преминава „Южният газов коридор“, а България също е неразделна част от развитието на този коридор с проекта си за интерконектор с Гърция.    В рамките на разговора на премиера Бойко Борисов с турския външен министър беше поставен фокус и върху наличието на значителен потенциал за по-нататъшно развитие на търговските и икономическите отношения между България и Турция. Министър-председателят Борисов обърна внимание на нарастващия стокообмен, който за периода януари – септември 2019 г. се е увеличил с 10.7% на годишна база и достига 3017 млн. евро. Туризмът беше посочен като друго поле за сътрудничество между двете страни с големи възможности за развитие.  ", "date": "2020.01.31", "title": "Борисов: Стабилните отношения с Турция са важна част от външната ни политика (СНИМКИ, ВИДЕО)"}
{"url": "http://epicenter.bg/article/Temenuzhka-Petkova--Pravitelstvoto-stoi-tvardo-zad-vaglishtnite-tsentrali-i-zad-balgarskite-minyori-/205451/2/0", "text": "Българското правителство стои твърдо зад въглищните централи и зад българските миньори и нашите колеги. Това каза министърът на енергетиката Теменужка Петкова по време на разискванията по бъдещето на въглищните топлоелектроентрали в Народното събрание, предаде репортер на Агенция „Фокус“.    “Позволете ми преди всичко да ви благодаря на всички вас за днешния дебат“, каза тя. По думите й той е по една изключително важна тема, свързана с енергийната сигурност на страната и с нашата национална сигурност.    „Както и друг път е ставало дума, когато нещата са свързани с толкова важни теми, каквато е енергетиката, енергийната сигурност, всички ние сме намирали сили и възможност да обединим своите усилия, за да постигнем най-доброто решение за Блъгария. Що се отнася до въглищните централи – правителството неведнъж е заявявало своята категорична позиция. България като държава членка на ЕС следва правилата, принципите, приоритетите на ЕС в областта на енергетиката. Когато става дума за енергийна сигурност, то тя е приоритет. Нашата позиция винаги е била, че този преход откъм нисковъглеродна икономика на първо място трябва да бъде справедлив, плавен и съобразен със спецификата на всяка една държава и по никакъв начин да не поставя под риск енергийната сигурност на държавите-членки. Това е нашата категорична позиция и тя е заявявана многократно“, каза още министърът.    По думите й това е заложено и в интегрирания план „Климат – енергетика“ на страната ни.    „В нашия интегриран план ние много ясно сме заявили, че без въглищните централи, българската електроенергийна система не би могла да функционира нормално. 2030 г., докогато е срокът за този интегриран план „Климат – енергетика“, ясно сме заявили, че ще продължим да разчитаме на тях като основна базова мощност в българската електроенергийна система“, коментира още министър Петкова.    Теменужка Петкова обърна внимание, че това е обосновано пред ЕК с аргументи.    „Първият най-важен аргумент е свързан с енергийната ни сигурност. Вторият аргумент е свързан с това, че ние разполагаме с местен ресурс, който ни дава съответната независимост по отношение на използването на тази суровина. Третата много важна тема е свързана с енергийната сигурност на България и региона“, уточни още министърът на енергетиката.    Министърът не енергетиката изтъкна, че тези централи дават 40 % от енергията на нашата страна, а през зимата тез иколичества достигат 60 %.    \"Ще ви припомня зимата на 2017 г., когато имаше един месец, в който температурите рязко паднаха. Те се задържаха повече от 20 дни и това доведе до колапс в системата в държавите около нас. Тогава всички държави затвориха своите граници и спряха износа на ел. енергия. Тогава положението в нашата страна беше спасено именно от въглищните централи и от АЕЦ \"Козлодуй\". Ние не можем да кажем с лека ръка, че тези системи ще бъдат елиминирани от нашата електроенергийна система. Българското правителство стои твърдо зад този тип мощности, зад българските миньори и нашите колеги. Те трябва да бъдат спокойни за своите работни места, за бъдещето на комплекса. Само в ТЕЦ \"Марица изток\" 2 са инвестирани 1,2 млрд. лв. в сероочистващи устройства. Това е сериозна инвестиция. Ние, разбира се, ще продължим да инвестираме в тези сероочистващи устройства\", каза още министърът.    Според нея е важно това какъв въздух дишаме, но позицията на България изцяло съвпада с предложеното решение.    \"Благодаря за подкрепата на въглищните централи, които са основен стожер на електроенергийната система на страната. Благодаря ви още веднъж\", каза още министърът.  ", "date": "2020.01.31", "title": "Теменужка Петкова: Правителството стои твърдо зад въглищните централи и зад българските миньори "}
{"url": "http://epicenter.bg/article/Dragomir-Stoynev--Tryabva-da-garantirame--che-shte-ima-rabota-za-minyorite-prez-sledvashtite-godini/205455/2/0", "text": "„Многократно съм изразявал моето притеснение от липсата на дългосрочна стратегия. Особено в такава сфера като енергетиката, считам, че е добре да имаме визия със стратегия за това как ще развива този отрасъл“. Това заяви зам.-председателят на ПГ на „БСП за България“ Драгомир Стойнев от трибуната на НС, съобщиха от пресцентъра на партията. „ЕС не е най-големият замърсител. Европа трябва да дава пример, но ако искаме глобално споразумение, то тогава най-големите замърсители като САЩ и Китай трябва да присъстват. Спокойно може да спазваме всички европейски регламенти, но държава като Турция може да бълва колкото иска емисии, като в същото време страда българският бизнес, работещите и икономиката“, коментира Стойнев.   Той уточни, че до 2050 година трябва да сме неутрални по отношение на въглеродните емисии, а до 2030 година трябва да ги намалим до 60%.   „Идва въпросът – какво правим в момента? Всички са се фокусирали върху централите. По начало никъде в Зеления пакт не се говори за затваряне на въглищните централи, затова работата на правителството е да успокоява хората“, каза още народният представител от левицата. По думите му, през следващите години трябва да се гарантира, че комплексът ще работи, че за миньорите ще има работа, относно ТЕЦ-овете – да отговарят на европейските изисквания. „Трябва да излезете и да започнете да говорите с документи и с някаква визия“, смята Стойнев. От левицата предпочитат да има зелени работни места, нов тип инвеститори, така че хората да спокойни, че няма да има „социална бомба“. „С общи усилия могат да се случат резултатите, но Вие, госпожо министър, трябва да търсите решенията и подкрепа от българския парламент“, категоричен е Стойнев. ", "date": "2020.01.31", "title": "Драгомир Стойнев: Трябва да гарантираме, че ще има работа за миньорите през следващите години"}
{"url": "http://epicenter.bg/article/Tasko-Ermenkov--Da-se-obedinim-za-garantirane-na-energiynata-i-natsionalnata-ni-sigurnost/205456/2/0", "text": "  „      ", "date": "2020.01.31", "title": "Таско Ерменков: Да се обединим за гарантиране на енергийната и националната ни сигурност"}
{"url": "http://epicenter.bg/article/GERB-slaga-kray-na-garantiranoto-namalyavane-na-prisadi-za-nepalnoletni--VIDEO--/205458/2/0", "text": "ГЕРБ внася промените в Наказателния кодекс, провокирани от убийството в Галиче. Това обяви народният представител от ПГ на ГЕРБ Маноил Манев по време на брифинг в Народното събрание, предаде репортер на Агенция „Фокус“.    „ГЕРБ изпълни своя ангажимент, който поехме, както помните и както бяха информирани всички български граждани миналата седмица при срещата при премиера Бойко Борисов с бащата на убитото момиче в Галиче. Днес внасяме предложенията ни за промени в НК, свързани с края на гарантираното намаляне на присъди за непълнолетни извършители на тежки и умишлени престъпления против личността“, каза Манев.    Обществото, държавата и хората се нуждаят от тези промени, коментира Маноил Манев.    \"Няма повече никой да е спокоен и да е убеден, че каквото и престъпление против личността: убийтво, изнасилване, блудство да извърши, му е гарантирано, че максималната му присъда може да бъде 12 години. Това е текстът, който ще ви прочета на нашето предложение. Предлагаме в чл. 63 от Наказателния кодекс да се създаде нова ал. 3 с текст: \"по отношение на непълнолетен, навършил 16-годишна възраст, извършил тежко престъпление против личността, при определяне на наказанието, съдът не прилага правилата по ал. 2, ако реши, че целите на чл. 36, ал. 1 и чл. 60 от Наказателния кодекс не могат да бъдат постигнати\", каза още Манев.    Манев обясни, че от ГЕРБ с получили становища от юристи, че редукциите, които в момента са заложени, могат да получат по-висока горна граница.    \"За голяма част от престъпленията, за които са предвидени тези редукции и се прилагат, ако се прилага сегашният текст, може да получи един извършител на тежко престъпление против личността, навършил 16 години, 4 и да излезе на една трета от лежаното. Дори да получи 12, може да излезе на 4-ата година, на една трета. Затова ние даваме възможност на съда да преценява конкретно всеки извършител, всяко извършено престъпление, всички отнасящи се до тежестта и осъзнаването на това, което е извършил престъпника, да има по-висока граница, която да може да приложи, за да постигне целите на превенцията\", заяви още Манев.    \"Длъжен съм да кажа, че изпълнихме това, което премиерът Борисов поиска, проведохме консултации с прависти, с експерти в наказателното право, беше консултирано това с Министерство на правосъдието, с Висшия адвокатски съвет, с юристи и адвокат ина свободна практика. Ето го текста и този текст ние ще внесем днес, сега в Народното събрание. Официалните становища на всички заинтересовани ще получим между първо и второ четене, какъвто е редът при разглеждането на законопроекта\", каза още Манев.    Той заяви, че обществото, държавата и хората се нуждаят от това. \"Засега не виждам политизиране на въпроса. Надявам се, че това няма да се случи\", каза още Манев.      На 11 януари тялото на 18-годишно момиче бе намерено в село Галиче. Веднага на място са изпратени екипи на полицията и бързата помощ. По случая бе обвинен 17-годишен младеж. На 15 януари Врачанският окръжен съд му определи най-тежката мярка за неотклонение - постоянно задържане под стража. Съдът прецени, че случаят е изключителен и са налице и трите основания за тази мярка, която се налага рядко на непълнолетни.    От събраните до момента доказателства и направените от обвиняемия самопризнания може да се направи обосновано предположение, че именно той е извършителят на тежкото умишлено престъпление. Наказанието за него, извършено от непълнолетен, е от 5 до 12 години „Лишаване от свобода“.    На 20 януари се проведе среща при премиера Бойко Борисов, на която присъстваха бащата на убитото момиче в Галиче, народни представители от ГЕРБ и представители на прокуратурата.    Резултатът от нея бе депутатите от ГЕРБ да предприемат светкавични законови мерки за предотвратяването на тежки престъпления като в Галиче. Това им възложи министър-председателят Бойко Борисов.  ", "date": "2020.01.31", "title": "ГЕРБ слага край на гарантираното намаляване на присъди за непълнолетни (ВИДЕО) "}
{"url": "http://epicenter.bg/article/Prez-fevruari-se-spira-polzvaneto-na-vodi-ot-piteyni-yazoviri-za-promishleni-nuzhdi-i-energetika/205462/2/0", "text": "Редуциране на разрешените водни обеми за питейно-битово водоснабдяване в съответствие с реално използваните през 2019 г. количества, установени от контролната дейност на съответните Басейнови дирекции, се предвижда в новия график за ползването на водите от комплексните и значими язовири за месец февруари, изготвен от Министерство на околната среда и водите. Това съобщават от пресцентъра на  .   За язовирите, водите от които се използват за питейно-битово водоснабдяване и са с наличен обем под 50% от общия, водоползвателите, включително и ВиК дружествата, са уведомени да предприемат мерки за водоснабдяване от алтернативни водоизточници – повърхностни и подземни, за които имат издадени разрешителни от съответните Басейнови дирекции. Целта е обезпечаване на питейно-битовото водоснабдяване на съответните населени места.   За язовир „Асеновец“, чийто процент на запълване 28,2%, разрешените обеми за питейно-битово водоснабдяване са редуцирани на 0,5 млн. м , предвид ниския обем в язовира. Следва \"ВиК\" - Сливен да осигури останалото количество, необходимо за питейно-битово водоснабдяване от алтернативни водоизточници. „ВиК“ - Сливен е титуляр на 20 разрешителни за водовземане от подземни води, с общ разрешен годишен лимит – 14,9 млн. м .   Във връзка с ниския обем в язовир „Дяково“, който е с процент на запълване 35,5% и реално постъпващ незначителен приток, води за промишлено водоснабдяване не са разрешени. Промишлените предприятия са уведомени, че следва да се осигуряват от алтернативни водоизточници, съгласно издадените разрешителни за водовземане от повърхностни и подземни водни обекти. Води за питейно-битово водоснабдяване на промишлените предприятия ТЕЦ „Бобов дол” и „Ай Ви Пи Комършъл“ не се разрешават, докато не бъдат монтирани измервателни устройства за измерване на водите, които използват от предприятията за питейно-битови цели. Разрешените води за питейно-битовото водоснабдяване от язовир „Дяково“ са редуцирани в съответствие с реално използваното през 2019  г.   За язовир „Студена“ са предприети действия за максимално ограничаване на водовземането от язовира, като се подават води единствено за питейно-битово водоснабдяване. Удовлетворена е заявката на ВиК Перник за месец февруари в размер на 752 000 м .    Поради системно подаване на неверни или манипулирани данни, на басейновите дирекции е възложено да извършат проверки за наличие на сертифицирани и заверени измервателни устройства на язовирите с основно предназначение за питейно-битово водоснабдяване – „Искър”, „Бели Искър”, „Среченска бара”, „Христо Смирненски”, „Йовковци”, „Тича”, „Камчия”, „Ясна Поляна”, „Асеновец”, „Боровица”, „Студена”, „Ястребино”, „Дяково”, „Калин” и „Карагьол”.   При констатирано неизпълнение ще се направят предписания в едномесечен срок да бъдат монтирани сертифицирани измервателни устройства на посочените в разрешителните за водовземане места.   На всички язовири, които се използват за питейно-битовото водоснабдяване, не се разрешава работа на ВЕЦ на енергиен режим.   Графикът за месец февруари ще може да бъде изменян на по-кратки интервали, като ще могат да бъдат налагани допълнителни ограничителни мерки.    ", "date": "2020.01.31", "title": "Ревизоро заповяда: Спира се ползването на води от питейни язовири за промишлени нужди и енергетика!"}
{"url": "http://epicenter.bg/article/Ninova-osvobodi-Boyana-Bozadzhieva-kato-svoy-medien-savetnik/205464/2/0", "text": "             ", "date": "2020.01.31", "title": "Нинова освободи Бояна Бозаджиева като свой медиен съветник"}
{"url": "http://epicenter.bg/article/-Dimitrov--Shte-se-iskat-bankovi-garantsii-za-vsichki-ploshtadki--svarzani-s-otpadatsi/205470/2/0", "text": "Подготвят се законодателни промени, свързани с въвеждане на банкови гаранции за всички площадки, на които се извършват дейности с отпадъци. Това каза министърът на околната среда и водите Емил Димитров в отговор на въпрос на депутата от ГЕРБ и председател на Комисията по околна среда и води Ивелина Василева за отпадъците, предаде Агенция „Фокус“. „Във връзка със засиления контрол на дейността с отпадъци и съвместните проверки на държавните институции, региноални инспекции, органите на МВР, ДАНС и други зачестиха случаите на установено нерегламентирано съхранение на отпадъци на територията на страната. Нарушителите на нормативните изисквания извършват опити за освобождаване от тези отпадъци и изхвърлянето им на неразрешени за целта места“, коментира министърът. Въз основана постъпилата към момента информация от всички контролни и правоприлагащи органи, може да се направят следните изводи. Констатираните нарушения са при превози на отпадъци, предмет на общи информационни изисквания от така наречения зелен списък, които съгласно европейското и действащото в България законодателство не подлежат на предварително нотифициране и съгласие. Ние сме длъжни да ги приемем, както те приемат нашите. Там са установени много нарушения. Имах вече повод веднъж да кажа - имаме изключително европейско законодателство, което обаче ние прилагаме по различен начин от това, както се прилага в цяла Европа. Второ, повечето от огласените случаи се касаят за смесени отпадъци с битов произход, представени за отпадъци от пластмаса и каучук, с цел да се избегне процедура по педварителна нотификация и съгласие. Преобладаващите нарушения са отпадъци са за пластмаса и каучук, горивни отпадъци, RDF модифицирани горива, получени от отпадъци и други отпадъци, включително смеси от материали от механично третиране на отпадъци. Четвърто, в много от слуачите получател на отпадъците е едно и също дружество, регистрирано като търговец и брокер, което няма право да действа като получател респективно носител за целите на трансграничен превоз на отпадъците в България“, обясни министърът. По думите му като превенция се предприемат мерки. „Въвежда се извършване на 100 % физически контрол на границите на съюза и на страните от органите на ГД „Гранична полиция“ и на звената „Пътна полиция“. Разработени са и предстои приемането на инструкции за взаимодействие между Агенция „Митници“ ,МОСВ и МВР, ГД „Гранична полиция“ и на звената „Пътна полиция“ в областните дирекции на МВР, както и МОСВ за повишавне ефективността на контрола върху транграничния превоз на отпадъците. Въвежда се уведомителен режим за превозите на отпадъците от така наречения зелен списък, най-малко три работни дни преди началото на всеки превоз или въвеждането на територията на страната“, коментира още министър Емил Димитров. Министърът на околната среда обясни, че се създава Оперативен център за контрол на транграничния превоз на отпадъците в МОСВ. „В центъра ще се получава и се получава вече информация в реално време за всеки отделен превоз, преминаващ през границата на Р България. Информацията се разпределя към съответното РИОСВ“, каза още министър Димитров. По думите му тази информация ще бъде изпращана в равен обем и съдържание към МВР. „В допълнение са предприети мерки за засилване на контрола на площадките и съоърженията с отпадъци. Ще бъдат извършени проверки на тези площадки, които миналата година са получили повече от две системни или две големи нарушения, за да се пристъпи към закриването и отнемането на разрешенията. Системни нарушители повече няма да има нужда да работят на нашата територия“, каза още Емил Димитров. Министърът отчете, че през 2019 г. от РИОСВ са извършени 8 868 проверки.", "date": "2020.01.31", "title": "Емил Димитров: Ще се искат банкови гаранции за всички площадки, свързани с отпадъци"}
{"url": "http://epicenter.bg/article/Trima-balgari-ot-Uhan-se-pribirat-v-Evropa-utre-/205471/2/0", "text": "Тримата българи от Ухан ще отпътуват утре от Китай, потвърди вицепремиерът и министър на външните работи Екатерина Захариева в отговор на журналистически въпрос днес.    Трима български граждани, които живеят в Ухан, където е центърът на избухналата епидемия от коронавируса, са изявили желание за извеждането си от града.    Двама са в списъка на пътниците в самолета, който излита от Франция, което е европейска мисия, обясни Захариева.    В самолет, изпратен от Германия, ще лети българка, която е с двойно гражданство. Утре самолетите ще излетят от Ухан.    Предприели сме всички мерки с Министерството на здравеопазването, за да бъде осигурен карантинен период, когато се приберат в България, обясни Захариева.    Тримата българи в момента са в добро здравословно състояние.  ", "date": "2020.01.31", "title": "Захариева: Трима българи от Ухан се прибират в Европа утре "}
{"url": "http://epicenter.bg/article/TsvetaKarayancheva-i-Mevlyut-Chavushoglu-otseniha-visoko-satrudnichestvoto-mezhdu-parlamentite-na-dvete-str-/205472/2/0", "text": "\r\n Двустранните отношения, сътрудничеството между парламентите на двете страни и търговско-икономическите връзки обсъдиха председателят на Народното събрание Цвета Караянчева и министърът на външните работи на Република Турция Мевлют Чавушоглу. Това съобщиха от пресцентъра на Народното събрание. \r\n   \r\n Председателят на парламента отбеляза значението на интензивния двустранен политически диалог между двете съседни държави, съюзници в НАТО и регионални партньори. Цвета Караянчева и колегата ѝ Мевлют Чавушоглу оцениха високо сътрудничеството между парламентите на двете страни, като изразиха надежда тези добри контакти да продължат и в бъдеще. Цвета Караянчева отбеляза, че през 2020 г. предстои и нейно посещение в Република Турция по покана на председателя на Великото национално събрание Мустафа Шентоп. Турският външен министър подчерта значителната роля на парламентарната дипломация и отбеляза положителните резултати от провеждането на междупарламентарни срещи. Цвета Караянчева припомни, че Комисията по външна политика на Народното събрание беше домакин на първата тристранна среща на комисиите по външна политика на България, Румъния и Турция в края на ноември 2019 г. и добави, че през април тази година следващата среща в този формат ще бъде в Анкара. Общо бе мнението, че добрият диалог между законодателните институции на двете държави може да бъде предпоставка за задълбочаването на икономическите връзки в различни сектори. По време на разговора беше отбелязано, че съществува значителен потенциал за по-нататъшно развитие на търговско-икономическите отношения. За България важни сфери за сътрудничество са икономиката, енергетиката, вътрешната сигурност и земеделието, подчерта председателят на Народното събрание. Турските инвестиции в страната ни са значителни, ние предлагаме много добри условия за привличане на инвеститори, посочи Цвета Караянчева. Турският външен министър подчерта, че неговата страна е доволна от възможностите, които България предлага, и се надява броят на турските инвестиции да расте. Цвета Караянчева даде висока оценка на приноса на Турция към въпросите на миграцията и на нивото на двустранно сътрудничество в тази област, осигурило нулев натиск върху общата ни граница. Подкрепяме продължаването на добрите практики по този въпрос, допълни тя. Председателят на Народното събрание посочи, че нашата страна разглежда Процеса на сътрудничество в Югоизточна Европа /ПСЮИЕ/ като водеща политическа рамка за регионално сътрудничество и основната регионална платформа за европейска и евроатлантическа интеграция на Западните Балкани. В срещата участваха председателят на Комисията по външна политика Джема Грозданова и председателят на Групата за приятелство България – Турция Ахмед Ахмедов. \r\n \r\n \r\n \r\n \r\n", "date": "2020.01.31", "title": "Караянчева и Мевлют Чавушоглу оцениха високо сътрудничеството между парламентите на страните "}
{"url": "http://epicenter.bg/article/Ema-Hopkins--Do-kraya-na-2020g--balgarite-imat-vazmozhnostta-da-se-zaselyat-v-Obedinenoto-kralstvo/205440/7/0", "text": "„Искаме да напуснем ЕС достойно. Нито ще празнува, нито ще оплакваме, а гледаме с позитивен поглед напред в бъдещето“, каза в „Тази сутрин“ посланикът на Великобритания у нас Ема Хопкинс в интервю за bTV. 140 000 български граждани са подали молба за статут на уседналост, информира тя.    „От 1 януари 2021 г. ще въведем нова схема за емиграция. Това са правилата, които ще се отнасят до онези, които по-дългосрочно да работят или учат в Обединеното кралство. Възможно е тази схема да обхване и сезонната работа. Ако искате обаче да посетите Великобритания за срок, по-малък от 90 дни, или просто на посещение, ще можете да направите това без виза“, поясни Ема Хопкинс. До края на тази година българите имат възможността да се заселят в Обединеното кралство и да останат там дългосрочно. Около 6000 български студенти учат на Острова. До края на 2020 г. всеки може да започне обучение там при същите условия, такси и достъп до студентски заеми. В следващите месеци ще бъде обявен какъв ще е режимът за периода след 2020 г. „Възможно е да има промяна. Британските университет обаче биха искали да се запази преференциалният достъп за европейски граждани, така че това ще бъде обект на преговори“, обясни посланикът на Великобритания у нас. Владимир Шопов - за капаните на Brexit и на    Тази седмица се поставя началото на нова кампания във връзка с търговията с 13 страни извън ЕС. „Много сме развълнувани от възможността да укрепим контактите си с някои страни, с които имаме исторически силни връзки. В областта на външната политика няма да бъдем обърнати навън, ще сме активни в международен план. Ще укрепим своята дипломатическа служба“, каза още Ема Хопкинс. „Няма да седим около една маса с ЕС, но това не значи, че няма да си говорим. Това ни дава възможност да работим по по-различен начин. В голяма степен всичко, което правим, ще остане непроменено, защото споделяме едни и същи ценности“, допълни тя.", "date": "2020.01.31", "title": "Ема Хопкинс: До края на 2020г.  българите имат възможността да се заселят в Обединеното кралство"}
{"url": "http://epicenter.bg/article/Ogranichavat-pravomoshtiyata-na-Tramp-da-vodi-voyna-s-Iran/205443/7/0", "text": "Камарата на представителите на САЩ, в която мнозинство имат демократите,  , предадоха Асошиейтед прес и ТАСС, цитира Дарикнюз. Първият текст за блокиране на финансирането от държавния бюджет на военни действия срещу Иран без съгласие от Конгреса беше прието с  . Вторият законопроект е за  . Той бе приет от 236 конгресмени, в това число 11 републиканци, а против гласуваха 166 конгресмени. Малко вероятно е тези два текста да бъдат приети в контролирания от републиканците Сенат, а на 29 януари Белият дом заяви, че  .", "date": "2020.01.31", "title": "Ограничават правомощията на Тръмп да води война с Иран"}
{"url": "http://epicenter.bg/article/Sabitiyata-v-denya-na-Brekzit---kakvo-shte-se-sluchi-v-London-na-31-yanuari/205452/7/0", "text": "Днес, 31 януари, Великобритания окончателно напуска Европейския съюз след три и половина години на политически борби и криза. Някои хора ще празнуват това, че страната обръща нова страница, докато други ще протестират срещу новото политическо бъдеще в Лондон. От събития, подкрепени от правителството до демонстрации против расизма, The Guardian, цитиран от Агенция \"Фокус\", представя събитията, които ще се случат днес, в деня на Брекзит. Три млн. монети от по 50 пенса, отбелязващи Брекзит ще влязат в обръщение на 31 януари. На монетите ще пише „Мир, просперитет и приятелство с всички нации“, като още 7 млн. от тях ще влязат в обърщение в рамките на 2021 г. Министърът на финансите Саджид Джавид вече получи първата партида от монетите и се очаква да представи една от тях на премиера Борис Джонсън в деня на Брекзит. Кампанията „Напускаме означава напускаме“ (Leave means leave) получи зелена светлина от властите и ще проведе митинг между 21:00 и 23:15 ч. местно време (19:00 до 21:15 българско). Шествието ще бъде оглавено от Ричард Тайс, и на него ще има и светлинно шоу и музика, за да бъде отбелязано напускането на ЕС. Като част от плановете на правителството в деня на Брекзит, премиерът ще изнесе реч за бъдещето на Великобритания в 23:00 часа вечерта (1:00 часа българско време). Джонсън ще започне деня си в северната част на Англия, където ще оглави среща на кабинета, в която ще бъдат обсъдени „просперитета и възможностите“ на региона. Правителството не представи повече детайли за тази среща. Правителството още обяви, че часовник с обратно броене, като по време на празненствата за Нова година, ще бъде прожектиран върху правителствените сгради на „Даунинг стрийт“, за да бъде отбелязан момента, в който Великобритания напуска ЕС – отново 23:00 часа местни време (00:00 брюкселско време, 1:00 българско време). Това събитие, организирано от кмета на Лондон Садик Хан, отваря вратите на кметството на града за всички граждани, които ще имат нужда от безплатни правни съвети, които ще са им от полза след Брекзит, включително такива свързани с бъдещите взаимоотношения с ЕС и правата на европейските граждани в страната. Освен това кметстовото ще предлага и „емоционална подкрепа“, според  . Демонстрантите ще се съберат близо до „Саут Банк“ в Лондон, за да протестират срещу Брекзит. По време на протеста, наречен „Светлина в мрака“, демонстрантите ще носят фенерчета, с които ще светят, като това е специфична символика, свързана с предположенията, че Брекзит ще има неблагоприятно влияние върху правата на работниците и върху Националната здравна служба на Великобритания. Подобни демонстрации ще се проведат и в Брайтън и Борнмут. В крайна сметка, камбаните на църквите няма да бият днес, нито пък Биг Бен. Според британското духовенство, камбаните на църквите само ще увеличат разделението в страната, а властите смятат, че цената, която трябва да плати данъкоплатеца, само за да чуе Биг Бен на 31-и, е твърде висока, въпреки опитите на някои хора да я платят с набиране на дарения. Тези кампании събраха повече от 270 хил. паунда от нужните 500 хил., които щяха да са нужни да се поправи сградата на Биг Бен и камбаната да бие. Освен това, полицията няма да позволи използването на фойерверки в деня на Брекзит. Според британското законодателство, фойерверки не могат да се използват в часовете между 23:00 часа и 7:00, освен на 5 ноември (Нощта на Гай Фоукс, през 1605 г. той е арестуван, след като е разкрит заговор за убийството на Джеймс I, след което хората в Лондон запалват множество огньове около града, за отбразнуват проваления опит за убийството на краля“ – бел. ред.) и на 31 декември.", "date": "2020.01.31", "title": "Събитията в деня на Брекзит - какво ще се случи в Лондон на 31 януари"}
{"url": "http://epicenter.bg/article/Zhurnalistkata--obvinila-prezidenta-Tramp-v-iznasilvane--iska-negova-DNK-proba/205454/7/0", "text": "Известната американска журналистка, която обвинява Доналд Тръмп, че я е изнасилил, поиска президентът да предостави своя ДНК проба, за да се установи дали е същата като следите, открити по нейна рокля, предаде БТА.    Елизабет Джийн Каръл, която списва в сп. \"Ел\" рубриката \"Попитайте Е. Джийн\" (\"Ask E. Jean\") и отговаря на читателски писма, твърди, че е била облечена с тази черна рокля в деня на предполагаемото изнасилване, станало през 1995 или 1996 г. Бъдещият президент на САЩ се затворил с нея в пробната на големия нюйоркски магазин \"Бергдорф-Гудман\", преди насила да я целуне и след това да я изнасили.  След като 76-годишната сега жена публикува тези свои твърдения през юни 2019 г. в сп. \"Ню Йорк\", милиардерът републиканец заяви, че \"никога не се е срещал с това лице през живота си\".    Една от снимките, илюстриращи материала в списанието, обаче показва Тръмп да се шегува с Е. Каръл и съпруга ѝ.    Американският президент увери, че журналистката не е негов тип жена. За снимката Тръмп каза, че тя просто е запечатала момент, когато стои, облечен с палто, в редица от хора.    Според съдебен документ, публикуван от в. \"Ню Йорк таймс\", по роклята са били открити следи от \"ДНК на неидентифициран мъж\".    Адвокатката на журналистката даде срок на Тръмп и адвокатите му до 2 март да представят ДНК проба на президента. В началото на ноември Е. Джийн Каръл заведе в щата Ню Йорк дело за клевета срещу президента, защото той твърди, че обвиненията й са измислени. Каръл се мотивира, че Тръмп я е очернил и е навредил на кариерата ѝ, като я нарекъл лъжкиня.  Най-малко 16 жени са обвинили Тръмп, че е упражнил сексуално насилие срещу тях преди да стане президент - твърдения, които държавният глава винаги е отричал.", "date": "2020.01.31", "title": "Журналистката, обвинила президента Тръмп в изнасилване, иска негова ДНК проба"}
{"url": "http://epicenter.bg/article/Kitayskiyat-virus-dostigna-Velikobritaniya--Italiya-shte-obyavi-izvanredno-polozhenie-/205463/7/0", "text": "Двама пациенти от едно и също семейство са заразени с китайския коронавирус, потвърдиха британските власти. Съобщението означава, че вече има заболели в четирите най-големи европейски икономики и най-населени държави на континента, предаде \"Ройтерс\".    Лондон добави, че на двамата се оказват специални медицински грижи, а здравната система вече работи, за да установи с колко души са били в контакт и кои са те, \"за да се предотврати по-нататъшното разпространение\" на заразата.   „От вчера, служителите на Здравната служба на Англия извършват разширено наблюдение на полетите от град Ухан и всички пътници на директните полети от Китай ще получат информация, за това какво да правят, ако се разболеят“, добави министърът.    Според него ръководителят на английските здравни служби, проф. Крис Уити, поддържа връзка с международните ескперти и своите колеги, за да наблюдават ситуацията.   Общо 14 души са били изследвани за в Обединеното кралство за новия коронавирус, с който вече са заразени повече от 800 души в централната част на Китай, и който се разпространява вече и в други страни, включително САЩ и Япония, пише британското издание The Independent.   Малко след това в. \"Кориере дела сера\" и \"Ройтерс\", като цитираха изявление на правителството, съобщиха, че ще бъде обявено извънредно положение.    Снощи италианският премиер Джузепе Конте обяви първите два потвърдени случая на заразяване с коронавируса в страната и преустановяването на всички полети от и до Китай. Става въпрос за двама китайски туристи, пристигнали в Италия преди няколко дни и вече поставени в изолация в център за инфекциозни болести в Рим. Конте отбеляза, че доколкото му е известно, Италия е първата европейска страна, която е решила да преустанови полетите от и до Китай.    Германските здравни власти съобщиха за пети случай на заразяване с коронавируса. Болният е служител на фирмата в Бавария, където вече са установени предишните четири случая. Берлин междувременно обяви, че военнотранспортен самолет излита от Китай скоро, за да бъдат евакуирани над 100 германски граждани от там. Никой от тях не е заразен, но решението е предпазна мярка.    Снощи бе обявена ситуация на глобална заплаха от Световната здравна организация (СЗО), след като имаше случаи на вируса в 18 държави (19 - с Великобритания). Най-малко 213 души са починали, а 10 хил. души са заболели в Китай.   По-рано Китай забрани всички полети, включително международни извън град Ухан – епицентърът на огнището на вируса. Друг град, близо до него – Хуанган, също е под карантина, като се появи информация, че са били затворени и още осем други градове в провинция Хубей.    Според СЗО, починалите от вируса са били хора, „които са имали съществуващи заболявания, като хипертония, диабет или сърдечно-съдови заболявания“. Те също така заявиха, че не препоръчват по-сериозни ограничения върху пътуването и търговията заради вируса на този етап.    Според Ханкок обаче броят на случаите на починали и заразени с новия вирус „вероятно е по-висок от потвърдения засега“, заради много бързо развиващата се ситуация. Той заяви пред депутатите, че случаи на заболяването са били регистрирани и в Тайланд, Япония, Южна Корея и САЩ. Според министъра „повечето“ засегнати са изпитали симптоми като настинка и дихателни проблеми.   В същото време Европейският Съюз отпуска 10 милиона евро за изследвания, които да помогнат за предотвратяване на разпространението на новия вирус, съобщиха от Европейската комисия, цитирани от БТА. Предвижда се отпуснатите средства да бъдат достатъчни за до четири проекта за научни изследвания. ЕС очаква предложения до 12 февруари и е в готовност да отпусне средствата бързо, за да може работата да започне веднага.", "date": "2020.01.31", "title": "Китайският вирус достигна Великобритания, Италия ще обяви извънредно положение "}
{"url": "http://epicenter.bg/article/Feysbuk-s-drastichni-merki-sreshtu-falshivite-novini-za-smartonosniya-kitayski-virus-/205465/7/0", "text": "Социалната мрежа Фейсбук ще премахва постове, снимки и видеоматериали, свързани с фалшиви „лекарства“ и новини за новия коронавирус, които могат да доведат до наранявания или дори смърт, пише американското издание Washington Post, цитирано от Агенция \"Фокус\".   Това се случва, след като Фейсбук беше залят от вълна от фалшиви новини, снимки и видеоматериали, описващи \"успешни опити\" за лекуването на новия опасен вирус.    Служителите на Фейсбук заявиха в официалния блог на технологичния гигант, че в резултат на политиката им за блокиране на информация, която потенциално може да доведе до опасност за здравето на потребителите, ще започнат да изтриват постове, свързани с фалшиви лекарства, като например „пиенето на белина“, което е един от най-стряскащите примери.    Според Фейсбук това е начин хората да се обърнат към по-достоверни източници на информация като например Световната здравна организация (СЗО). Освен това компанията потвърди, че е предоставила на авторитетни здравни организации по света правото да рекламират, без да заплащат, в опит да се бори с фалшивата информация.    Тези действия последваха, след като в множество социални мрежи започнаха да се разпространяват фалшиви статии за „лекарства“ за вируса, както и митове за произхода му, за броя на заразените и за начина му на предаване. Това се случваше и чрез фалшиви снимкови и видеоматериали.    Според друга социална мрежа – Туитър – обаче не може да се говори за координирани опити за разпространяване на фалшива информация.  ", "date": "2020.01.31", "title": "Фейсбук с драстични мерки срещу фалшивите новини за смъртоносния китайски вирус "}
{"url": "http://epicenter.bg/article/Putin----quot-Varhoven-upravnik-quot--Kremal-ne-komentira-predlozhenoto-novo-nazvanie-na-posta-prezident-/205469/7/97", "text": "Кремъл заяви в сряда, че Владимир Путин няма мнение по предложението заеманият от него пост вече да се нарича \"върховен управник\", а не президент, след като руска правителствена комисия каза, че обмисля идеята, предават Нова тв и БТА.    Промяната на наименованието на поста е една от възможните поправки в руската конституция, предложени от членовете на правителствена комисия, създадена по-рано този месец, след като Путин обяви, че иска промени в руския основен закон.    Путин, който е на 67 години, направи свои собствени предложения за промяна на конституцията. Мнозина видяха в тях негов план да съхрани влиянието си след изтичането на сегашния му президентски мандат през 2024 г., въпреки неговите твърдения, че не е привърженик на практиката от съветската епоха лидерите да остават на власт до смъртта си.    Конституционната реформа, която доведе до смяна на правителството, гарантира контрола на Путин върху преходния процес и някои я възприемат като опит за ограничаване на вътрешните противоборства до 2024 г., който в същото време дава на Путин възможността да демонстрира, че отговаря на общественото недоволство след годините на затягане на коланите.    Държавната дума, Долната Камара на парламента, вече одобри реформата на Путин на първо четене. Правителствената комисия обмисля и други възможни промени.    \"Има някои много любопитни предложения. Например, държавният глава вече да се нарича \"Върховен управник\", заяви Павел Крашенинников, съпредседател на правителствената комисия.    Когато бе запитан за идеята в сряда, Кремъл отговори уклончиво и я нарече \"нова инициатива\" и едно от предложенията, които може да бъдат или да не бъдат приети.    \"В момента всичко това е на етап дискусия. Президентът Путин няма мнение по въпроса\", каза говорителят на Кремъл Дмитрий Песков.    Предложенията включват още формално признаване на статута на Русия на \"държава победителка\" във Втората световна война и обявяването на православното християнство за основна религия в страната.    \"Естествено, част (от предложенията) ще отпаднат, някои ще бъдат приети и така ще се получи окончателният резултат от работата на комисията\", каза Песков.    Лидерът на националистическата прокремълска партия ЛДПР Владимир Жириновски много пъти е предлагал държавният глава да се нарича \"върховен управник\", за да се избегне употребата на наименования на длъжността, идващи от чужди езици.  ", "date": "2020.01.31", "title": "Путин - \"Върховен управник\"? Кремъл не коментира предложеното ново название на поста президент "}
{"url": "http://epicenter.bg/article/V-Rusiya-byaha-potvardeni-dva-sluchaya-na-zarazeni-s-koronavirus-/205488/7/97", "text": "В Русия бяха потвърдени два случая на заразени хора с новия коронавирус. И двамата са граждани на Китай, съобщи руският вицепремиер Татяна Голикова, цитирана от Нова тв и БТА.    \"Службите на Роспотребнадзор на територията на Русия са потвърдили за двама заразени от новия коронавирус - в Забайкалския край и в Тюменска област. Те се намират под строго наблюдение, изолирани са и им се оказва необходимата помощ. И двамата са граждани на Китай\", каза Голикова, която е председател на щаба за предотвратяване на разпространението на вируса на територията на Русия.    Руското правителство подготвя заповед за временно спиране на издаване на работни визи за китайски граждани, заяви още тя пред журналисти след заседание на оперативния щаб за контрол и предотвратяване на разпространението на новия коронавирус в Русия.    \"Подготвяме проект за правителствено постановление за временна забрана за издаване на работни визи за граждани на Китай\", каза Голикова и добави: \"Започваме евакуация на нашите граждани от Ухан и Хубей. До края на днешния ден ще изясним, колко руски граждани се намират там. По предварителни данни в Ухан се намират 300 души, а в провинция Хубей те са 341.\"  ", "date": "2020.01.31", "title": "В Русия бяха потвърдени два случая на заразени с коронавирус "}
{"url": "http://epicenter.bg/article/Polsha-kupi-32-iztrebitelya-F-35-ot-SASht/205496/7/0", "text": "Полша сключи днес сделка на стойност 4,6 милиарда долара със САЩ за закупуването на 32 изтребителя Ф-35 на американската компания \"Локхийд Мартин\", предаде Асошиейтед прес.    Европейската страна иска да подсили противовъздушната си отбрана на източния фланг на НАТО във време на увеличена руска военна активност, предаде Асошиейтед прес. Това ще бъде десетата членка на НАТО, която ще разполага с подобни изтребители, отбелязва Асошиейтед прес.    Модерните летателни машини ще заменят част от съветските МиГ-29, които полските военновъздушни сили все още използват.    Опозиционни политици критикуват сделката и казват, че цената прекалено висока. Според тях тези средства са можели да бъдат използвани за модернизирането на полските ВВС по други начини.    На церемонията за подписването на договора присъстваха полският президент Анджей Дуда и посланикът на САЩ в Полша Джорджет Мосбакър. Тя се състоя в академията на полските ВВС в град Демблин.    Както съобщи полското министерство на отбраната цената за един самолет е 87 милиона долара, предаде ТАСС. Споразумението за покупката предвижда също обучение на пилоти, доставка на симулатори и логистична поддръжка. Обучението на пилотите ще започне на тези машини на територията на САЩ през 2024 г. Първите изтребители ще бъдат доставени в Полша през 2026 г., допълва ТАСС. Очаква се доставката на самолетите да приключи през 2030 г.  ", "date": "2020.01.31", "title": "Полша купи 32 изтребителя F-35 от САЩ  за 4,6 млрд. долара"}
{"url": "http://epicenter.bg/article/Georgi-Nedelchev---Shouto-na-Nikolaos-Tsitiridis--ne-e-televizionna-revolyutsiya--no-shte-se-gleda/205450/6/0", "text": "  „Шоуто на Николаос Цитиридис“ не е телевизионна революция, но ще се гледа, защото предлага забавен водещ, автентичен хумор и нормални разговори с гостите – все непосилни за Слави Трифонов неща   Фейсбук зевзеците побързаха да го кръстят „Шоуто на Кольо Цитруса“, а в своята телевизия Слави Трифонов дори иронично заговори на гръцки половин час преди старта му в понеделник. След масирана и ефектна рекламна кампания дългоочакваното вечерно предаване на Би Ти Ви предизвика голям интерес и до голяма степен го оправда. Дали Николаос Цитиридис ще постигне митичните някогашни рейтинги на предшественика си, който заемаше този отрязък от време цели 19 години? Сигурно няма да му е лесно, а най-вероятно онези златни за тв индустрията времена няма да се върнат никога повече. Няколко дни след старта засега може само да се каже, е че новият водещ се оказа удачно попадение и оправдан риск за Би Ти Ви.   Гръцкият младеж, израснал в България, има усмивката на Борис Дали и колегата му Константин, перфектна дикция, пъргав ум и артистичност, школувани в изявите на стендъп-комедиант. Маниерът му е винаги да гледа леко самоиронично и присмехулно – точно като наследника на Джей Лено по Ен Би Си Джими Фалън. Не се взима насериозно и очевидно не смята да превръща всеки елемент от шоуто си в декорация на собствената си особа. Тоест, има реален шанс да научаваме нещо за гостите, които ще сядат в студиото му. Самото то е впечатляващо, оркестърът звучи прилично, макар да е невъзможно да се сравнява с неповторимия „Куку бенд“, а сценарият е стегнат и се отнася пестеливо към всяка минута екранно време. Не е някаква революция в жанра, нито откриване на топлата вода – тя отдавна е известна, а формулата – отработена и доказала се. Въпросът е как се изпълнява – каква е атмосферата, чувството за хумор, предизвикателствата към гостите…   Именно защото схемата е фиксирана, ако от bTV бяха предпочели някоя по-позната муцуна за водещ, досадата на публиката и критиките към него щяха да са много по-големи. Цитиридис, ако не друго, поне изглежда готов да поеме удара на подигравките, както и да им отвърне подобаващо. Дали 80-членният му (както съобщиха от самата телевизия) екип ще си върши работата на ниво и ще намира с какво да ни забавлява – това тепърва ще става ясно. Водещият обаче със сигурност е в състояние да запълва екранното време със съдържание и харизматично присъствие. Дори и само това да беше плюсът на новото шоу – никак не е малко. Николаос просто не изглежда връзкар, уредил се там по втория начин.   Същото, уви, не може да се каже за иначе дългокраката Славена Вътова, която се намърда в поредния високобюджетен проект след „ВИП Брадър“ по Нова тв, „Спортисимо“ по БНТ и „България търси талант“ по bTV. Каквито и качества да има, публиката вече априори гледа с недоверие към нея. В първия си скеч от новото шоу тя имаше задача да се прави на по-глупава и фалшиво пееща, отколкото е. Може би се справи нелошо и сигурно доста хора са наясно, че принципно не е нито глупава, нито фалшива. Основният проблем на бившата миска е, че повечето зрители изобщо не възприеха това като имитация. Единственият начин присъствието на Вътова в това шоу да бъде оправдано, е тя да бъде в ролята на постоянен повод за подигравки – и от страна на водещия, и от страна на публиката. Надали обаче тя е отишла там с готовността да бъде перманентен антигерой…   Първият гост – Юлиан Вергов – беше хитро подбран, за да прикове към телевизорите армията от домакини на средна възраст, които са заклети негови фенки. Съвпадението, че той беше дебютен събеседник и в злополучното съботно шоу на Дони по БНТ десетина дни по-рано, накара някои да предрекат и на Цитиридис преждевременен крах. Тук обаче Вергов беше доста по-забавен и си личеше, че самият механизъм на шоуто просто няма да остави нито един гост да скучае, да разказва втръснали истории или да отбива номера, докато се опитва да си направи някаква реклама.   Без да е някаква телевизионна сензация, „Шоуто на Николаос Цитиридис“ се очертава като един достатъчно лъскав, но разтоварен от излишна претенция телевизионен продукт, който притежава всички азбучни компоненти от жанра си. Водещият има чувство за хумор, излъчва позитивна енергия и умее да води разговори. Не изглежда и да се страхува някой от сценаристите му случайно да не се окаже по-умен от самия него. При сегашните изключително занижени критерии и очаквания на аудиторията всичко това изглежда предостатъчно, за да осигури солидна публика на bTV в късния праймтайм.     За да контрира премиерата на Цитиридис, Слави Трифонов покани при себе си Димитър Рачков, съгласи се да участва в шоуто му напролет и да се сдобри с шефовете му – удачен ход, който обаче ще има само временен ефект.   Още в началото на своето шоу същия понеделник Слави се опитваше да пее на гръцки, наричаше китариста на бенда Цецос Недялкос, а той небрежно, но виртуозно свиреше сиртакито от „Зорба Гъркът“. После иронията премина в ревност: .   10 минути преди Николаос да се появи в ефира на някогашната му медия, Трифонов извади тежката артилерия, която беше приготвил – гостуване на Димитър Рачков, който наистина се представи в бравурен комедиантски стил. Бързо се разбра и цената, която Слави ще плати за тази услуга – участие с целия „Куку-бенд“ в „Забраненото шоу“ на актьора напролет в „Арена Армеец“ и пълно помирение с „Господарите“, с които доскоро се съдеха и мразеха.   Напънът на Слави с Рачков беше ефектен и роди едно от най-гледаните му предавания от години, но донякъде беше и излишен. Верните му фенове така или иначе не си бяха и помисляли да го изоставят за сметка на bTV. А „колебаещите се“, ако изобщо е имало такива, даже и да са били заинтригувани от изненадващото гостуване на Рачков, в следващите дни няма как да са изкушени от подобен магнит и все някога ще превключат на бившата телевизия на Трифонов. И вероятността да останат трайно там е доста по-голяма от тази да предпочетат неговите стари смешки и навъсената му физиономия.   За самия Слави ще остане най-вече поуката, че в този отдавна известен телевизионен жанр не е нужно да откриваш топлата вода – достатъчно е да не търпиш посредствени сценаристи наоколо, да не се взимаш прекалено насериозно и да си способен на нормален диалог с хората насреща си.  ", "date": "2020.01.31", "title": "Георги Неделчев: „Шоуто на Николаос Цитиридис“ не е телевизионна революция, но ще се гледа"}
{"url": "http://epicenter.bg/article/Pametna-vecher-v-Stolichna-biblioteka--100-godini-ot-rozhdenieto-na-Leda-Mileva-/205468/6/0", "text": "Столична библиотека заедно с ДА „Архиви“, Българският П.Е.Н. център, Съюз на българските писатели, Международната фондация „Гео Милев“ и издателство „Захари Стоянов“ организират паметна вечер, посветена на стогодишнината на Леда Милева, която ще се проведе на 5 февруари 2020 г. от 18 часа в Американския център. Това съобщават от библиотеката. На този ден се навършват  Леда Милева. Блестящ преводач, ерудиран публицист, дългогодишен председател на Съюза на преводачите в България и на Българския П.Е.Н. център, постоянен представител на България в ЮНЕСКO (1972-1978), генерален директор на БНТ(1966-1970). Леда Милева е автор на повече от 30 стихосбирки за деца, театрални и радиопиеси, превеждани на английски, френски, немски, руски, полски и други езици. С нейните детски стихове са отраснали не едно поколение българи.   „ Иска ми се стихотворенията, които пиша, да направят децата мъничко по- умни, по- честни, по-добри. Да им дават сили за борба срещу грозното, за да побеждава красотата… Научете децата от малки да запомнят, че не е толкова важно колко книги са прочели, а какво са научили от тях“ - споделя Леда Милева. Свои спомени за голямата поетеса ще разкажат Георги Константинов, Здравка Евтимова, Иван Гранитски, Бойко Ламбовски, проф.Михаил Неделчев, родственици на Леда Милева . Държавна агенция „Архиви\" ще представи документална изложба с ценни експонати и артефакти от личния фонд на Леда Милева. Всички експонати се показват за първи път пред публика: оригинални документи , уникални ръкописи и снимки с бележити творци и публични личности ,международни награди и отличия, лична кореспонденция, книги с автографи и преводни издания на писателката.     Един от най-емблематичните артефакти е малката тетрадка с първите стихове, написани от Леда Милева на 9 години(февруари 1929) като „Зимен сън” и др. Ще бъде прожектиран документален филм за Леда Милева на нейния племенник проф. Андрей Аврамов.  Дни на Леда Милева ще се проведат и в Детския център на Столична библиотека от 5 до 8 февруари 2020 г. На 5 февруари от 10.30 часа ще се именува зала в Детския център на името на Леда Милева, която беше дългогодишен приятел на малките читатели на Столична библиотека и нейния екип. Изложбата „Детският свят на Леда Милева”.представя едни от първите стихотворения на Леда Милева, публикувани в периода 1940-1947 г. в детските списания: „Първи стъпки”, „Прозорче”, „Звънче” и „Детско здраве”. Интерес представлява детската поредица „Мирчо и Немирчо”, която започва да излиза в сп. „Първи стъпки” -1940 г.     С „Мирчо и Немирчо“ е поставено началото на българските комиксови герои като илюстрациите към стиховете са на известните художници Никола Тузсузов , Борис Иванов, Стоян Сотиров и Людмила Венова-Христова. В изложбата са показани първите стихосбирки на Леда Милева: „Заю на разходка” (1946) ,„Няма време” (1949) и някои от последните като „Кънки на колелца”, представена в Столична библиотека от писателката по повод нейната 90-годишнина през 2010 г., както и фотоси от срещите на поетесата в библиотеката в периода 2000-2010 г. и нейните послания към малките читатели. В богатата програма на Дните на Леда Милева са включени интересни инициативи и арт ателиета за деца, посветени на творчеството на голямата детска писателка.", "date": "2020.01.31", "title": "Паметна вечер в Столична библиотека: 100 години от рождението на Леда Милева "}
{"url": "http://epicenter.bg/article/Leda-Mileva---chovek-na-duha/205474/6/0", "text": "  Имам чувството, че Леда Милева не си е отишла от тази пуста и печална земя завинаги, а само е заминала на далечно пътешествие. Впрочем и многостранното й творчество, и впечатляващата й обществена дейност, и богатият й личен живот са своеобразно продължително пътешествие из естетическите общественополитическите и индивидуалните пространства. Провидението ме дари със запознанството и близкото приятелство на тази удивителна личност. През последния четвърт век ние имахме над хиляда и петстотин лични срещи, съвместни пътувания, безбройни премиери на нейни книги, литературни четения, дискусии, кръгли маси, мащабни културни проекти с участието на най-изявени съвременни български творци – учени, писатели, художници, музиканти, режисьори, актьори и т.н. Леда Милева бе удивително подреден и организиран човек. За всяка наша среща тя се подготвяше с листче, на което са подредени и степенувани конкретните съвместни задачи и проекти. Благодарение на нейната несломима воля, настойчивост и постоянство, издателство „Захарий Стоянов“ успя да извърши истински подвиг – отпечатването на пет тома съчинения от Гео Милев (почти академично издание с нови коментари, анализи, бележки), богато илюстрирано томче с творбите на Гео Милев за деца и юноши, както и фундаментално изследване на Ружа Маринска, посветено на пластическото наследство на Гео Милев, петнадесет тома нови критически изследвания и спомени за Гео Милев, за неговия баща Милю Касабов, за естетико-художествения кръг от автори, преводачи, художници и пр. около списанията „Везни“ и „Пламък“. А също така четири тома съчинения от самата Леда Милева и десетки преиздания на емблематични нейни творби като „Зайченцето бяло“, „Карнавал в гората“, „Балончето и куклата с розовата рокля“ и пр.  Леда Милева беше във висша степен човек на духа, истински благороден наследник и продължител на делото на великия си баща Гео Милев. Цялостната й обществена дейност и лично творчество бяха стратегически насочени към съхранението на отечествената идентичност, културни традиции и морални принципи. Макар че за творци от нейния ранг никак не върви да говорим в минало време. Те са по-живи от редица самолюбуващи се персони, щедро и небезкористно издържани от чужди фондации, които днес нагло се шляят из публичното културно пространство и се представят за нещо повече от естетически инфузории.    Трудно бихме могли да си представим съвременната детска литература без впечатляващото и блестящо творческо присъствие на Леда Милева. Няколко поколения деца и юноши израстват с нейните прелестни и вълнуващи книги. Тази авторка притежаваше въображение, способно да мечтае и да създава приказки. Присъщ й бе рядко срещаният усет за границата между измислицата и реалността, тя бе разгадала чудната детска способност за самосъздаване на свое особено пространство и време (колкото реални, толкова и фантастични), които се подчиняват предимно на прищевките на играта. Повече от шест десетилетия Леда Милева изследваше невероятната вселена на детското съзнание. Като търсач на нови светове, тя витаеше заедно с невинните млади духове във фантастичните селения на загадката, примамливото, приключението. Леда Милева откриваше, че детето знае нещо свръхважно, убягващо на възрастните – всичко в природата е живо, всичко се превъплъщава и преминава от едно в друго състояние. Растенията имат чувствителност и могат да бъдат добри и лоши, животните, птиците и влечугите могат да имат човешки черти, а хората, доколкото въплъщават силите на злото и на мрака, приемат формата на злите животни. Детското съзнание пътува през времето и пространството. Детето искрено вярва, за разлика от възрастния, че съществуват великани и джуджета, че вятърът може да свири на флейта, а дъждът е барабанчик. Тъкмо тази невероятна разкрепостеност на съзнанието на малкия човек усещаше с художествената си интуиция Леда Милева. И когато пишеше своите стихотворения, малките поеми, приказки или пиеси, тя всъщност помагаше на детето да открие своите мечти, да разгърне своята фантазия, да развие своето въображение. Отдавна за нея се говори като за класик на детската литература. Хиляди дечица знаят наизуст нейни стихотворения. Не само легендарното „Зайченцето бяло“, но и „Хубавец“, „Дует“, „Дървено конче“, както и някои хумористични стихотворения за малките ученици като „Тайна“, „Лакомчо“, „Гица-бърборица“, „Запалянко“ и др. Ето например прелестното „Тихо“:  Цял ден са слушали ушенцата,  цял ден бърбориха устенцата  и две крачета без умора  до тъмно тичаха по двора.  Какво не пипаха ръчичките,  къде не гледаха очичките!  А щом е все така заето,  кога ли ще расте детето?...    Стигнала почтена възраст (тя е родена на 5 февруари 1920 година в семейството на писателя Гео Милев), тази неуморима и като творец, и като организатор авторка имаше може би десетки хиляди срещи с по-малки и по-големи деца из цялата страна, а пък и в чужбина. И навсякъде се получаваше магията на творческото съприкосновение, запалваще се благородната искра на общуването между творец и чиста, наивна и ангелично извисена детска душа. Ето един поразителен пример. В детска градина детенце с ококорени от възторг очи пита: „Госпожо Милева, вие жива ли сте?“ То може би си мисли, че поетесата е едва ли не паметник. При друга среща на въпрос на учителката: „Е, харесва ли ви авторката на „Зайченцето бяло“ и „Сиводрешко и Бързобежко“?“, едно дете простодушно отговаря: „Мислехме, че е още по-хубава.“ Самата Леда Милева възприемаше подобни изказвания като комплимент. Тези и стотици други случаи обясняват защо в детското съзнание Леда Милева със своите герои зайченца, мецани, лястовички, шишарки, балони, влакчета, юначета с калпачета, лисанки, фламинго и т.н. вече е извисена като класик на детската литература.    Леда Милева се оттласкваше от българската фолклорна традиция, за да насити своите приказни словесни пейзажи и сюжети със съвременната чувствителност, с нравствените проблеми на българското общество в края на XX век. В такъв смисъл можем да кажем, че нейните творби са свое­образни възпитателни пътешествия в света на доброто, лъчезарното, мечтата. Но до нравствената поука малките пътешественици стигат сами, водени от светозарната светлина на благородството, приятелството и любовта. Героите в творбите на Леда Милева преживяват раждането на доброто в собствените им души, те неусетно възмъжават, борейки се с препятствията по пътя. Много светлина, гальовен блясък и нравствена мекота има във внушенията на Леда Милева в нейните стихотворения, приказки и поеми. Тя бе автор на над четирийсет книги. Многократно са издавани нейни еднотомни избрани творби. А през 1970 година издателство „Български писател“ поднася на читателите нейни избрани произведения в два тома.   Издателство „Захарий Стоянов“ предлага четиритомно издание, което за първи път дава по-широк и многостранен поглед върху творчеството на тази бележита авторка. Първите три тома съдържат произведения за деца.  Том 1. „Двете пътечки“, стихотворения.  Том 2. „Изгубеното хвърчило“, приказки и малки поеми.  Том 3. „Когато куклите не спят“, пиеси за голяма театрална сцена, за куклен театър и радиопиеси.   А том четвърти „Светлини и сенки“, за пораснали деца, включва поглед към родовите корени и извървените пътеки; спомени за известни български и чуждестранни писатели; есета и интервюта по проблемите на детската литература и по актуални обществено-политически въпроси.   Разбира се, нейният разностранен творчески талант и богатата й личност имат още редица превъплъщения – преводач от няколко езика (главно английски, към който проявява интерес още от времето на учението си в Американския колеж); повече от шест десетилетия тя неуморно се трудеше на попрището на преводаческата дейност и превежда някои от най-интересните американски, английски и африкански поети и белетристи; бивш генерален директор на БНТ, дългогодишен представител на България в ЮНЕСКО (между другото, Международната година на детето 1979 бе отбелязана именно с „Красивото плашило“ на Леда Милева в превод на френски език – издание на ЮНЕСКО), председател на българския ПЕН център, председател на Съюза на преводачите в България, основател и главен редактор на сп. „Панорама“ и т.н., и т.н. Но несъмнено онова, което обяснява и осмисля истински творческото й дело, е детската литература. И накрая нека не забравяме факта, че Леда Милева носеше отговорността да бъде наследник на великия български писател и интелектуалец Гео Милев. Малко са в новата история на българската литература и култура личностите, които светят със своя собствена светлина, а не с отразеното сияние на своите прочути родители. Леда Милева бе от тях. Литературната и обществената й дейност е ярък пример за висок социален и художествен морал. Без нейните дългогодишни усилия трудно бихме си представили изследването и популяризирането на духовното наследство на великия й баща Гео Милев.", "date": "2020.01.31", "title": "Леда Милева - човек на духа"}
{"url": "http://epicenter.bg/article/Priklyuchi-parviyat-etap-ot-remonta-na-koraba-muzey--quot-Radetski-quot-/205487/6/0", "text": "Късно вечерта на 30-ти януари 2020 г., кораб-музей „Параход Радецки” се завърна в град Козлодуй, съобщиха от пресцентъра на Националния исторически музей. След като през 2019 г. Министерски съвет гласува и отпусна средства за планов преглед и ремонт, Националният исторически музей проведе Обществена поръчка с предмет „Преглед и ремонт на Параход „Радецки”.    В края на 2019 г. „Параход Радецки” беше провлечен до град Браила, Румъния, където успешно се осъществи първата част от плановия преглед и ремонт, а именно външен преглед на сух док на подводната част за установяване на годността на външната обшивка на корпуса и устройствата в подводната част не кораба. Той премина също през преглед и изпитания на конструкцията, ремонт на корпуса и надстройките и основен ремонт на двигателните-гребните колеса. Прегледът и ремонтът на моторния кораб се извършва за изпълнение на изискванията на Наредба N11/26.04.2004г. за прегледите на корабите и корабопритежателите, и е предпоставка за издаване на Корабно удостоверение за вътрешно корабоплаване от Изпълнителна агенция „Морска администрация”.    Завърнал се вече на родна земя, кораб-музей „Параход Радецки” ще бъде позициониран на пристана в пристанището му на домуване, в град Козлодуй. Музейните експерти от Националния исторически музей разработват концепция за обновяване на постоянната му експозиция, представяща делото на Христо Ботев. Планирано е в началото на месец април 2020 г., корабът-музей да отвори врати и да посрещне първите си посетители.    В следващата фаза – „Ремонтни дейности, които ще се извършат на вода” от Обществената поръчка за кораб-музей „Параход Радецки” предстои преглед и ремонт при необходимост на корабните системи, устройства и механизми. Едва след това ще може да получи Корабно удостоверение за вътрешно корабоплаване от Изпълнителна агенция „Морска администрация” и ще възобнови и плавания в река Дунав.", "date": "2020.01.31", "title": "Приключи първият етап от ремонта на кораба-музей \"Радецки\""}
{"url": "http://epicenter.bg/article/Lev-ili-evro--kade-e-predizvikatelstvoto-/205447/11/33", "text": "  Дебатът около въвеждане на плаващ курс на лева, преди приемането ни в чакалнята на ИЕРЕМ 2, съгласно предложението на г-жа М.Стоянова за промени в закона на БНБ се разширява и поляризира. В дискусиите „за“ и „против“ не се вземат под внимание следните обстоятелства:  Плаващият курс е печеливш ход за развити и конкурентоспособни икономики.   Но това се доказва, чрез:  конвертируемост на производителността на труда, т.е тя следва да е по-висока от средната за региона. А според В. Велев – председател на Асоциацията на индустриалния капитал продукцията на отработен час е 15% от средното европейско ниво или българските фирми произвеждат 6 пъти по-малко по стойност продукция. Според предварителни данни на Евростат, производителността на труда у нас е нараснала с 1.7% през 2017 г. , с което се нареждаме на девето място по ръст сред страните членки от целия ЕС.   Производителността в България не е конвертируема;  Съгласно Биг-Мак индекса:  За да може да си купи един Биг-Мак българинът  трябва да работи 48 минути, докато в Хонгонг са необходими около 8 минути, а в Швейцария, Япония, Люксембург – около 10 минути или около 5 пъти повече. В името на справедливостта трябва да се признае, че преди 5 години са били необходими над 200 минути;  България е на последно място с 50,62% по отношение  на ценово ниво на потребителските стоки (при 100% в ЕС), респ. покупателната способност на българите е най-слабата в Европейския съюз или 2 пъти по-слаба от средната;   Възниква въпросът – покупателната способност ще се  запази или ще намалее след преминаване към еврото. Поне опитът досега от страните въвели еврото, напр. Латвия, че цените се покачват, а при България като най-бедна страна от Европа може да се очаква, че хората ще обеднеят. Не случайно в някои страни е създаден Фонд за гладуващи, но откъде ще има финансов ресурс за 1,5 млн. бедни българи? Как се гарантира от ЕС несбъдването на тази хипотеза? За конкурентоспособна икономика са необходими нови технологии, автоматизация, иновативни продукти, но как е възможно да се очакват инвестиции в тези направления след като 92,5% от фирмите в България са с персонал до 9 заети. Фирмите с над 250 заети са само 1,1%, докато в Европа са около 40%, т.е 40 пъти повече. Следва ли да се очаква, че недостатъчната конкурентоспособност по отношение на производителността ще се отрази негативно именно на малките предприятия в България. С тази структура на бизнеса в България трудно може да се гарантира устойчив растеж и развитие; Защо тази инициатива на г-жа М. Стоянова се случи след  посещението на г-жа Кристалина Георгиева у нас? Може ли да се разглежда този факт при хипотезите на:  Във връзка с очакваната финансова криза, обявена от самата г  жа Георгиева, вероятно тя е започнала да търси начини за стабилизиране на Международния валутен фонд чрез ограничаване на неговите ангажименти. Тя може би иска да прехвърли стабилизирането на българския лев към Европейския съюз. Не е ли това следствие от увеличаване на напрежението между САЩ и ЕС?   Как ще се съгласуват интересите на МВФ и ЕС спрямо България?   Икономическото развитие на България (независимо от  различни международни оценки) не гарантира, че българският лев може да покрие изискванията за конвертируемост на лева към долара и МВФ иска да спре своя ангажимент към България. Това прозира и от публикуваното съобщение от борда на директорите на МВФ относно консултациите с България от 22 март 2019 г.   „Директорите отбелязаха, че подготовката на България за ErM II и банковия съюз ще спомогне за реформите и ще повиши качеството на институциите, включително чрез засилване на надзора на финансовия сектор“. Препоръките на г-жа Георгиева бяха само в направление образование и провеждане на структурни политики, но нямаше и намек, че МВФ ще продължи ангажиментите си към България;   Привързването на лева към марката, респ. към еврото със  Закон или чрез договора за присъединяване на България към Европейския съюз е политическо, а не икономически обусловено решение. Следва, че влизайки в чакалнята ние ще трябва да се подчиняваме на правилата на Европейската финансова/банкова система.   Следва ли да очакваме, че докато сме в чакалнята ще трябва изпълняваме заповеди на ЕС по отношение структурни промени в икономиката на България и дори да отдадем на концесия управлението на страната, което е заложено в Приложение III от закона за концесиите, респ. в Директива 2014/23:  Код                                      Наименование  75100000-7   Услуги на държавното управление  75110000-0   Услуги по общофункционално управление на държавата  75124000-1   Услуги на държавното управление в областта на отдиха, културата, спорта и религията  75130000-6   Спомагателни услуги за държавното управление като цяло  75200000-8    Услуги на държавното управление за обществото като цяло  75211000-8    Услуги в областта на външните работи  75211200-0    Услуги, свързани с външноикономическа помощ  75211300-1    Услуги, свързани с външна военна помощ  75230000-7    Услуги на правораздаването и съдебната дейност   Следва, че ЕС може да ни задължи да отдадем на концесия изброените по-горе услуги, което е срещу суверенитета на държавата или да се приватизират и останалите 30% държавна собственост. Пряк път към пълното колонизиране на България.    Заключение:  Защо Правителството досега не е направило икономическа  обосновка за ползите от приемане на еврото и за условията при които това да се осъществи, която да се постави на обществено обсъждане. Защо се иска да се запази при влизането в ИЕРЕМ 2 само  курс лев-евро, а не се поставят и други условия по отношение запазване на суверенитета и националната сигурност на държавата. Кое е по-важно за Правителството и политическата система  – стабилност на банките или благополучието на българския народ, по-добър стандарт на живот за него? Какви ангажименти трябва да поеме Правителството и  българският народ във връзка с приемане на еврото. Да не би ИЕРЕМ2 да се превърне в чакалнята към колонизирането на България, към нейното превръщане в територия, а не в просперираща държава. Каквото и да са обещанията на българските управници, ако  те не са потвърдени от Европейските институции нямат никаква стойност. След политическия консенсус днес следва ли да се очаква, че ако ЕС не приеме валутния курс лев-евро и други в национален интерес условия или се влоши благосъстоянието на българския народ, то си запазваме правото да го напуснем? Защо продължава да не се спазва обществения договор и не се пита българския народ? Това демокрация ли е или диктатура? ", "date": "2020.01.31", "title": "Лев или евро, къде е предизвикателството "}
{"url": "http://epicenter.bg/article/Kakvi-stanahme-za-trideset-godini---razkazva-novata-kniga-na--Galap-interneshanal-/205457/11/0", "text": "През 2019 г., и няколкото години преди нея, проличаха и признаци на по-добър обществен климат, но те могат бързо да бъдат помрачени от бурното начало на 2020 г. За добро или зло, обществото ни няма особено високи очаквания. Наблюдава се едновременно и предвидимост на нагласите, и търсене на нови опции за гласуване.   Промените в масовото съзнание за последните три десетилетия са по-скоро бавни и не липсват тревожни симптоми. Например, честността на изборите е поставена под съмнение. Доверието в официалните източници на информация е опасно ниско. Българите продължават по традиция да държат на промените, но напоследък показват и повече предпазливост.   Обобщенията са от представянето на традиционния годишен обзор на „Галъп интернешънъл“.    За поредна година годишникът привлече огромен интерес сред журналисти, преподаватели, изследователи, общественици и студенти, които изпълниха новата зала „Джеймс Баучер“.    Седмото поред издание „Политическият процес и общественото мнение в България“ беше представено от автора Първан Симеонов, заедно с Борис Попиванов, автор на справочната част към книгата. Дискусията беше открита от младите изследователи в „Галъп интернешънъл“ – Юлиана Гальова, Яница Петкова и Светлин Тачев.   Изпълнителният директор на „Галъп интернешънъл“ представи уникални по рода си данни за доверието в основните институции, които обхващат последните тридесет години. Бяха разгледани и индикатори за настроенията на българите относно посоката на развитие на България и нейната икономика.   За втора година книгата е на практика двуезична. Годишникът съдържа преди всичко непубликувани досега социологически данни – данни, които могат да се намерят само тук и голяма част от тях са получени през годината именно за нуждите на изданието.   Международни сравнителни изследвания, отношение към институциите и основни личности, масови възприятия за икономиката и личните финанси, общественото мнение за изборите и изборния процес, както и нагласите по най-важните теми на 2019 г. – това е само част от включените в луксозното издание теми. Публикувана е специална глава за равносметки и тенденции от трите десетилетия след 1989 г.   Данните са част от почти тридесетгодишната, ежемесечна, независима изследователска програма, представителна за пълнолетното население – която агенцията приема за своя обществена мисия и която стои в основата на Политическия и икономически индекс на „Галъп интернешънъл“®.   В края е публикуван справочник с основни събития, а в приложението „Някои инициативи на „Галъп интернешънъл“ е част от обществената дейност на агенцията през годината.   Книгата „Политическият процес и общественото мнение в България през 2019 г.“ е издание на  . Годишникът може да бъде намерен в книжарниците на „Сиела“, както и в електронния магазин   ", "date": "2020.01.31", "title": "Какви станахме за тридесет години – разказва новата книга на „Галъп интернешънъл“"}
{"url": "http://epicenter.bg/article/Die-Welt--Voennata-sila-na-Rusiya-e-po-golyama-ot-vsyakoga-i-tya-zaplashva-Evropa-/205475/11/33", "text": "Военната сила на Русия е по-голяма от всякога. И под прицела на войските на Москва стои преди всичко Европа, коментира германското издание Die Welt, цитирано от Агенция \"Фокус\".    До такива изводи в своето проучване стигна Изследователският институт за национална отбрана към Министерството на отбраната на Швеция.    „Русия на (президента) Владимир Путин отново се превърна в агресивна, непредсказуема сила, която иска да овладее съседите си или поне да ги контролира“, отбелязва Хайнрих Брауз, който до 2018 г. беше помощник-генерален секретар на НАТО по отбранителна политика и планиране в централата на Алианса в Брюксел.    Руското ръководство е готово „да използва военна сила за своите политически цели, ако вярва, че може да се справи с рисковете, както се вижда в Украйна и Сирия“, каза Браус, който е и пенсиониран генерал, сега старши сътрудник на Германското дружество за външна политика. Но какво стои зад силата на Русия?        Според шведското проучване Русия значително е увеличила разходите си за отбрана, както и броя на военните учения, които провежда. Бойната й мощ се увеличи значително от 2008 г. насам. Въоръжените сили са в състояние триумфално да водят регионални войни в съседните региони и в същото време да присъстват и в Сирия и Украйна.    „Загрижени сме за нарастващото регионално превъзходство на Русия в традиционните въоръжени сили на източната граница на НАТО, което е подкрепено от ядрени оръжия“, казва Браус.    Руското въоръжение там включва нови ракети със среден обсег 9M729, насочени срещу Европа. Експерт по сигурността говори за \"възможността за радикална промяна в ситуацията чрез бърза регионална атака, подготвена и придружена от кибератаки и дезинформационни кампании, преди НАТО да може да реагира ефективно\".    Ян Техау, експерт по външна политика в неправителствената организация „Германски фонд Маршал“ в Берлин, добавя:    \"Русия е разработила сценарии за първи ядрен удар и технически има възможност да атакува не само балтийските държави, но и градове като Стокхолм и Берлин в рамките на няколко минути, използвайки ракетните комплекси „Искандер“, разположени в Калининград\".    Те могат да бъдат оборудвани и с ядрени бойни глави и това означава, че Русия има огромен потенциал да заплаши Европа.    \"Европа трябва да е нащрек, за да не бъде подложена на военни и ядрени изнудвания\".        За Москва основният враг е НАТО.    „До 2029 г. военният потенциал на Русия вероятно ще се концентрира срещу Европа“, се казва в проучването.    Това не е изненадващо, според изследователите от Швеция. Най-добрите предпоставки за провеждане на регионален конфликт от гледна точка на Русия са на запад и на юг. Там има инфраструктура, мрежа от пътища, железопътни линии и морски пътища, която е удобна за военно движение.    \"Европейският регион на военни действия създава благоприятни условия за руски операции\", казват военните експерти от Швеция.        Изследването също така казва, че „вероятно руските въоръжени сили ще предприемат по-нататъшни стъпки за изграждане на своя капацитет, проектирайки разполагането на сили в стратегически важни региони в международен план\".    Средиземноморският регион е отличен пример - военноморските формирования и военните бази в Сирия служат за системно разширяване на военното влияние в Близкия Изток и Северна Африка, казват военните експерти от Швеция.        Проучването анализира „постепенното нарастване на военния потенциал на Русия, особено във връзка с така нареченото интензивно провеждане на военни операции срещу добре въоръжени противници“.    Президентът на Русия Владимир Путин обяви разработването на нови разузнавателни и офанзивни дронове, лазерни и хиперзвукови системи, както и роботи. Но Путин не само мечтае за ново оръжие-чудо, той вече има едно такова: хиперзвуковата ракета „Авангард“ с възможност за ядрено оборудване, която според информацията не може да бъде прихваната от нито една западна система за противовъздушна отбрана. Скоростта й е до 33 хил. км/ч, обхватът на полета й е от 4 хил. до 6 хил. км, ракетата е и невероятно маневрена. НАТО не разполага с подобно оръжие.        Във фокуса на изследването попадат и подводниците от клас „Борей“, които също се считат за невероятно маневрени. Новите подводници трябва да влязат на въоръжение в руския флот до около пет години. Те са оборудвани с междуконтинентални ракети, които носят ядрени бойни глави с обсег от 8 хил. км.    Освен това се очаква в скоро време Москва да разполага и с безпилотната подводница „Посейдон“, още позната като „Статус-6“. Сега тя е в етап на тестване, но ще може да нанесе големи щети на Алианса, защото е малка, бърза и трудна за засичане.    Освен това Москва разполага с около 35 до 40 торпедни подводници, включително загадъчната „Лошарик“. Според наличната информация, тя е способна се да потапя на дълбочина до 6000 м, оборудвана е с камери и манипулатори. Задачите й включват шпионаж и повреда на комуникационни кабели на дъното на морето, за да се прекъсне трансатлантическата комуникация.      Москва редовно нарушава границите на въздушното и морското пространство в Балтийско море. Тези провокации имат за цел да изпробват Запада и да разберат колко висока е решителността и единството в съюза.    \"Може също така да става въпрос за това дали НАТО наистина е готова да се справи с нетрадиционни заплахи, тоест в кибер сферата или хибридните конфликти, и дали разглежда тези действия като военно нападение“, казва още Техау. ", "date": "2020.01.31", "title": "Die Welt: Военната сила на Русия е по-голяма от всякога и тя заплашва Европа "}
{"url": "http://epicenter.bg/article/Kristalina-Georgieva--Epidemiyata-ot-koronavirusa-shte-se-otrazi-otritsatelno-na-ikonomikata/205436/4/0", "text": "Управляващият директор на Международния валутен фонд (МВФ) Кристалина Георгиева очаква епидемията от коронавирус \"2019-nCov\" да се отрази отрицателно на световната икономика през първото тримесечие на годината, предадоха Франс прес и ТАСС, цитирани от БТА.    \"Да го кажем така: през това тримесечие твърде вероятно ще има отрицателни последици\", заяви Георгиева на конференция на вашингтонския Център за глобално развитие.    \"Би било безотговорно да се спекулира какво ще последва\", каза тя и напомни за епидемията от коронавируса ТОРС (Тежък остър респираторен синдром), който зарази 8000 души и взе 774 жертви в периода 2002-2003 г.  \"Тогава настъпи краткосрочно забавяне на растежа, а след това той се възстанови. Дали такъв ще е случаят и този път? Това е много трудно за прогнозиране\", заяви Георгиева.    Тя подчерта, че \"непосредствените последици са очевидни\" и посочи положението с транспорта, туризма, индустрията в Китай и по-общо в Азия.    \"Засега е рано да се прави оценка на последиците на коронавируса за световната икономика, но не е твърде рано да се каже, че живеем в свят, който все повече е подложен на различни сътресения. Политиците трябва да свикнат да са подготвени, да вземат мерки за превенция и да реагират на съвсем ранен етап, независимо дали става дума за пандемия, климатичен шок или геополитически напрежения\", заяви шефката на МВФ.", "date": "2020.01.31", "title": "Кристалина Георгиева: Епидемията от коронавируса ще се отрази отрицателно на икономиката"}
{"url": "http://epicenter.bg/article/Prof--Durankev--Tehnicheski-sme-gotovi-za-Evrozonata--ikonomicheski---polu--a-politicheski---donyakade/205449/4/0", "text": "Технически страната ни е готова за Еврозоната, икономически е полуготова, а политически е до някъде узряла. Това каза за Агенция „Фокус“ икономистът и преподавател в УНСС проф. Боян Дуранкев. По думите му, Еврозоната не е толкова страшна, колкото си мислим, стига да се предприемат правилните мерки. За жалост през последните 30 г. няма координация за решаване на общи проблеми и издигане на икономиката и държавата ни, коментира той. „Всичко зависи от развитието на българската икономика, от вписването ѝ в икономиката на ЕС и в икономиката на страните членки, които са в Еврозоната. На този етап е достатъчно да спре напливът с преобръщане на личните левове в евро. Спокойствието за годината е осигурено. Трябва да се мисли какво е необходимо да се направи, за да може българската икономика да стане по-конкурентоспособна и то не с обработката и създаването на авточасти или други дреболии, а с развитието на сектори, които да са най-малко три на брои и да са стратегически за бъдещето на страната ни“, обясни той. Според Боян Дуранкев са необходими промени и европеизация, както и нов начин на управление в новото десетилетие. Европейския съюз е в позиция на очакване на промени, обясни той, като уточни, че е започнат сериозен разговор за единна минималната работна заплата за целия ЕС. Минималната работна заплата в България трябва да се промени и да е около 760 лв., но този проблем ще бъде решен през 2024 г., добави проф. Дуранкев. Икономистът изрази надежда политическата класа и бизнеса да стиснат ръцете си и да вървят напред към по-добро бъдеще на ЕС, на България и на всеки български гражданин.   Европейската икономика и тази на Великобритания не са готови за Брекзит, смята проф. Боян Дуранкев. Според него, Европейския съюз от една страна е съюз, но в други отношения не е. Вземат се много по-солидни мерки на национално и наднационално ниво, ако това не се прави общността престава да бъде съюз, а съвкупност от държави, всяка от които дърпа към себе си, обясни той. „Без координация и без планове ЕС е обречен на тотален провал. Само като обеца на ухото е Брекзит, с който днес Великобритания се гордее, но не и ЕС, тъй като се очакват солидни сътресения, на страните, които останаха в съюза. Припомням, че държавите-членки имат огромен дефицит с Великобритания, а тя има дефицит с Германия. От тази година се очакват сътресения, а те винаги изникват тогава, когато е необходима промяна“, коментира икономистът. Проф. Боян Дуранкев даде пример с Полша, която настоява за повече Еврофондове, Унгария, която се дърпа в друга посока и България, която гледа да угоди повече на „големия брат“, отколкото на партньорите в ЕС. По думите му Брекзит ще нанесе удари по европейската икономика. Той изрази надежда новото управление на ЕС да докара по-добра координация.", "date": "2020.01.31", "title": "Проф. Дуранкев: Технически сме готови за Еврозоната, икономически - полу, а политически - донякъде"}
{"url": "http://epicenter.bg/article/Royters--Iztochna-Evropa-obmislya-sadeben-isk-sreshtu-paketa--Mobilnost--/205476/4/0", "text": "Полша, България и други източноевропейски членки на ЕС обмислят да заведат дело срещу новите транспортни правила, известни като пакет „Мобилност“, които ще принудят техните ТИР-ове да се връщат у дома на всеки 8 седмици – промяна, за която заявяват, че ще нанесе щети на компаниите им, заявяват дипломати, цитирани от Ройтерс и БНР.    По-богатите страни членки, включително Франция и Холандия, настояват за реформата и спорът раздели по линия изток-запад блока, който и без това понесе щети заради Брекзит.    По-бедните страни от източния фланг на ЕС искат да се облагодетелстват от предлагането на по-евтини услуги, за да разширят своите икономики и да наваксат с растежа след десетилетия зад Желязната завеса.    Техните камиони и шофьори пътуват в ЕС, а Франция и други страни се притесняват, че тази практика ощетява собствените им шофьори.    Мнозинството страни от ЕС се споразумяха миналия декември да реформират транспортния сектор на общността, включително да дадат задължат шофьорите, работещи в чужбина, да се връщат у дома на всеки три или четири седмици. Заложено е и седмичната почивка от поне 45 часа да се прекарва извън превозното средство, но не на паркинг, като работодателите трябва да плащат за настаняването.    Новите правила, познати и като \"плана \"Макрон\", ще принудят международните ТИР-ове да се връщат в страната на компанията си на всеки осем месеци в стъпка, която има за цел борба с практиката да се регистрират фирми в държави с по-ниски данъци, без да оперират реално там.    Но България, Румъния, Полша, Унгария, Латвия, Литва, Естония, Малта и Кипър са против тези реформи, заявяват дипломатически източници.    Тези страни искат промени в новите правила, които се очаква да бъдат дискутирани от Европарламента идните месеци.    „Група страни искат да видят промени в 8-седмичното правило. Ще видим докъде ще стигнат разговорите, нещата може да стигнат до съдилища“, заяви високопоставен евродипломат пред Ройтерс тази седмица.    „Това ощетява сериозно нашите компании. Ако нямаме друг избор, ще подадем съдебен иск в Европейския съд“, заяви втори дипломат от въпросните страни.    Според източноевропейците връщането на празни камиони носи икономически вреди и оставя сериозен въглероден отпечатък в момент, в който блокът се стреми да ограничи вредните емисии с цел борба с климатичните промени.    Западът, от друга страна, вижда в настоящите практики в транспортния сектор социален дъмпинг – практиката на прехвърляне на операции в страни с по-ниски данъци, заплати или по-слаби права на работниците. ", "date": "2020.01.31", "title": "Ройтерс: Източна Европа обмисля съдебен иск срещу пакета „Мобилност“ "}
{"url": "http://epicenter.bg/article/Kalfin--Balgariya-nyama-garantsii-za-zapazvane-na-kursa-lev-evro-/205486/4/0", "text": "Бившият вицепремиер Ивайло Калфин обяви, че с приетото решение на Народното събрание финансовият министър и управителят на БНБ настоящия курс – 1.95583 лв. за 1 евро, пред финансовите министри на еврозоната и Европейската централна банка, няма особена стойност пред европейските институции и те могат по всяко време да променят курса.    Според решението на парламента, ако се окаже, че при преговорите за присъединяване на България към общата европейска валута, курсът трябва да бъде променен, тогава страната ще се откаже от приемането на еврото.    \"C цялoтo ми увaжeниe към инcтитуциитe нe вярвaм нa изявлeния. Тoвa, кoeтo първoнaчaлнo бeшe внeceнo, бeшe нa прaктикa oтмянa нa вaлутния бoрд - тaкa тихoмълкoм, в друг зaкoн, c дoпълнитeлнитe рaзпoрeдби, в пoчивнитe дни, бeз прeдвaритeлнo oбcъждaнe, кoeтo вcя дocтa cъмнeния. Вчeрa, cлeд кaтo, cлaвa Бoгу, ce вдигнa шум в държaвaтa, упрaвлявaщитe прeдлoжихa eднo рeшeниe, c кoeтo ce зaдължaвa БНБ и финaнcoвия миниcтър дa oтcтoявaт дa ce влeзe в чaкaлнятa нa eврoзoнaтa c нacтoящия курc лeв/eврo - каза Калфин пред fakti.bg.   Тoвa e пo-дoбрe, нo прoдължaвaт дa cтoят някoи въпрocитeлни и нe миcля, чe тoвa бeшe дoбрoтo рeшeниe. Вaлутният бoрд имa двa eлeмeнтa: фикcирaн курc и cигурнocт, чe тoй нямa дa ce прoмeни. Ceгa, c тaзи прoмянa, ce дaвa прaвo нa Eврoпeйcкaтa цeнтрaлнa бaнкa (EЦБ) и бaнкитe-члeнки нa Eврoзoнaтa дa рeшaвaт кaкъв дa бъдe курcът в Бългaрия. Нeщo, кoeтo e пo прaвилaтa дeйcтвитeлнo нa EЦБ - Бългaрия дa дoгoвoри прeдвaритeлнo курca.\"    Според Калфин решението на парламента възпира практическото ликвидиране на фиксирания курс, което е било опитано да се прокара в началото. Но има друг проблем:    \"C вчерашното решение ce дaвa cигурнocт, чe Бългaрия щe влeзe в тoзи мeхaнизъм c тoзи курc, но втoрoтo изрeчeниe cъщo cъздaвa прoблeми. Ниe щe прecтoим дълъг пeриoд в тoзи мeхaнизъм. Във вceки eдин мoмeнт, вcякa eднa cтрaнa-члeнкa нa EЦБ, мoжe дa пoиcкa прoмянa нa нaшия курc. Управляващите казаха:  \"Aкo някoй пoиcкa прoмянa нa нaшия курc, излизaмe oт прeдвaритeлния мeхaнизъм\". Нямa тaкъв мeхaнизъм зa излизaнe oбaчe. Гaрaнция, чe щe влeзeм c тoзи курc имa c тoвa рeшeниe, нo гaрaнция, чe щe гo зaпaзим, дoкaтo ce възприeмe eврoтo (a тoвa ca гoдини) нямa\", oбяcни Кaлфин.    Според него \"при прoмянa нa курca щe имaмe дecтaбилизaция нa икoнoмикaтa и пo-ниcки инвecтиции. Eвeнтуaлнo oбeзцeнявaнe нa лeвa щe пoдпoмoгнe изнocитeлитe, нo в cъщoтo врeмe щe нaнece тoлкoвa щeти нa икoнoмикaтa, чe нe cи cтрувa\".   ", "date": "2020.01.31", "title": "Ивайло Калфин: България няма гаранции за запазване на курса лев/евро "}
{"url": "http://epicenter.bg/article/KEVR--Tokat-shte-poskapne-s-ne-poveche-ot-1-5--sled-osvobozhdavaneto-na-tsenite/205492/4/0", "text": "Не повече от процент и половина ще поскъпне токът за битовите потребители след освобождаването на цените. Това каза пред БНР Евгения Харитонова от Комисията за енергийно и водно регулиране.   Либерализацията на пазара за малките фирми се очаква да влезе в сила от първи юли тази година и постепенно да се разширява към битовите абонати.    \"По принцип целта е да не се увеличава цената на тока за битовия потребител или да бъде някакъв, да кажем, до един процент-процент и половина - съвсем нормално, при положение, че имаш на входа на централите едно малко повишаване. То малко или повече ще рефлектира\", каза Евгения Харитонова.", "date": "2020.01.31", "title": "КЕВР: Токът ще поскъпне с не повече от 1,5% след освобождаването на цените"}
{"url": "http://epicenter.bg/article/Pet-svetovni-kompanii-potvardiha-interesa-si-da-investirat-v-AETs--quot-Belene-quot--/205500/4/0", "text": "Петте компании от „кратката листа” потвърдиха готовността си да подадат обвързващи оферти за АЕЦ „Белене”, съобщават от Министерството на енергетиката.    В съобщението се казва, че както предвижда процедурата за избор на стратегически инвеститор за реализацията на АЕЦ „Белене“, Министерството на енергетиката е изпратило писма до компаниите от „краткия списък” (short list), за да потвърдят подаването на обвързващи оферти и по-нататъшното участие в процедурата. Фирмите от „краткия списък” са Китайската национална ядрена корпорация (CNNC), „Атоменергопром“ АД, част от Росатом, Корейската хидро-ядрена корпорация, Фраматом САС, Франция и Дженерал Електрик, САЩ.    В определения срок до 31 януари писма за потвърждение за подаване на обвързващи оферти са получени и от петте компании. От страна на Корейската хидро-ядрена корпорация се поставят уточняващи въпроси с цел взимане на окончателно решение от тяхна страна.    Компаниите ще бъдат поканени да подпишат споразумение за конфиденциалност и ще им бъде предоставен информационният меморандум, както и ще им бъде осигурен достъп до информационна зала в „Национална електрическа компания“ ЕАД, съдържаща информация по проекта. Индикативният срок за подаване на обвързващата оферта се предвижда да бъде 31 май 2020 г., се казва в съобщението.  ", "date": "2020.01.31", "title": "Пет световни компании потвърдиха интереса си да инвестират в АЕЦ \"Белене\" "}
{"url": "http://epicenter.bg/article/Tsvetomir-Naydenov--Vasil-Bozhkov-korimpira-vsichko-po-patya-si-/205429/3/0", "text": "„     Това обяви в интервю за предаването „Тази сутрин“ Цветомир Найденов, съдружник на Божков в „Еврофутбол“.      \"Познавам Васил Божков отдавна - от 1990 година. Той ни беше клиент в кафето, в което развихме \"Еврофутбол\". Решихме да обединим усилия в бизнеса със спортните залагания и той ни стана партньор през 1993 година.  Така започна разказа си пред БТВ бизнемсменът и собственик на Efbet Цветомир Найденов.   \"Васил Божков не ни е дал нищо. Ние си имахме \"Еврофутбол\" 3 години преди той да се появи. Тогава се разбрахме, че е 60% на 40% за него фирмата. Съгласихме се, за да можем да развиваме бизнес. Сега в момента имаме 16% на хартия и не получаваме нищо, откакто ни заплаши, че ще ни ликвидира. Той държи 51% и на нас парите са ни спрени от лятото на миналата година. Той контролира \"Еврофутбол\", разкри Найденов.  \"  Специализираната прокуратура образува досъдебно производство още на 20 декември миналата година. Аз на 15 декември ви дадох цялата информация и вие не направихте нищо.     Това е публична информация. Вие не знаете ли?   Обиколете нощните заведения, по които ходи този господин, и ще разберете всичко. Силно се надявам след този медиен шум тези жалби да видят бял свят. Казал съм тези неща на когото трябва - разследващите органи. За такива неща трябва да се лежи много дълго в затвора\", категоричен бе Цветмир Найденов.    \"Не съм се интересувал за данъците на Божков и започнах да се заравям в тази тема след заплахите, че ще ни ликвидира.  Казал съм ви всичко още на 15 декември.   Нито откриха стрелците, нито нищо. Не правя никакви внушения. Казал съм ви всичко още на 15 декември. Пуснете си записите оттогава и ще чуете какво съм казал\", обърна се Найденов към водещия Антон Хекимян.    \"  Той винаги е искал да бъде монополист. Това е причината да корумпира всичко по пътя си.  Не мога да кажа повече. Дал съм всички документи на разследващите органи и виждате, че има акции, задържани. Аз не съм хазартен бос. Аз съм хазартен оператор и правя бизнес в Европа и САЩ.   Всички председатели на Комисията по хазарта са били на крака в офиса на Васил Божков, може би без Калоян Кръстев и Мария Филипова. Какво са правили там? Васил Божков ни спираше бизнеса постоянно. И не само на нас, а и на редица чуждестранни компании.  \", категоричен бе Найденов.    \"  Евала на държавата и всички прокурори, защото това лице е много опасно и никой не смееше да му застане на пътя. Няма да стане да му прехвърля бизнеса си. Аз съм го казал в очите това, ако иска да ни убива. Няма да стане да ни вземе бизнеса.   Има човек, който си затваря очите, но всичко съм казал на полиция и прокуратура. Не знам дали е имало политически чадър на Васил Божков. Каквото знам, съм го казал на разследващите органи.  \", каза още Цветомир Найденов.    \" .   Четох по медиите, че е пратил някакви грузински килъри за нас и не се учудвам. Той е способен на това.   Явор Колев, който е бил дългогодишен член на Комисията по хазарта. Не правя никакви внушения. Аз съм се оплакал на когото трябва. Ако трябва, и на Явор Колев ще се оплача\", добави Найденов.    \"За първи път бях разпитан от прокуратурата преди десетина дни. Укриването на такси от държавата трябва да спре. Трябва да му се отнемат всички лицензи\", категоричен бе Найденов.    \"  На 15 декември отидох в БТВ и се срещнах с Хекимян и Венелин Петков. Показах им сигнала. После давах интервю за \"Дневник\" и нищо. Ние подаваме сигнали, даваме интервюта и учудващо не излиза нищо. Някаква невидима сила явно ги спъва да публикуват. Нямам представа. Явно е свързано с рекламните договори. При вас не съм търсил поле за изява\", каза малко по-късно в ефира на Нова телевизия Цветомир Найденов.    \" . Предал съм нашите записи на прокуратурата. Не познавам никой от власта, нито прокурори, но искам да ги поздравя за куража да се изправят срещу Божков. Сигналите срещу Божков ги подадох в деловодството на прокуратурата. Нямал съм предварителни срещи с никой. Отидох като бял човек и си пуснах сигналите. Разпитите ми започнаха преди около 10 дни\", разкри Найденов.    \"  Аз съм установил факта, че   Защо си крие отчетите? Защо крие колко данъци плаща? Божков ще бъде погнат и от Испания, и от Европол за тези хакерски атаки\", категоричен бе Цветомир Найденов.     изнесоха подробности за операцията срещу Васил Божков. Стана ясно, че в хода на акцията са извършени процесуално – следствени действия в Държавната комисия по хазарта, в служебни помещения на длъжностни лица, както и в обитавани от тях жилища и леки автомобили. Повдигнати са обвинения на петима души – четирима, от които са извън територията на страната. Петият обвиняем е длъжностно лице от комисията. Сред обвинените е и ръководителят на организираната престъпна група - Васил Божков. Групата е действала от 2014 година на територията на страната и е създадена с користна цел – принуда, изнудване, длъжностни престъпления и пране на пари. Самият Божков е обявен за общодържавно и международно издирване.    \" , заяви главният прокурор Иван Гешев.     \"Държавната финансова инспекция установи грешки в прилагането на закона от страна на Комисията по хазарта, довели стотици милиони невнесени такси от организиране на хазартни игри\", обяви вчера финансовият министър Горанов.  Според изнесените обвинения от страна на Цветомир Найденов, ДКХ години наред е работела под пълното въздействие на Васил Божков, акционер в \"Национална Лотария\" както и в Еврофутбол, Евробет, и др. Многократно са възпрепятствани множество оператори от издаване на хазартни лицензи в България (б.а. - такива са случаите с Betfair, Betstars, Novibet, и др.). Тази порочна практика трябва да бъде един път завинаги прекратена и държавата е необходимо да се намеси решително.  ", "date": "2020.01.31", "title": "Цветомир Найденов: Васил Божков корумпира всичко по пътя си. Този човек е сериен изнасилвач!"}
{"url": "http://epicenter.bg/article/Bozhkov-izvezhda-i-semeystvoto-si-ot-Balgariya--/205431/3/0", "text": " заяви в телефонно интервю за сутрешния блок на bTV Васил Божков. Преди това в предаването тези тежки обвинения му отправи съдружникът му Цветомир Найденов в \"Тази сутрин\". „ , каза Божков.    Бизнесменът даде интервю по телефона и за предаването \"Здравей, България\" по Нова телевизия и отрече да се намира в Дубай.   “Ако ме задържат в чужбина, местният съд ще реши дали да ме върне в България или не. Но аз няма да се върна доброволно\", каза бизнесменът.   По данните на прокуратурата Васил Божков е предлагал подкуп от 10 000 лв. всеки ден.  , попита бизнесменът в ефира на бТВ.   Припомняме ви, че вчера на специален брифинг бе заявено, че бизнесменът е предлагал дар от 10 000 лв. на лице от Комисията по хазарта.    Хазартният бос обясни отново, че според него всичко е злостна атака и прокурори ей така хвърлят твърдения.   По отношение на другото отправено обвинение от Цветомир Найденов за негова намеса в опита за убийство на Манол Велев, Божков заяви, че това също са пълни глупости.   заяви Васил Божков.      Той заяви, че няма спомен да е виждал Явор Колев и няма общо с каквито и да било хакерски атаки. Каза и че      Бизнесменът бе категоричен, че не дължи нищо на държавата, защото \"няма нито една стотинка неплатен данък\".   Той сподели, че няма да се прибере в България и добави: “Не се страхувам“. Според него всичко се случва заради „бръщолевенията на едни хора“ Собственикът на  . \"Съпругата ми бе задържана за една нощ. Обискирах дома ми. Заграбиха ми колекцията от картини, цялата ми колекция от артефакти, това е културно наследство\", подчерта Божков.   „Никой не каза, че компаниите ми са внесли над 500 милиона в хазната. Не може да се смятаме за нищо. Посъветвах Гешев да не бърка търговския закон с наказателния”, коментира Божков.   По отношение на думите на Гешев, че е готов да му осигури психологическа помощ, Божков заяви, че го е страх от тази помощ. „ “, каза бизнесменът.    Разкри също, че никой за нищо не го е предупредил, а случващото се наистина го е изненадало и го е заварило в чужбина.    Вчера в медиите се появи информация за последния полет на самолет, собветност на фирмата на Божков. В телефонен разговор за \"Здравей, България\", той обяви: \"Самолетът не е на „Нове холдинг” и кой ви каза, че аз съм пътувал в този самолет. На разположение съм. Къде съм не е най-важното\". Така бизнесменът отрече информацията да се намира в Дубай.     Водещите на сутрешния блок на Нова телевизия веднага му обясниха, че от Прокуратурата вчера официално са заявили, че      Той изрази разочарованието във връзка   Той поясни, че за това е показателно и как са изземвани с торбички и найлонки.    „  коментира още Божков пред Нова телевизия и обясни, че е на разположение да окаже съдействие на властите, но никой не го е търсил.    Бизнесменът отново заяви, че се чуди защо е виновен, при положение, че е платил всички данъци.    Докато разговорът с Божков по телефона се водеше, в студиото на „Здравей България“ влезе и Цветомир Найденов – единият от хората, благодарение на които стана известен факт за огромните финансови задължения. Божков поиска да остане на телефона, докато Найденов е в студиото и водещите му разрешиха, но двамата така и не влязоха в разговор.     Тези твърдения обаче Божков малко по-късно пред бТВ отрече.  ", "date": "2020.01.31", "title": "Васил Божков: Обвиненията, че съм изнасилвач, са пълни глупости! Не съм заплашвал никого с убийство!"}
{"url": "http://epicenter.bg/article/Proveryavat-i-antichnata-kolektsiya-na-Bozhkov--Restavrator-spasil-antikite-ot-iznasyane-v-chuvali--VIDEO--/205435/3/0", "text": "  Това се казва в позиция на учреденато от Божков фондация \"Тракия\", която съхранява колекцията от антични предмети и културни ценности на обвинения от прокуратурата бизнесмен.    Според експертите тя е безценна. Включва артефакти, датирани между 4000 г. преди Христа до VI век след Новата ера. А колекцията му от 20 антични ритона е най-голямата такава в света. Сред най-впечатляващите е сребърен ритон с глава на козел с човешки черти - IV век преди Христа. Сцената на рога изобразява убийството или \"Смъртта на Орфей от тракийските жени\". Сред другите уникални артефакти е сребърна ритуална чаша с позлата във формата на глава на овен. Тя от V век пр. Хр. Особено ценен е сребърен кантарос със сцени отново от \"Смъртта на Орфей\". На него ясно се чете надпис с името му на старогръцки.  Самият Божков в днешното си включване по телефона пред телевизиите обяви, че колекцията му на практика е безценна,                                          „Експонати от благородни метали - злато, сребро, мед и сплави. Касае Бронзовата екпоха, траките. Тези предмети са изключително стойностни в културно отношение, някои от тях са в изключително крехко състояние“, обясни проф. д-р Веселина Инкова,        „Не се опакова така предмет. Не се пренася така, най-вече предмет с такава културна стойност, те са безценни. В момента съм изумена, притеснена, с начина, по който е решено да се действа с колекцията. Всяко боравене, да не говоря за транспорт и престой в някакви условия е свързано с риск за опазване. Има строг режим как се борави с културни ценности. Но съм изумена, че прокуратурата не е запозната с тези изисквания“, казва проф. д-р Инкова.    От екипа на бизнесмена коментираха, че всички експонати са законни и имат документи за това. Купени са на търгове. И са собственост на фондация „Тракия“, основа от Васил Божков. Колекцията е излагана музеи в Москва, Брюксел и националаната худежествена галерия.   Бизнесменът имаше мащабен проект - цялата колекция да бъде изложена на едно място. Затова преди 3 години Васил Божков купи Телефонната палата, идеята беше сградата да бъде превърната в музей.  Днес се очаква да се направи втори опит - колекцията на Божков да бъде конфискувана. От прокуратурата са се свързали с Националния исторически музей, където вероятно ще бъдат преместени експонатите.  ", "date": "2020.01.31", "title": "Фондация \"Тракия\": Варварски изземват колекцията на Божков! Реставратор спасил антиките от съсипване"}
{"url": "http://epicenter.bg/article/Tezhka-katastrofa-blokira-Kresnenskoto-defile/205442/3/0", "text": "Пътят в Кресненското дефиле продължава да бъде затворен за движение. Това е най-натоварената в страната отсечка, път Е-79 и изградените магистрални участъци, които свързват България с Гърция, съобщи БНР.   Рано сутринта тежкотоварен камион с ремарке се удари в крайпътен скат и препречи цялото платно в отсечката между Кресненските ханчета и разклона за село Ощава. Няма пострадали хора. Катастрофиралият товарен камион е „Волво” с благоевградска регистрация, пътуващ за Чехия. Вчера шофьорът предупредил собственика на фирмата, че има сериозен проблем с предното ляво колело на машината. Този курс е щял да бъде последен, преди да се направи ремонт.   Очаква се катастрофиралият тежкотоварен камион с ремарке да бъде изведен – камионът на самоход, а ремаркето със специализирана техника от пътното платно. Към момента това все още не се е случило. Полицаите правят оглед на мястото.   От полуремаркето са изпаднали и доста кашони, вероятно със стока, които са на пътното платно. Пътят ще остане затворен поне в близкия половин час, казаха от полицията. Лошото в случая е, че има обоходен маршрут, но той е доста дълъг.     Заради катастрофата се образуваха задръствания. Преминаването в района на Кресненското ханче продължава да е спряно. Километрични колони от автомобили има и в двете посоки.", "date": "2020.01.31", "title": "Тежка катастрофа блокира Кресненското дефиле"}
{"url": "http://epicenter.bg/article/Boyko-Rashkov--Materialite-za-Radev-syakash-sa-pisani-v-meteorologichna-stantsiya-/205444/3/0", "text": "Тези материали, които са публикувани гордо на сайта на прокуратурата, са написани, все едно са писани в ДАНС или в някоя метеорологична станция - ”висока степен на вероятност”, ”много е вероятно”, ”много е достоверно”, може би ще вали, може би няма да вали и т.н. И когато това се отнася до длъжностни лица, заемащи отговорни постове в държавата, включително държавен глава, това според мен е обидно за нацията. Това коментира бившият председател на Бюрото за контрол на СРС и бивш ръководител на Националното следствие Бойко Рашков пред БНР.   Думите му са в отговор на въпроса законно ли е публикуването на записи, осъществени със специални разузнавателни средства (СРС-та) на сайта на прокуратурата? На един от тях, според държавното обвинение подслушваният ген.-майор Цанко Стойков, командващ Военновъздушните сили, разговаря вероятно със сегашния държавен глава Румен Радев.    „За мен въпросът с публикуването на тези материали – нещо, което е озаглавено постановление, няма белезите на юридически документ, правен, процесуален акт, и звукозаписи, снети на хартиен носител, за мен това е недопустимо“, подчерта Рашков.    Публикацията на такива материали е забранена в Наказателния кодекс, уточни юристът, визирайки чл. 145. „И не мога да си обясня самодоволството, с което са публикувани тези материали, в грубо противоречие с наказателния закон. Прокуратурата у нас и по Конституция, и по закон бди за спазването на закона от всички. Очевидно обаче не бди за спазването на закона от самата прокуратура. И този пример се дава от новия главен прокурор“, подчерта бившият председател на Бюрото за контрол на СРС.    „Чл. 145 а е гаранцията, че и забраната в чл. 32 от Закона за СРС ще се спази. По такъв начин ние охраняваме основните права и свободи на гражданите - забранявайки изнасянето на информация чрез приложени специални разузнавателни средства. Това е рецидив“, допълни Рашков.    „В конкретния случай бих предложил (ако сега заема бившия си пост – бел. ред.) да се извърши проверка не толкова на самите звукозаписи, снети на хартиен носител и публикуване на сайта на прокуратурата, колкото по един друг въпрос: от кой съдия е взето разрешението за използване на СРС. Защото от тези материали, които тук са изпратени, публикувани, много колеги коментират – това не е ясно“, стана ясно от думите му.   \"Това е рецидив. Случаят с лекарите в Горна Оряховица – специални разузнавателни средства бяха изчетени от Цветан Цветанов в парламента, след което се намери един прокурор, който каза, че това не е престъпно, не е нарушение даже…\", напомни юристът.   \"В конкретния случай бих предложил да се извърши проверка не толкова на самите звукозаписи, снети на хартиен носител и публикувани на сайта на прокуратурата, колкото по един друг въпрос: от кой съдия е взето разрешението за използване на СРС. Защото от тези материали това не е ясно\", коментира Бойко Рашков.    „Началникът на ВВС е военнослужещ генерал и по дефиниция, по НПК, компетентен е военен съд във всички случаи. Поради тази неяснота, ако бях в предходното ми битие на председател, бих предложил подобна проверка да се извърши - дали е спазен редът за използване и прилагане на СРС“, допълни Рашков, който определя информацията като „лаконична“ и „обидно подхвърлена на обществото“, така че никой да не може да направи никакъв извод.  ", "date": "2020.01.31", "title": "Бойко Рашков: Материалите за Радев сякаш са писани в метеорологична станция "}
{"url": "http://epicenter.bg/article/Mazh-e-proizvel-izstreli-v-plovdivska-bolnitsa/205459/3/0", "text": "Мъж е произвел изстрели в частна болница в Пловдив, съобщава БНТ.   Стрелецът е задържан и районът е отцепен, потвърдиха от полицията в града.   Малко след 11:30 часа е подаден сигнал, че мъж с пистолет е произвел изстрели в частна болница.   Eкшън като в криминален филм се е разиграл днес предиобед в пловдивската болница „Тримонциум“, съобщава „Марица“.   58-годишният мъж нахлул през входа и открил стрелба с газов пистолет.  Оказало се, че това е съпругът на 54-годишна служителка на регистратурата в здравното заведение. След като гръмнал два пъти във въздуха, агресивният Бисер Х. минал зад гишето и нападнал жена си Савка с юмруци. После извадил нож и я наръгал в бедрото. Нападателят продължил да стреля на посоки с газовото оръжие.    Междувременно очевидци на нападението подали сигнал на тел. 112. Пристигналият на място патрул на полицията успял да задържи разбеснелия се мъж.    В момента се провежда разследване на инцидента и се изясняват мотивите на мъжа за атаката.   За Бисер Х. досега е известно, че има криминална регистрация за две хулигански прояви.  ", "date": "2020.01.31", "title": "Мъж откри стрелба в пловдивска болница, рани бившата си съпруга с нож"}
{"url": "http://epicenter.bg/article/Vse-oshte-ne-e-zapochnalo-izzemvaneto-na-antikite-na-Vasil-Bozhkov--VIDEO--/205460/3/0", "text": "Прокуратурата и полицията все още не са започнали процеса по изземване на античната колекция от над 3000 предмета на Васил Божков, предаде бТВ.    От Националния исторически музей (НИМ) съобщиха за bTV, че са получили прокурорско постановление и писмо от Министерството на културата да приемат колекцията на Божков. По процеса по опаковане и транспортиране на предметите са ангажирани 9 служители на музея.    Античната колекция на Васил Божков се съхранява в сградата на фирмата му, която е и музей. Започна ли изземване на артефактите.    В интервю за bTV Божков постави под съмение връзката между повдигнатите му обвинения и изземването на артефактите.    „Ще унищожат колекцията, дано да знаят как да ги преместят и да имат възможност да ги преместят. Не знам дали знаете какъв е редът и наредбите за местене на такива предмети. Съмнявам се, че органите на реда ще се справят с това. Какво общо има с бизнеса и обвиненията с тези предмети. Сигурно това е част от репресивните мерки на държавата“, коментира Божков.    Той каза, че преди години, когато колекцията му е била по-малко, са му предлагани 600 млн. евро от друго държава, която правела нов музей, но той отказал.    Реставраторите на колекцията на Божков са притеснени дали артефактите ще бъдат опаковани и транспортирани спрямо изискванията, така че да не бъдат повредени.    От НИМ обясниха, че не за първи път ще правят подобно пренасяне и имат опит в това.    Васил Божков се сдоби преди два дни със седем обвинения и го издирват с международна заповед за арест. Издриват се и още трима негови бизнес партньори, за които се предполага, че са в чужбина.  ", "date": "2020.01.31", "title": "Все още не е започнало изземването на антиките на Васил Божков (ВИДЕО) "}
{"url": "http://epicenter.bg/article/Balgariya-e-izvan-chelnata-desetka-po-broy-osaditelni-resheniya-na-Evropeyskiya-sa/205461/3/0", "text": "За пръв път от 1995 г. България е извън челната десетка по брой осъдителни решения на Европейския съд по правата на човека, съобщиха от пресцентъра на Министерството на правосъдието и БТА,  позовавайки се на данните в годишния доклад на Съда, обявен публично вчера в Страсбург. Страната ни е слязла с три позиции в класацията от 8 на 11 място по брой осъдителни решения, в които Съдът е намерил поне едно нарушение на Конвенцията. В доклада се сочи, че ЕСПЧ е постановил 13 осъдителни решения срещу България, като за сравнение през 2018 г. те са били 27. Страната ни е с 497 висящи жалби пред Съда, като запазва тенденцията по намаляване на броя им, отбелязват още от правосъдното ведомство. Съгласно официалната статистическа информация на Секретариата на Съда за  2019 г., държавите членки с най-голям брой осъдителни решения, са Русия (186), Украйна (109), Турция (97), Румъния (56), Молдова (39) Унгария (36), Гърция (23) Армения (18) Азербайджан - 18 .   Общият брой на висящите жалби, разпределени на съдебен състав пред Съда за 2019 г., възлизат на 59 800 бр., като една четвърт от всички са срещу Русия.   Следват: Турция 9250, Украйна 8850, Румъния 7900 и Италия 3050. Следват Азербайджан, Армения, Босна и Херцеговина, Сърбия и Полша.   Останалите 37 държави формират 13 процента от висящите жалби или общо 7 900 бр.", "date": "2020.01.31", "title": "България е извън челната десетка по брой осъдителни решения на Европейския съд по правата на човека"}
{"url": "http://epicenter.bg/article/Vezhdi-Rashidov-vazmuten-ot-nachina-na-konfiskatsiya-na-antikite-na-Bozhkov-/205466/3/0", "text": "Председателят на Комисията по култура и медии в Народното събрание и бивш министър нак ултурата Вежди Рашидов изрази възмущението си от факта, че разследващите органи са се опитали да конфискуват колекцията на свързаната с Васил Божков фондация „Тракия“ в чували. Това съобщава БНР    Рашидов напомни, че в страната има ред, по който се случват тези неща.    \"Културни ценности как се карат? Как закарахме тракийските съкровища в Париж? В чували ли?\", попита риторично Рашидов.    Вежди Рашидов изрази недоумението си от факта, че по време на акцията не са присъствали представители на съответните институции.    „Нормално ли е, когато държавата има решение да се конфискува, защото е държавно решение - прокуратурата е държавна институция, културното ведомство да отсъства? Господин Гешев издава заповед за нещо. Оттам нататък - когато пренасят куфари със зеле, да дойдат от земеделското министерство, като изнасят тухли – да дойдат от МРРБ, когато изнасят културни ценности, а сетете се кой трябва да дойде“, коментира той.  Той изтъкна, че тези ценности са регистрирани в страната и в този смисъл това са български културни ценности.  ", "date": "2020.01.31", "title": "Вежди Рашидов възмутен от начина на конфискация на антиките на Божков "}
{"url": "http://epicenter.bg/article/Govoritelyat-na-prokuraturata--Vchera-byah-tsenzurirana-ot-medii-/205467/3/0", "text": "\"   Това заяви говорителят на Обвинениято Сийка Милева на пресконференция днес. \" , допълни Милева.    Вчера Милева обясни същото - че след повдигнатите обвинения срещу Васил Божков е наясно срещу какво се изправя и че очаква атака от определени медии. \"Прокуратурата знае срещу кой се изправя и че тази хазартна империя има изключително голяма финансова възможност. Прокуратурата знае, че благодарение на тях ще се защити, включително и чрез вас медиите\", заяви Милева.    По време на участието си тази сутрин собственикът на \"ЕФбет\" Цветомир Найденов също заяви в прав текст, че в bTV и \"Дневник\" съществува цензура и попита риторично: \"Това ли са свободни медии?\".   \"   \", каза Цветомир Найденов пред Антон Хекимян в \"Тази сутрин\" по БТВ.   каза говорителят на главният прокурор Сийка Милева в отговор на журналистически въпрос, предаде репортер на Агенция „Фокус“.  „ Те се изземват в предвидения от закона ред. Няма такова нещо предметите да се хвърлят в черни чували, както излезе такова нещо по медиите“, подчерта тя.   , която е и музей, и само един градус промяна може да ги повреди.     „ , заяви вчера проф. д-р Инкова.    \"  е не само безпрецедентна и лишена от елементарно разбиране на значимостта на предметите в колекцията, но е и напълно законово необоснована.\" Това се казва в  , която съхранява колекцията от антични предмети и културни ценности на обвинения от прокуратурата бизнесмен.     \"Господин Гешев издава заповед за нещо. Оттам нататък - когато пренасят куфари със зеле, да дойдат от земеделското министерство, като изнасят тухли – да дойдат от МРРБ, когато изнасят културни ценности, а сетете се кой трябва да дойде“, коментира той.    ", "date": "2020.01.31", "title": "Говорителят на прокуратурата: Вчера бях цензурирана от медии. Не сме пренасяли антики в чували! "}
{"url": "http://epicenter.bg/article/Glavniyat-prokuror-Ivan-Geshev-podpisa-Sporazumeniya-za-satrudnichestvo-s-APB-i-KSB/205473/3/0", "text": "Днес, 31.01.2020 г., главният прокурор на Република България Иван Гешев подписа споразумения с председателя на Управителния съвет на Асоциацията на прокурорите в България (АПБ)  Евгени Иванов и с председателя на Камарата на прокурорите в България (КСБ) Петко Петков. Това съобщиха от пресцентъра на прокуратурата.   Двете споразумения предвиждат сътрудничество между прокуратурата и съсловните организации за съвместни инициативи, регулярни обучения с цел повишаване на професионалната квалификация на прокурорите и следователите, обмен на информация, периодични срещи и консултации. Председателите на АПБ и КСБ се ангажираха да запознават периодично главния прокурор и ръководството на ПРБ с текущите дейности на двете организации, с предприетите действия по въпроси на съдебната реформа, защита на социалните и професионални права на своите членове.   От своя страна г-н Гешев се ангажира да съдейства на двете организации при реализацията на техните инициативи. Ръководството на ПРБ ще предоставя за ползване зали и учебни бази за провеждане на семинари и обучения, както и ще осигурява и подкрепя включването на магистрати в мероприятия на  съсловните организации, при условие, че проявите не възпрепятстват изпълнението на служебните задължения на участниците.", "date": "2020.01.31", "title": "Главният прокурор Иван Гешев подписа споразумения за сътрудничество с АПБ и КСБ"}
{"url": "http://epicenter.bg/article/Prokuraturata-obrazuva-razsledvane-sreshtu-Neno-Dimov-za-kontsesiyata-na-ski-zona--quot-Bansko-quot-/205481/3/0", "text": "    Днес, 31 януари 2020г., Специализираната прокуратура отдели материали от досъдебното производство, по което в качеството на обвиняем за умишлена безстопанственост е привлечен бившият министър на околната среда и водите Нено Димов.   Това съобщават от пресцентъра на  .   Предметът на разследване по новообразуваното досъдебно производство са извършени действия по служба от бившия министър на околната среда и водите, свързани с концесията на ски зона „Банско“, чийто концесионер е търговското дружество „ЮЛЕН“ АД.   Разследването е по отделени материали от делото за водната криза в Перник, по което бившият министър на околната среда и водите е обвинен за умишлена безстопанственост. Новообразуваното разследване е за извършени действия по служба от Нено Димов, свързани с концесията на ски зоната. Документи, свръзани с концесията, бяха иззети в началото на януари при претърсвания в дома и офиса на бившия министър, по време на спецакцията по повод водната криза, когато Димов беше задържан.   Разследването е възложено на следователи от Следствения отдел при Специализирана прокуратура и по него се извършват активни действия по разследването.   Припомняме, че още на 10 януари тази години по време на обиските в кабинета и дома на Димов стана ясно, че са открити и иззети документи, свързани с концесията на Банско.   В края на 2018 година, по-точно на 17 декември, изненадващо от Министерство на околната среда и водите съобщиха, че петкратният носител на Световната купа по ски алпийски дисциплини Марк Жирардели се е включил в обсъждането на концесионния договор за ски зона Банско. Тогава той е представил оригинални документи, за 100%-това собственост на \"Такс сървисиз лимитед\" - компанията мажоритарен собственик на \"Юлен\" АД.    Срещата тогава бе част от усилените действия от страна на МОСВ да урегулира концесията, след като преди това, на 5 декември правителството възложи на министъра да проведе преговори с \"Юлен\" АД за изменение и допълнение на договора за предоставяне на концесия върху защитена територия, изключителна държавна собственост, представляваща част от Национален парк \"Пирин\", община Банско, област Благоевград, за изграждане и експлоатация на \"Ски зона с център град Банско\" при спазване на действащото законодателство.    Оттогава няма особено движение по случая с концесията на ски зона \"Банско\".    Сформирането на такава работна група дойде след като главният прокурор Сотир Цацаров заяви в \"Шоуто на Слави\", че ако не се предприемат действия в срок за урегулиране на концесионния договор на \"Юлен\" ще има обвинени лица и от Министерски съвет. Това беше подсещане от страна на главния прокурор за изпратеното месеци преди това писмо с препоръки за промяна на концесионния договор.    И самият Нено Димов обясни, че концесионният договор е сгрешен и това е станало още през 2001 година.   Бившият екоминистър е в ареста от 9 януари с обвинение за умишлена безстопанственост, довела до източването на язовир \"Студена\" и изправянето на Перник пред водна криза. Апелативният специализиран съд го остави за постоянно в ареста, защото можел да повлияе на свидетели по делото или да извърши друго престъпление. \"Действително вече не е министър, но прекратяването на тази длъжност не води до прекъсване на контакти\", обоснова се апелативният прокурор.   ", "date": "2020.01.31", "title": "Прокуратурата обвини Нено Димов и за концесията на ски зона \"Банско\""}
{"url": "http://epicenter.bg/article/Bozhkov--Nyamam-neizplateni-zadalzheniya-kam-haznata--No-sam-edin-ot-nay-golemite-danakoplattsi-u-nas/205482/3/0", "text": "Произнасянето на присъди от името на прокуратурата в ефира на национални медии е не само незаконно, но е и грубо погазване на конституцията и е характерно за управленията на Нацистка Германия и комунистическия режим в СССР.  Това се казва в разпратено от Нове Холдинг до медиите и \"заинтересовани институции\" лично изявление на Васил Божков. \"Информираме ви, че това е последното медийно изявление на г-н Божков за неопределен период от време.    Занапред отнасяйте въпросите си към всички замесени представители на властта, политици, институции, правоохранителни органи и държавни учреждения, имащи отношение към темата\", пише още в съобщението.        \"Налагането на запори на сметки на фирми и частни лица без влязъл в сила ревизионен акт е незаконно.  Изземването на имущество на частни лица без съдебно разпореждане е незаконно.  Изземването на предмети със световна културно-историческа стойност от музей без съдебно разпореждане е незаконно.  Изземването на предмети на над 6 хиляди години в торби и чували за боклук е престъпление срещу културното наследство, пряко причинило тяхното унищожаване.  Унищожаването на културно и историческо наследство се счита за престъпление по международното право, както и, при определени обстоятелства, като престъпление срещу човечеството.    Предявяването на задочни обвинения с назначени служебни защитници, при положение, че лицето не е непълнолетно или социално слабо и не е било официално призовано, и има свои упълномощени защитници е грубо погазване на правото на защита и е незаконно.    Произнасянето на присъди не е работа на прокуратурата, а на съда.    До произнасянето на съда не е доказано нито едно от напълно произволно повдигнатите ми обвинения.    Фирмите, свързани с лотарийните игри нямат неизплатени задължения към хазната. Имат, обаче, внесени над 500 милиона лева такси и данъци.  Аз нямам неизплатени задължения към хазната. Но съм един от най-големите данъкоплатци в държавата.    Това са фактите. Всичко останало са спекулации до доказването им в съда.    Призовавам прокуратурата да спазва българските и международните закони и да се въздържа от непремерени и емоционални изблици.    Неуместни сравнения, свързани с пенсионното осигуряване, хипотетични съждения, целящи единствено да вменят вина, не само уронват престижа на самия главен прокурор, но и категорично доунищожават доверието в независимостта на тази институция.\"", "date": "2020.01.31", "title": "Божков: Нямам неизплатени задължения към хазната. Но съм един от най-големите данъкоплатци у нас"}
{"url": "http://epicenter.bg/article/KAT-s-mashtabna-aktsiya-za-kontrol-na-skorostta-po-patishtata-/205485/3/0", "text": "От 31 януари до 7 февруари е в ход специализирана полицейска операция за контрол на скоростните режими. Екипи на Пътна и Охранителна полиция ще бъдат разполагани и на основните извънградски шосета, и по улиците на градовете, както и в малките населени места, съобщи пресцентърът на МВР.    Специален акцент ще бъде поставен на спазването на скоростните режими около училищата и детските градини.    Проверките ще се осъществяват както в светлата, така и в тъмната част на денонощието. Екипите ще следят и за водачи, които шофират след употреба на алкохол и на наркотици.    От началото на годината до 28 януари за извършени нарушения в периода са издадени 33 114 електронни фиша за скорост срещу 21 884 електронни фиша през същия период на 2019 година. ", "date": "2020.01.31", "title": "КАТ с мащабна акция за контрол на скоростта по пътищата "}
{"url": "http://epicenter.bg/article/Mazhat--koyto-strelya-v-bolnitsa-v-Plovdiv--e-bil-vaorazhen-s-dva-pistoleta--palka--elektroshok-i-nozh/205491/3/0", "text": "Мъжът, който рани с нож бившата си жена и стреля в болница в Пловдив, ще бъде обвинен за закана за убийство и за причиняване на телесна повреда. Това съобщи пред журналисти от мястото на инцидента Атанас Илиев от Районна прокуратура - Пловдив, предаде репортер на Радио „Фокус“ - Пловдив.   Образувано е досъдебно производство срещу него. Работните версии, по които ще работи прокуратурата за повдигане на обвинения са за закана за убийство, с предвидено по Закон наказание до 6 години лишаване от свобода, и причинена телесна повреда, като тепърва ще се преценява каква е нейната степен. Освен това ще му бъде повдигнато и обвинение за това, че е отправил заплахи и към длъжностно лице – полицай, пристигнал на мястото на инцидента. Прокурор Атанас Илиев разказа, че нападателят е пристигнал в болницата, за да се разправя с бившата си жена, с лични мотиви. Те живеят разделени от миналата Коледа. Започнал е да крещи, да я бута, а после я е намушкал с нож в задната част на едното бедро и е възпроизвел няколко изстрела с газов и пневматичен пистолет, които е носил в себе си. Бил е въоръжен с два пистолета – газов и пневматичен, палка, електрошок и нож. По думите на старши комисар Йордан Рогачев, директор на ОДМВР, със сигурност газовият пистолет не е законно притежаван. За пневматичният тепърва ще се проверява. „Мъжът е бивш охранител в частна фирма и затова е имал и палка и електрошок“, обясни ст. комисар Рогачев. Жената, която той е ранил с нож, е в стабилно състояние и настанена в болница. Опасност за други участници и свидетели на инцидента също няма.  Благодарение на бързата намеса на полицаи от 4-то Районно управление на МВР, до по-сериозни ескалации не се е стигнало. Служителите са се отзовали бързо, но при задържането му мъжът е произвел и два изстрела срещу един от полицаите. Той е бил ранен в главата с палка, която полицаят използвал при неутрализирането му, като няма опасност за живота и здравето му. Мъжът бе изведен от болницата с линейка около 13.30 часа. По думите на старши комисар Йордан Рогачев, извършителят е имал криминални прояви през 2000-та година за закана за убийство и извършени хулигански прояви, но е бил реабилитиран. Мъжът тепърва ще дава обяснения пред разследващите. „За лечебното заведение – Медицински център Тримонциум в Пловдив ще бъде осигурена полицейска охрана поне за 24 часа“, каза още директорът на полицията. Пациентите ще могат да влизат след приключване на огледа и процесуално-следствените действия. Прокуратурата продължава работа по случая за прецизиране и повдигане на обвиненията.    ", "date": "2020.01.31", "title": "Мъжът, който стреля в болница в Пловдив, е бил въоръжен с два пистолета, палка, електрошок и нож"}
{"url": "http://epicenter.bg/article/Golyama-pratka-narkotitsi-e-zalovena-v-Sofiya/205503/3/0", "text": " Това съобщи главният прокурор Иван Гешев тази вечер, предаде Нова тв.    По думите му се очаква още утре да пристигнат официалните документи за това.    „Ако се потвърди информацията в утрешния ден, а аз съм сигурен, че ще се потвърди, това сега е неофициална информация, ще го потвърдим официално, когато получим официален документ и официална информация от Обединените арабски емирства”, заяви Гешев.  „След това ще направим всичко възможно да приберем поредния български олигарх в България”, допълни Гешев.    Запитан за колко време може да бъде екстрадиран у нас Васил Божков, Гешев каза, че това зависи от законодателството на съответната страна, в която е заловен.    Гешев похвали за добрата работа прокуратурата, МВР, МВнР и службите за сигурност.    Стана ясно, че с Божков са задържани още двама души.   Главният прокурор се появи при залавянето на голяма пратка наркотици  на борсата в „Слатина”.    Става въпрос за няколкостотин килограма кокаин, импрегниран в кашони.    Има задържани. Полицейската операция се провежда под надзора на прокуратурата.  ", "date": "2020.01.31", "title": "Извънредно! Иван Гешев: Васил Божков е задържан в Обединените арабски емирства (ВИДЕО)"}
{"url": "http://epicenter.bg/article/Ogranichavat-dvizhenieto-po-patya-Golemo-Buchino---Pernik-zaradi-noviya-vodoprovod-/205489/2/0", "text": "До средата на февруари се ограничава движението по 1,2-километров участък от третокласния път III-1801 Големо Бучино - Перник, поради изграждането на водопровода на Перник. Това съобщиха от Агенция \"Пътна инфраструктура\".    За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци.    Обходният маршрут е АМ „Струма“ - общински път до с. Люлин – път III-802 Дивотино - Перник.  ", "date": "2020.01.31", "title": "Ограничават движението по пътя Големо Бучино - Перник заради новия водопровод "}
{"url": "http://epicenter.bg/article/Ministar-Banov--Podhozhdame-izklyuchitelno-otgovorno-kam-kulturnite-tsennosti/205490/2/0", "text": "Няма нищо изнасяно в чували. Има си стандарти. От този механизъм няма бягане, няма шега. Това с чувалите е инсинуация, не е сериозно. Това каза министърът на културата Боил Банов по повод информациите, че предмети от колекцията на бизнесмена Васил Божков са изнасяни в чували при претърсванията и изземванията в офисите му, предаде репортер на Novini.bg.    Подхожда се изключително отговорно - Министерството на културата работи съвместно с прокуратурата и с полциията от началото на операцията. Това не е първият случай, в който Министерството на културата работи съвместно със специализраните органи, заяви Банов.    Всякакви хипотези за чували не са състоятелни. Инспекторатът на Министерството на културата непрекъснато има свои хора на всички адреси. Според ситуацията – дали са картини, археология, има експерти от Националния исторически музей и от Националната художествена галерия. Така сме практикували винаги, защото културното наследство, независимо на кой е в момента, е на всички, то е част от бъдещето на България. Колекцията може да бъде частна, но като дух тя е на държавата. Това са предмети, които трябва да бъдат съхранени за поколенията, посочи министърът на културата.    Експертите ни са много подготвени и никога не е ставало проблем с това как да се отнесем към културни ценности, как да ги опаковаме, как да ги пренесем, ако се налага. Опитни сме в тази работа, гарантираме, че всичко ще бъде запазено, съхранено и описано така, както подобава по повод защита на бъдещето на нацията. Това ще бъде направено безкомпромисно, заяви министърът, като уточни, че експертите разполагат с всички необходими уреди, които да гарантират, че културните ценности няма да бъдат повредени. Другото мога да го определя една част като инсиниуации, една част като естествеми притеснения в обществото, добави той.    Всички мерки нещата да се случват под контрола на Министерството на културата. Няма миг нещо да се описва и оглежда без нашите екперти да се там и да кажат как да се случи. Отговорността я носим ние. Огромни изложби сме правили в чужбина и никога не сме допускали какъвто и да е проблем. Експертизата на нашите хора е безспорна. Другите процесуално-следствени дейности не са в нашата компетентност.    Анализ дали ценностите са автентични ще бъде правен допълнително. Проверката ще бъде дълга – всеки един предмет ще бъде описан, анализран от експетите и ще се види насрещната документация в Министерството на културата. Работата е доста, колекцията е огромна, посочи Боил Банов.    В отговор на въпрос каква е причината 2700 предмета, собственост на Васил Божков, за които през 2010 година е подадено искане за регистрация в Министерството на културата, все още да не са регистрирани, главният директор на Главна дирекция \"Инспекторат за опазване на културното наследство\" Александър Трайков заяви: \"Това е така, защото не са уредени отношенията между държавата и частния собстъвеник. Има дължими такси, които не са платени от частния собственик\".  ", "date": "2020.01.31", "title": "Банов: Нищо от колекцията на Божков не е изнасяно в чували, 2700 от експонатите не са регистрирани "}
{"url": "http://epicenter.bg/article/Vanshno-sas-saveti-kam-balgarite-kakvo-da-pravyat-sled-Brekzit-/205493/2/0", "text": "На 31 януари 2020 г. в 23 ч. (01 ч. на 1 февруари, българско време) Великобритания напуска Европейския съюз – решение, за което България съжалява, но уважава. Въпреки това връзките на страните-членки от ЕС, включително на България, с Великобритания няма да бъдат нарушени, съобщават от          На 1 февруари 2020 г. започва т.нар. Преходен период, по време на който трябва да бъдат договорени съдържанието и параметрите на бъдещите отношения с Лондон. Той трябва да приключи на 31 декември 2020 г., но може да бъде удължен с до две години, ако за това има общо съгласие между ЕС и Великобритания.        Правилата за пътуване остават непроменени в рамките на Преходния период. Гражданите на ЕС ще могат да влизат във Великобритания с лична карта или със задграничен паспорт.    Съветваме сънародниците ни да се снабдят с международен паспорт с биометрични данни, ако планират пътуване до Обединеното кралство след 1 януари 2021 г., тъй като тогава правилата може да бъдат променени.        Срокът за подаване на документи за Статут на уседналост във Великобритания е до 30 юни 2021 г. Според последната официална статистика на МВР на Великобритания общият брой на подадените заявления от български граждани за получаване на Статут на уседналост/Временен статут на уседналост е 139 000. България е на първо място по брой кандидатствали по схемата спрямо размера на българската общност в Обединеното кралство.    България зае тези предни позиции още в самото начало на процеса, благодарение на интензивна разяснителна кампания, осъществена от МВнР и посолството ни в Лондон от края на 2018 г. и през цялата 2019 г. Мисията ни проведе срещи в над 30 града в Обединеното кралство, като поддържаше непрекъснат контакт с гражданите и им оказваше съдействие.        До края на Преходния период няма да има промени в правата на българските граждани във Великобритания, както и на британските граждани у нас. Условията и правилата за работа, търговия, бизнес, обучение, туризъм и др. до неговия край остават непроменени.        Европейските здравни карти ще продължат да бъдат валидни до края на Преходния период.        Действащата в момента схема, позната като „Roam like at home”, може да продължи да бъде прилагана, само ако има сключени споразумения между българските и британските мобилни оператори.        В рамките на Преходния период правилата за банкиране ще останат същите, както досега. По въпроса за таксите съветваме сънародниците ни да се обърнат към банката, с която работят, тъй като условията за теглене могат да се различават в зависимост от сключения договор.  ", "date": "2020.01.31", "title": "Външно със съвети към българите какво да правят след Брекзит "}
{"url": "http://epicenter.bg/article/Prezidentat-udostoi-s-darzhavni-otlichiya-deytsi-na-kulturata--naukata-i-meditsinata-/205494/2/0", "text": "Президентът Румен Радев удостои с държавни отличия дейци на културата, науката и медицината. Това съобщиха от прессекретариата на държавния глава. Това съобщиха от прессекретариата на държавния глава.    На церемония в Гербовата зала на „Дондуков“ 2 с орден „Стара планина“ първа степен беше удостоен музикантът Кирил Маричков за изключително големите му заслуги в областта на културата и изкуството.    С орден „Св. св. Кирил и Методий“ огърлие бяха удостоени проф. д-р Венко Александров, художникът Симеон Спиридонов и проф. Христо Баларев. Проф. Венко Александров е награден за особено значимите си заслуги за развитието на медицинската наука и образованието, художникът Симеон Спиридонов – за особено значимите си заслуги в областта на културата и изкуството, а проф. Христо Баларев получи награда за особено значими заслуги в областта на общата и неорганична химия.    „Висшите държавни отличия са израз на признателност на цялото ни общество за вашата всеотдайна работа, с която нареждате България редом до нации, развити в областта на науката, културата и медицината. Широката палитра от дейности, в която влагате вашата енергия, е още един знак за жизнеността на нашата нация“, заяви в словото си президентът Румен Радев.    Държавният глава отбеляза, че в своята хилядолетна история България е възкръсвала и просперирала благодарение на силата на българския дух, съзидаван и предаван през поколенията от българския творец в стих, в песен и в картина. Днешното поколение български творци са стъпили здраво на силната българска традиция и с изключителната си дейност продължават да бъдат спойващия елемент на българската нация и стожер на нейните морални ценности, подчерта Румен Радев.    Кирил Маричков благодари от името на наградените за оказаните голяма чест и признание. Щастлив съм, че усилията, работата и желанията за откритие се поощряват и награждават, отбеляза творецът. Желанието да предам на публиката музиката, която е в мен, ме е водело през всички тези години, както и това да направиш живота на хората по-щастлив, по-усмихнат и по-добър, каза Маричков и допълни, че това важи в еднаква степен за полето на изкуството, науката, медицината.  ", "date": "2020.01.31", "title": "Президентът удостои с държавни отличия дейци на културата, науката и медицината "}
{"url": "http://epicenter.bg/article/Zadalbochavame-satrudnichestvoto-s-Turtsiya-v-oblastta-na-informatsionnite-tehnologii-i-ikonomikata-/205495/2/0", "text": "Перспективите за насърчаване на търговския и инвестиционен обмен между България и Турция и двустранното партньорство в информационните технологии, отбраната и финансовите технологии бяха във фокуса на срещата на държавния глава Румен Радев на „Дондуков“ 2 с министъра на външните работи на Република Турция Мевлют Чавушоглу, който е на посещение в София. Това съобщиха от прессекретариата на държавния глава.    Българският президент и турският външен министър откроиха позитивната тенденция в бизнес контактите между двете страни, която може да бъде насърчена с последващо разширяване на транспортната свързаност и увеличаване на капацитета на граничните контролно-пропускателни пунктове. Двустранната търговия бележи ръст от 10% само за последната година.    По думите на президента това е отлична основа за преминаване към нов етап в отношенията между двете страни – не само търговски обмен, а и засилено инвестиционно сътрудничество, съвместно производство в сферата на информационните и финансовите технологии и в отбраната и съвместен износ за трети пазари.    Двете държави споделят не само общи интереси и позиции, но се изправят и пред общи предизвикателства като миграционния натиск и запазването на сигурността в региона, посочи още Румен Радев.    „Високо оценяваме усилията, които полага турската страна за спазването на съвместното изявление на Турция и ЕС от 2016 г. за борба с нелегалната миграция“, заяви държавният глава. По думите му, доброто сътрудничество между България и Турция в областта на миграцията, борбата с тероризма и контрабандата е от ключово значение за сигурността и стабилността в цяла Европа.    На срещата беше отбелязано и доброто сътрудничество в областта на енергетиката, което предоставя нови възможности за диверсификация на доставките на енергийни ресурси за цяла Европа.    Обща бе оценката, че добросъседските отношения между България и Турция са подкрепени от активен политически диалог на всички равнища – президентски институции, правителства, парламенти и местни власти.    „В тази политика ние имаме много ясни принципи – добросъседство, взаимно уважение и ненамеса във вътрешните работи“, посочи още на срещата българският държавен глава.  ", "date": "2020.01.31", "title": "Задълбочаваме сътрудничеството с Турция в областта на информационните технологии и икономиката "}
{"url": "http://epicenter.bg/article/22-novonaznacheni-voennosluzheshti-polozhiha-dnes-voenna-kletva-v-101-vi-alpiyski-polk-/205497/2/0", "text": "Тържествен ритуал по полагане на военна клетва се проведе днес, 31 януари, в 101-ви алпийски полк – Смолян. В присъствието на роднини, близки и приятели двадесет и двама новоназначени войници целунаха бойното знаме и се заклеха да служат вярно и предано на народа и Родината си. Това съобщиха от пресцентъра на министерството на отбраната.    „Желая ви здраве, щастие, увереност в собствените сили и успех в службата! Следвайте примера на военнослужещите от 101-ви алпийски полк и не забравяйте, че сте наследници на славния 21-ви Средногорски полк”, каза в приветствието си командирът на алпийците полковник Димитър Кацаров.    „С гордост заставаме пред вас и ви уверяваме, че дълбоко осъзнаваме дълга и отговорността пред Родината и не ще пожалим сили за овладяване на професията да бъдем защитници на Отечеството“, каза в слово отговор от името на новоназначените редник Владимир Фиданов.    След тържествения ритуал полковник Димитър Кацаров се срещна с родителите и близките на новоназначените войници.  ", "date": "2020.01.31", "title": "22 новоназначени военнослужещи положиха днес военна клетва в 101-ви алпийски полк "}
{"url": "http://epicenter.bg/article/Stolichna-obshtina-otnovo-zapochna-miene-na-ulitsi-i-bulevardi/205499/2/0", "text": "С повишаването на температурите днес, 31 януари, отново започна изпълнението на дейност миене на улици и булеварди в София. Миенето се извършва с цел подобряване на качеството на въздуха.   Екипите на почистващите фирми изпълняват дейностите с автоцистерни с маркуч и се извършва след почистване на пътните регули.   Днес миене се извършва на бул. “Царица Йоана“ в район \"Люлин\", ул. „Железопътна“ – район \"Сердика\", ул. „Божурище“, ул. „Вардар“ – район \"Илинден\", ул. „Възрожденска“ – район \"Надежда\", бул. „Владимир Вазов“ – район \"Подуяне' и др.   В утрешния ден при подходящо време работата по миенето ще продължи в различните райони. Предвидени са бул. „България“, ул. „Бяла черква“, ул. „Хисаря“, ул. „Г. С. Раковски“, ул. „Житница“ и др.   Контролът на изпълнение на дейностите се извършва от екипи на Столичен инспекторат. ", "date": "2020.01.31", "title": "Столична община отново започна миене на улици и булеварди"}
{"url": "http://epicenter.bg/article/Ministar-Emil-Dimitrov--Balgariya-shte-varne-na-Italiya-konteynerite-s-boklutsi/205501/2/0", "text": "Предстои България да върне на Италия контейнерите с отпадъци, които бяха иззети след проверки в Батак и Варна.    Това каза по време на парламентарния контрол министърът на околната среда и водите Емил Димитров, цитиран от бТВ.    По думите на Димитров ще бъдат проверени всички площадки, които в миналото са имали нарушения, и ако има проблеми, ще бъдат закрити.    Към ведомството ще се създаде оперативен център, който ще контролира в реално време превозите на отпадъци, преминаващи през границата на България.  ", "date": "2020.01.31", "title": "Министър Емил Димитров: България ще върне на Италия контейнерите с боклуци"}
{"url": "http://epicenter.bg/article/Zapochva-stroitelstvoto-na-vodoprovoda-ot-Malo-Buchino-do-Pernik-/205502/2/0", "text": "Строителните дейности и изкопните работи по изграждане на водопровода от село Мало Бучино до Перник ще започнат от 10.00 часа на 1 февруари 2020 г. (събота). Това съобщиха от пресцентъра на Министерството на икономиката.    По-рано днес от Агенция \"Пътна инфраструктура\" съобщиха, че до средата на февруари се ограничава движението по 1,2-километров участък от третокласния път III-1801 Големо Бучино - Перник, поради изграждането на водопровода на Перник.    За извършване на необходимите строителни работи се спира движението в участъка от разклона за с. Люлин до отбивката за регионалното депо за битови отпадъци.    Обходният маршрут е АМ „Струма“ - общински път до с. Люлин – път III-802 Дивотино - Перник.   Водата за Перник трябва да се доведе от водосбора на язовир \"Белмекен\"и от язовир \"Бели Искър\", през Рилския водопровод до язовир \"Мало Бучино\" и оттам по новоизградения водопровод до Перник.    Тази седмица Столичният общински съвет даде зелена светлина за проекта.    В сряда на правителственото заседание премиерът Бойко Борисов нареди строителните работи да започнат веднага.    \"Вече имаме одобрен план от Столичния общински съвет. Имаме готов проект, вчера беше предоставен. Днес следобед и утре започвайте да копаете траншеите. Първите два километра тръби пътуват и ще са тук до няколко дни, така че да не губим часове, не дни, в строителството“, посочи Борисов.    Водопроводът ще струва 26 милиона лева, но според Борисов това е единственият начин перничани да имат вода по-най-бързия начин, в рамките на 30 - 40 дни.  ", "date": "2020.01.31", "title": "Започва строителството на водопровода от Мало Бучино до Перник "}
{"url": "http://epicenter.bg/article/Korneliya-Ninova/205504/2/0", "text": "Заставаме зад президента. Оценяваме тази атака срещу г-н Радев като разрушаване на държавността.  Това е стил на отношение към инакомислещите, които имат смелост да критикуват.   Това заяви лидерът на БСП Корнелия Нинова пред \"Панорама\" по БНТ по повод действията на главния прокурор срещу държавния глава.   Това е сплашване на президента. Това е стил, модел на управление, последна фаза на властта, която се задържа чрез страх и репресии. Това е процес, в който се включват различни институции, мотивира се тя.   Ако акцията срещу Васил Божков завърши с осъдителни присъди, ние ще го подкрепим, посочи председателят на БСП.   Защо тази кризисна ситуация не налива подкрепа за БСП, попита водещият Бойко Василев. \"Посоката е правилна, очевидно работата не е достатъчна\", отговори Нинова.   Лидерът на БСП съобщи, че нейният заместник в БСП Кирил Добрев има номинации за кандидат-председател в предстоящите прези избори. Дали ще се кандидатира, той трябва да го обяви в края на февруари. Няма да допуснем едно толкава хубаво нещо като пряк избор на председател да го превърнем в разлом в партията, категорична бе Нинова. БСП подкряпа влизането на България в Еврозоната, подчерта тя.   Нинова обаче разкритикува тайно внесената  от Менда Стоянова поправка в Закона за БНБ, която предизвика общесвено недоволство - високомерно, със самочувствие. Така не се прави политика. Този въпрос изисква съгласие, каза лидерът на опозицията.   Управлението влиза от криза в криза, вижда се, че си отива, калинките победиха професионализма, обяви лидерът на БСП. Трябва да се даде път на можещите и знаещите.   Борисов налага еднолична власт, която разгражда държавността, е оценката й за министър-председателя.            ", "date": "2020.01.31", "title": "Нинова: Заставаме зад президента. Управлението влиза от криза в криза, вижда се, че си отива"}
