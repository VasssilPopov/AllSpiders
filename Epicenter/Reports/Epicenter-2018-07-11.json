{"url": "http://epicenter.bg/article/Siderov--Ako-Simeonov-i-Karakachanov-iskat-da-sa-feldfebeli--shte-gi-pratim-v-Afganistan/159005/2/0", "text": ". Така че по-добре да се вслушват в това, което казвам, ако искат да бъдат политици. Ако искат да бъдат фелдфебели има такава възможност, в Афганистан ще ги изпратим.   Така лидерът на „Атака” Волен Сидеров реагира от страницата си във фейсбук на коалиционните си партньори от „Патриотичния фронт”.   Повод за разногласията между тях стана проектозаконът за горивата. Вчера Сидеров обяви пред журналисти, че тримата лидери на фронта са постигнали компромиси и споразумение по него, но по-късно Валери Симеонов обяви, че това не е вярно и той продължава да подкрепя малките дистрибутори на горива, защото проектът е лобистки. В крайна сметка това, което казах вчера е вярно, че вчера имаше тон, атмосфера, разбирателство и аз предадох тази атмосфера. Абсолютно нищо нито съм преиначил нито съм добавил и моето желание беше по този законопроект да постигнем наистина съгласие. Още повече, че четирима депутати от НФСБ – Валентин Касабов, Кристиян Митев, Георги Колев и Борис Ячев са се подписали под този закон, посочи Сидеров. Той акцентира, че е човек, който си държи на името и честта. Аз съм направил Валери Симеонов политик и няма да позволя някой да ми обяснява как трябва да искам неговото съгласие. Няма такова нещо, сопна се лидерът на \"Атака\". ", "date": "2018.07.11", "title": "Сидеров: Ако Симеонов и Каракачанов искат да са фелдфебели, ще ги пратим в Афганистан!"}
{"url": "http://epicenter.bg/article/DPS-pita--Koi-sobstvenitsi-na-medii-imat-interes-da-ostanat-v-sivata-ikonomika--/158941/2/0", "text": "ДПС представи, вече официално, в парламента допълненията си в закона за задължителното депозиране на печатните и други издания, които внесе вчера в Народното събрание и които третират осветляването на прозрачността и финансите им, предаде Канал 3. Сред новостите са въвеждането на санкции от 10 до 30 хил. лв. за различни нарушения на изискванията на закона, свързани с детайли около собственика и собствеността на дадена медия, както Канал 3 съобщи още вчера.  Проектът бе представен в НС от част от вносителите - Велислава Кръстева и Хамид Хамид, които ги изготвиха заедно колегите си от ПГ на ДПС Делян Пеевски и Йордан Цонев.  Според Кръстева с допълненията са се опитали да отговорят на критиките в публичното пространство след приемането на законопроекта на първо четене миналата седмица.  \"Текстовете не третират журналисти, затова не приемам в публичното пространство да се въртят отворени писма, че законът е насочен срещу журналисти и че посяга на свободата на словото. Не приемам такива обвинения, защото законът касае деклариране на обстоятелства от собственици на медии\", коментира депутатът от правната комисия Хамид Хамид.  Според него е важен въпросът кой се опитва да измести темата към журналистите и свободата на словото и кой собственик на медии кара журналистите да пишат писма.  \"Кой има интерес да остане в сивата икономика и в сивото пространство? Кои собственици на медии желаят темата да бъде изнесена към свободата на словото? Със сигурност това не са депутатите от ДПС\", отсече Хамид.  \"С осигуряването на прозрачност искаме да гарантираме две неща - противопоставяне и превенция на фалшивите новини, на всеки опит за задушаване на свободата на словото чрез инструментариума на собствениците на медиите. Настоявам да продължим да гледаме в тази посока, защото докато не се регулират тези важни за обществото отношения, няма как да продължим напред\", заяви Велислава Кръстева.   Още по темата", "date": "2018.07.11", "title": "ДПС пита: Кои собственици на медии имат интерес да останат в сивата икономика? "}
{"url": "http://epicenter.bg/article/Borisov-vodi-ministri-v-petak-v-NS-na-otchet-za-predsedatelstvoto-/158945/2/0", "text": "Премиерът Бойко Борисов води министри в петък за отчет на отминалото българско европредседателство. Той ще има 10 минути да представи доклада си, гласуваха депутатите, които приеха процедурните правила по изслушването след близо час разправии, предаде Канал 3.  Спорът бе породен от нежеланието на ГЕРБ парламентаристите да могат да изразят допълнително отношение към премиер и министри след изказванията им. Данаил Кирилов и Цвета Караянчева се позоваха на парламентарната практика от предишните няколко парламента.  Никъде няма отношение на народни представители, след като са прлиключили своите изказвания, припомни парламентарната шефка, позовавайки се на традицията от 41,42 и 43 НС. Тя се обърна към социалистите, че се събират цели 50 минути на парламента за изказване по отчета на европредседателството и изтъкна, че правилата, изготвени от шефа на правната комисия, са напълно изрядни.  Това провокира соцдепутата Георги Свиленски да излезе и да каже ГЕРБ да вземе направо по 20 минути за изказване, а на БСП да отредят кръгла нула. Предложението му бе окачествено от парламентарната шефка като несериозно, но все пак бе подложено на гласуване и отхвърлено.  Иначе всяка парламентарна група ще има право на 10 минути пленарно време, за да се изкаже. По предложение на ДПС парламентът прие министрите да могат да говорят общо за 10 минути, а не всеки от тях да разполага с по толкова. Отхвърлено обаче беше искането на БСП ПГ да могат в рамките на 2 минути да изкажат отношение или да зададат въпрос.  Мнозинството не одобри реверанса на шефката на външната комисия Джема Грозданова от ГЕРБ, която предложи петте групи да могат да се изказват за по 7 минути, а останалите 3 минути от времето им да отидат за изразяване на отношение след отчетите на Борисов и министрите.", "date": "2018.07.11", "title": "Борисов води министри в петък в НС на отчет за председателството "}
{"url": "http://epicenter.bg/article/Ninova-s-gneven-post-vav-feysbuk--Vsyaka-demagogiya-si-ima-granitsi--no-ne-i-Boykovata-/158961/2/0", "text": "Лидерът на БСП Корнелия Нинова се възмути във фейсбук от начина, по който премиерът Бойко Борисов решава проблемите на наводнена Мизия.      ", "date": "2018.07.11", "title": "Нинова с гневен пост във фейсбук: Всяка демагогия си има граници, но не и Бойковата!"}
{"url": "http://epicenter.bg/article/Komisiyata-po-transport-othvarli-predlozhenieto-na-BSP-za-prekratyavane-na-kontsesiyata-na-Letishte--Sofiya-/158974/2/0", "text": "Комисията по транспорт, информационни технологии и съобщения отхвърли предложението на БСП за прекратяване на концесията на Летище София, предаде агенция „Фокус“. „За“ гласуваха 8 депутати, 12 бяха „против“, а един се въздържа.   БСП се обяви против концесията на летището с мотив, че това е риск за националната сигурност. От БСП очакват намаляване на инвестициите и повишаване на летищните такси.   Опозицията апелира, че след концесията служителите ще бъдат намалени поне с 1000. От БСП заявиха, че ще обжалват във Върховния административен съд отказа на правителството да предостави на парламента информация за условията за концесията.    Това каза министърът на транспорта Ивайло Московски на заседание на Комисията по транспорт при обсъждането на предложението на БСП за прекратяване на концесията на Летище „София“.   „На гражданите е ясно, по-голямата част от тях са участвали в избори. Програмата ни за управление в сектор \"Транспорт\" включва транспортната инфраструктура“, посочи той. „Обявили сме, че ще ги развиваме, използвайки Закона за концесиите. Практиката е нормална, приета в цяла Европа“, заяви Московски.   “, коментира министърът. „Щета, която е нанесена на летището, 2005-2006 година, от над 70 млн. лева, се наложи ние да я платим“, обясни той.   „Анализ показва, че до 2031 година пътниците на летищата от 8,2 млн. се очаква да се удвоят- да станат към 16 млн.“, каза още Ивайло Московски.   , каза още министър Московски, след като парламентарната транспортна комисия отхвърли предложението на БСП за прекратяване на концесията на Летище „София“.   „   Попитан вярно ли е, че от БСП го атакуват за концесията, защото е отказал да назначи човек на Корнелия Нинова, Ивайло Московски посочи: „Не, отказвам да коментирам такива неща. Имам принципни казуси с БСП, не намесвам лични отношения“.   . Имам справка за десетки концесии, направени от тях, каза министърът на транспорта.   „Когато ние управляваме концесията е нещо лошо“, посочи той. „Колегите от БСП са минали още по-далече от нас. Приватизирали са трите най-големи компании в транспорта“, коментира Московски.   „Дали сте мислили там колко човека ще останат на работа, да се погрижите за тях?“, попита министърът.   „Идеята ни е за Летище „София“ да се привлече сериозен инвеститор, който, имайки сериозно позиции в авиационния бизнес, да направи така че летището да получи необходимото развитие в годините напред“, обяви Ивайло Московски.   . „Изискванията към концесията вече са други“, обяви той.   „Давате мотиви, с които да прекратим нещо, което вече е прекратено. Цифрите, които давате са стари, от прекратената процедура“, се обърна Московски към опозицията.   „Очакваме сумата на концесионната такса да е не по-малка от 15 млн. лева или 10% от печалбата“, обясни министърът и допълни, че изискуемите минимални инвестиции са 600 млн. лева.   „До 10-ата година сме заложили изграждане на нов терминал, ремонти и разширение на съществуващите“, заяви Ивайло Московски. Той обясни, че до петата година концесионерът трябва да направи анализ дали е необходима трета писта на летището. „Генерален план на летището има, изготвен е от международен консултант“, каза още министърът.", "date": "2018.07.11", "title": "Комисията по транспорт отхвърли предложението на БСП за прекратяване на концесията на Летище „София“"}
{"url": "http://epicenter.bg/article/Bryuksel-othvarlya-klevetite-za-AM--Struma--i-natsionalen-park-Pirin-/158975/2/0", "text": "Европейската комисия подкрепя изграждането на автомагистрала „Струма“, а частичното изменение на действащия План за управление на Национален парк „Пирин“ не нарушава европейското законодателство. Това заявява официален източник от Европейската комисия пред авторитетното онлайн издание „Брюксел Таймс“ по повод писмото на деветима евродепутати, изпратено до комисаря по околна среда Кармену Вела,  , че писмото с искане за санкции е подписано от евродепутата от ДСБ Светослав Малинов, както и от Ска Келер, която води групата на „Зелените“ в Европейския парламент. Малинов и Келер плюс още седем представители в ЕП (където има 751 евродепутати) настояват пред Кармену Вела ЕК да започне наказателна процедура срещу България заради строежа на АМ „Струма“ през Кресненското дефиле и промените в действащия План на НП „Пирин“.  Акцията срещу страната ни, инициирана от българския евродепутат Малинов, е отразена и в „Брюксел Таймс“. От изданието са потърсили коментар от ЕК, като такъв им е даден от официален източник от Комисията.  Според коментара АМ „Струма“ е важен инфраструктурен проект. ЕК го подкрепя и го съфинансира. \"Засега няма подадена апликация за строежа на участъка през Кресненското дефиле. Когато такава бъде пусната, ще бъде разгледана според всички еврорегулации“. Това ще стане съвсем скоро, защото новият директор на Агенция „Пътна инфраструктура“ инженер Светослав Глосов обяви, че обществената поръчка за източния обход на участъка вече е готова за обявяване.  Относно НП „Пирин“ от ЕК за пореден път потвърждават, че измененията на Плана не нарушават еврозаконодателството. Такова е и становището, изказано нееднократно от комисаря по околна среда Кармену Вела. Заради тази позиция на Брюксел „зелените“ обявиха в социалните мрежи, че европейските институции са неадекватни.  ", "date": "2018.07.11", "title": "Брюксел отхвърля клеветите на Светослав Малинов за АМ „Струма“ и национален парк Пирин "}
{"url": "http://epicenter.bg/article/Nova-tapa-v-Sofiya--Pravyat-spodeleno-trase-za-avtobusi-i-tramvai-na--Konstantin-Velichkov-/158976/2/0", "text": "От 12 юли по столичния булевард „Константин Величков“ започва изграждането на първите два перона от обособеното трасе за споделено движение между автобуси и трамваи. Те ще бъдат поставени при спирката на парка „Св. Петър и Павел”, като поетапно ще се направят общо 6 броя перони за трамвайните спирки, съобщиха от \"Московска\" 33, предаде bTV.   Втората двойка перони ще бъде направена при кръстовището с бул. „Тодор Александров“, а третата – на кръстовището с ул. „Цар Симеон“.   След приключване на работата по пероните ще започне и обособяването на самите трамвайни линии, както и ремонт на настилката в техния обхват.   По бул. “Константин Величков“ се движат автобусните линии 11, 60, 72, 102, 83, 45 и 77 и трамвайните линии 11, 22, 3.   За целите на проекта ще се направи специална организация, като се поставят светофари за нуждите на движението. Те ще приоритизират преминаването на автобусите и трамваите в участъка.   Предвижда се споделеното движение в обособеното трасе да бъде пуснато в началото на месец септември.   Подобно обособено движение ще има и по булевардите \"Възкресение\" и \"Мадрид\".", "date": "2018.07.11", "title": "Нова тапа в София: Правят споделено трасе за автобуси и трамваи на „Константин Величков”"}
{"url": "http://epicenter.bg/article/Kristian-Vigenin-e-izbran-za-vitseprezident-na-Parlamentarnata-asambleya-na-OSSE/158977/2/0", "text": "В последния ден на Годишната си сесия в Берлин Парламентарната асамблея на Организацията за сигурност и сътрудничество в Европа (ОССЕ) избра президент и четирима вицепрезиденти. За пръв път в 27-годишната история на организацията, българин застава на поста вицепрезидент. Това съобщиха от пресцентъра на НС на БСП.   С убедителен резултат, народният представител Кристиан Вигенин спечели 3-годишен мандат в Асамблеята, която обединява парламентите на 57 държави от три континента и представлява близо 1 милиард жители на планетата.  \"Радвам се, че получих силната подкрепа както на моята политическа група, така и на делегати от различни държави и политически тенденции. Приемам този избор с голяма отговорност, защото ОССЕ и нейната Парламентарна асамблея имат реални механизми да насърчават нарушения напоследък диалог между Изтока и Запада и да допринасят за мира и сигурността в света.\", заяви Вигенин след избора и добави \"Колегите знаят, че в работата си отстоявам принципи, но и търся компромиси и съгласие, затова ценя високо, че сред вносителите на кандидатурата ми бяха депутати от държави, които иначе имат остри противоречия помежду си. Искам да отбележа и подкрепата на цялата българска делегация - политическите различия в София не трябва да ни пречат да работим заедно на полето на международните отношения в интерес на България.\"  Ден по-рано Постояният комитет по политика и сигурност одобри с огромно мнозинство (50 гласа \"за\" и 5 \"против\") подготвената от Вигенин резолюция, с която той припомня поетите от ОССЕ и нейните страни-участнички ангажименти в областта на сигурността и подчертава ролята на парламентите за тяхното изпълнение. Президент за още една година ще бъде Георг Церетели (Грузия), а останалите избрани днес вицепрезиденти са Питър Боунес (Великобритания), Паскал Ализар (Франция) и Кари Хенриксен (Норвегия).  ", "date": "2018.07.11", "title": "Кристиан Вигенин е избран за вицепрезидент на Парламентарната асамблея на ОССЕ"}
{"url": "http://epicenter.bg/article/Spetsprokuraturata-predyavyava-obvineniyata-na-zadarzhanata-za-koruptsiya-Desislava-Ivancheva-/158928/3/0", "text": "Специализираната прокуратура приключи разследването за корупция срещу кмета на столичния район „Младост“ Десислава Иванчева, заместник-кмета Биляна Петрова и бившия кмет на общината Петко Дюлгеров, съобщиха от пресцентъра на Прокуратурата.  На 9 и 10 юли 2018 г. прецизираните в хода на досъдебното производство обвинения бяха предявени на всеки от тримата.  От днес, 11 юли 2018 г., започва предявяване на материалите по делото на обвиняемите и защитата им.  В най-кратки срокове след това Специализираната прокуратура ще внесе в Специализирания наказателен съд обвинителен акт.  Тримата обвиняеми по делото бяха задържани на 17 април 2018 г. в София след получаване на 70 000 евро.  Разследването продължи по-малко от 3 месеца, уточняват от Специализираната прокуратура.  ", "date": "2018.07.11", "title": "Спецпрокуратурата предявява обвиненията на задържаната за корупция Десислава Иванчева "}
{"url": "http://epicenter.bg/article/Royters--Vazmozhno-e-Balgariya-da-poluchi-data-za-prisaedinyavaneto-kam-chakalnyata-na-evroto/158900/4/0", "text": "Възможно е България да получи дата за присъединяването към механизма ERM II, предхождащ еврозоната, съобщава Ройтерс, цитирана от БНР.  Според говорител на Марио Сентено, който оглавява Еврогрупата, България е изпратила писмо, с което потвърждава ангажиментите си за оздравяване на банковия сектор. Не е ясно какви точно са новите ангажименти, но дипломати от Еврогрупата коментират, че новото писмо е \"позитивен знак\". Страната ни е потвърдила и искането си за присъединяване към ERM ll и банковия съюз.   Финансовите министри от еврозоната се събират в Брюксел в четвъртък. На нея ще присъстват и български представители, като ще се дискутират следващите стъпки на България по пътя към еврозоната. Оценката на новите ангажименти обаче може да отнеме над една година и едва след това, ако е положителна, България може да влезе в ERM II . \"Получихме писмо от българските власти с ангажименти за твърдото им намерение да влязат в ERM-II и в Банковия съюз\", каза говорителят на председателя на Еврогрупата Марио Сентено.   Няма юридическо изискване за държавите, които искат да влязат в еврозоната, да бъдат и членове на Банковия съюз, но специално по отношение на България такова искане беше поставено, макар че страната ни покрива номиналните критерии за влизане във валутния съюз - под 3% дефицит от БВП, под 60% дълг от БВП и средната инфлация за еврозоната. Членовете на Банковия съюз на практика предават суверенитет на ЕЦБ по отношение на надзора на финансовия си сектор и специално на банките.    ", "date": "2018.07.11", "title": "Ройтерс: Възможно е България да получи дата за присъединяването към чакалнята на еврото"}
{"url": "http://epicenter.bg/article/Za-mir-s-Rusiya--SASht-tryabva-da-slozhat-kray-na-uchastieto-si-v-bezsmisleni-voyni/158897/11/0", "text": "Предстоящата среща между държавния глава на САЩ Доналд Тръмп с руския президент Владимир Путин е възможност за следващата смела инициатива на американския президент. Време е САЩ да спрат разточителните си войни, а Русия може да бъде конструктивен партньор за тази цел, пише Джордж О'Нийл-младши, основател на Комисията за отговорна външна политика и член на ръководството на Института за американски идеи, в авторска статия в изданието The American Conservative. Основната част от медиите от двете страни на Атлантика ще вилнее срещу всяко споразумение между Тръмп и Путин – без значение какво ще предвижда то. Защо да не бъдат предприети стъпки, които американската общественост инстинктивно ще разбере, и това ще осигури подкрепата за президенти да сложи край веднъж завинаги на интервенциите на Америка в други страни? Освен това какво ще направя противниците му? Защо да не опита да постигне мир и да започне процес на изцеление от множеството рани, които американците имат от войните? Американската нация не се заблуждава от фалшивите твърдения, че Тръмп е мек към тероризма, тя е наясно, че военните намеси на САЩ често може всъщност да захранят тероризма.   Президентът Тръмп може да предложи изтегляне на американските войски от Афганистан в замяна на изтегляне на руските части от Сирия (заедно с обещанието, че САЩ нямат интерес от повторно ангажиране в гражданската война в Сирия). Това би било съвместимо с твърденията на Тръмп, че войните на Америка (обявени или не) в Близкия Изток са били губещи.  Не е необходимо Тръмп да „признава“ руската анексия на Крим, но трябва да отстоява позицията, че ситуацията в Украйна е въпрос на европейците – и той трябва да бъде решен чрез двустранни преговори между Русия и Европа.  Разбирането на този мащаб би отстранило основния претекст за безсмисленото натягане на ситуацията чрез дипломатическите санкции – като „разгонването“ на посолството и консулския персонал – в Русия и САЩ. Връщането на възможността за свободни пътувания на граждани между двете страни би направило чудеса за намаляване на напрежението. (Не забравяйте, че дори в разгара на Студената война, президентът Дуайт Айзенхауер твърди, че нациите, отказващи контакт една с друга, биха имали склонност да бъдат подозрителни една към друга – и склонни към незначителни конфликти, които биха могли да се превърнат в по-големи войни.) Американската общественост не се интересува от дипломатическия и медиен театър. Знае, че две неща са верни: истерията „Тръмп-Русия\" се оказа безполезна (и разсейва от притесненията за икономическия растеж и заетостта); и каквито и да са интересите на САЩ за сигурността в Близкия изток, ние всички сме по-добре защитени със съюзници, които са изправени пред същите заплахи като нас.  Русия има повече причини да се тревожи за ислямистския тероризъм, отколкото САЩ. Южната им граница опита в няколко ислямски държави: Турция, Иран, Азербайджан, Туркменистан, Казахстан, Узбекистан, Таджикистан, Киргизстан и Афганистан. Нестабилността, създадена от заблудените военни авантюри на Америка, от години се оказа неудобна за Русия. Според приятел, който отдавна изучава спецификите на Русия, американската военна агресия след Студената война, започнала Балканите, довежда до издигането на власт на руски военни хардлайнери, които са скептични относно искреността на американските стремежи за мир.  Русия има значително по-добро разбиране и влияние върху повечето от тези страни, включително върху Иран. Двустранните отношения между САЩ и Иран отдавна са враждебни поради години на намеса на Вашингтон в Техеран. Отношенията бяха сериозно усложнени през 1953 г., когато ЦРУ и британското разузнаване свалиха демократично избрания премиер Мохамед Мосадед и издигнаха бруталния Реза Шах Пахлави на власт. Клавишните воини на Вашингтон никога не споменават тази тъжна глава в нашата история. Представете си как бихме се отнасяли към страна, която се е намесила по такъв начин в политиката ни.  Колко по-умно би било Русия да работи със своя съсед Иран, за да ограничи гражданската война в Йемен, отколкото САЩ да продължава да оказва военна подкрепа на Саудитска Арабия, за да задълбочава трагедията там? Мрънкачите се подиграваха на мирната инициатива на Тръмп за Северна Корея, но въпреки това той допринесе за налагането на денуклеаризация и за успокояване на ситуацията на Корейския полуостров (за разлика от усилията на четири предишни администрации на американски президенти). Като се има предвид, че Тръмп и Ким Чен-ун все пак могат да седнат на една маса заседно, какво пречи да бъде постигнат напредък и с Путин? Година и половина русофобията беше подклаждана от „горчивите брътвежи\", произтичащи от провалените политически амбиции на Хилари Клинтън, от представители на военно-индустриалния комплекс, заради корпоративните интереси, от корпоративните медии, от коментатори от Вашингтон/Ню Йорк/Холивуд и чуждестранни лобисти. Голяма част от тях печелят от безкрайното състояние на „война“ по целия свят, и по-специално с Русия.   Вашингтон и неговите клиенти са ужасени, че „влакът на войната“ ще бъде забавен или дори спрян. Нашите клиенти от НАТО се страхуват да носят на гърба си собствените си национални отбранителни тежести. Неоконсерваторите от Вашингтон са напълно готови да продължат да губят живота на войниците в преданата ни армия, за да защитят както финансирането си, така и световния ред, наложен от победата на Запада в Студената война. Американската нация не се поддава на такива заблуди и е изключително уморена от войните, много от които се водят на места, които гражданите на САЩ трудно биха могли да намерят на глобуса. Тези войни разрушават американски семейства. Вместо „подкрепа за войските“, говорете за връщането им у дома, за да защитят семействата си и нашата страна. Чуваме истории за отделянето на родителите от децата ни по нашите граници, но не и за това, че американските деца са отделени от родителите им и родителите са отделени от своите синове и дъщери, които изпълняват войнския си дълг в чужбина. Срещата на върха Тръмп-Путин на 16 юли е възможност за президента на САЩ да действа смело в лицето на дишащата му във врата опозиция, за да бъде постигнат мир в един свят, уморен от войната. Ако лидерът на Белия дом ограничи участието на САЩ във войни, руско-американските разногласия ще изчезнат.    ", "date": "2018.07.11", "title": "За мир с Русия, САЩ трябва да сложат край на участието си в безсмислени войни"}
{"url": "http://epicenter.bg/article/Izlozhbata-na-Vezhdi-Rashidov-sabra-artelita-na-London-v-galeriya--Galiardi-/158925/6/0", "text": "Артелитът на Лондон аплодира Вежди Рашидов при откриването на изложбата му от скулптури и рисунки в прочутата галерия „Галиарди“ в британската столица късно във вторник вечерта. За всеки художник е чест да покаже свои творби в залата, където досега са представяни произведения на близо сто от най-именитите съвременни творци.   \"Аз съм български художник и за мен е чест да покажа българското изсуство в галерия като \"Галиарди\", заяви развълнуван Рашидов.   В препълнената галерия дойдоха над 300 души - творци, колекционери, арткритици, почитатели на изкуството, политици. Имаше и гости, пристигнали от Франция, Швейцария, Китай.   Всички те не скриваха възторзите си от изкуството на Рашидов.   Екатерина Захариева, заместник министър-председател и министър на външните работи, поздрави сърдечно Вежди Рашидов за успеха на новата му изложба.   Сред гостите беше и бившият министър на културата на Великобритания Роджър Хигинсън, който сподели, че се възхищава на таланта му. Соня Увалиева, съпругата на големия български интелектуалец Петър Увалиев, разказа, че творчеството на Вежди Рашидов винаги е било на особена почит в семейството й.   „За мен е голяма чест да бъда представен в една от най-известните галерии в Лондон именно в периода, когато България реализира едно успешно председателство на Съвета на Европейския съюз. Не мога да не се вълнувам от признанието, което получавам тази вечер, защото то е признание и за моята страна. Аз съм български художник и възможността да представя скулптури и рисунки в галерия като „Галиарди“ ме прави горд и като творец, и като български гражданин“, заяви Вежди Рашидов.   Основателят на галерията Роберто Галиарди разказа как преди време, когато за пръв път се е запознал с творчеството на Вежди Рашидов в София, е решил, че непременно трябва да го покани да направи изложба в галерията му. „Тази вечер това вече е факт и уверявам ви - става дума за истинско изкуство от висока класа“, каза известният галерист.", "date": "2018.07.11", "title": "Вежди Рашидов събра 300 души от лондонския артелит на изложбата си в галерия „Галиарди“"}
{"url": "http://epicenter.bg/article/Koshmaren-start--Tim-ot-Lihtenshtayn-udari--quot-Levski-quot--v-evroturnirite-/159001/8/0", "text": "\"Левски\" стартира участието си в евротурнирите със загуба от \"Вадуц\" (Лихтенщайн) - 0:1 като гост, предаде бТВ.  Бедите за \"сините\" започнаха още на загрявката, когато Кали Тиам се контузи и отстъпи мястото си в стартовите 11 на Антони Белмон. В групата за мача пък влезе юношата Мартин Петков.  \"Левски\" създаде първата голова възможност - в 7-ата минута шут на Буш бе спасен от стража Хирзел. Тимът на Делио Роси владееше топката, обаче в 14-ата минута Мариани сбърка и \"Вадуц\" организира бърза контраатака, завършила с красиво попадение на Кулибали.  Голът стресна играчите на \"Левски\" и окрили тези на отбора от Лихтенщайн. В средата на първата част \"Вадуц\" бе близо до удвояване на аванса си. Белаид извърши фаул, а след неговото изпълнение Митрев изби с мъка удара на Гаич.  Малко по-късно капитанът на домакините Мунтвилер имаше късмет, че не си отбеляза автогол, след като опита да спре центриране отляво.  \"Сините\" атаки завършваха със слаби удари, които не се оказаха проблем за отбраната на \"Вадуц\".  В началото на втората част за \"Левски\" пропуски направиха Белмон, Кабрал и Мариани. След близо час игра Станислав Иванов смени Кабрал, но и това не помогна.  \"Сините\" осъществиха натиск, който обаче не доведе до нищо. Освен минималното поражение, \"Левски\" се прибира и с двама контузени. След Тиам още на загрявката, травма получи и едно от новите попълнения - Мариани. Последният бе заменен принудително в 78-ата минута.  Реваншът е на 17 юли (вторник) в София.         ", "date": "2018.07.11", "title": "Кошмарен старт: Тим от Лихтенщайн удари \"Левски\" в евротурнирите "}
{"url": "http://epicenter.bg/article/Balgarska-popfolk-pevitsa-inzhektira-zlatni-nishki-v-dupeto-si/158912/10/100", "text": ". На процедурата се е подложила  .   \"Реших да направя хубав експеримент със себе си, нещо, което изглежда естетически добре. Не исках да експериментирам с лицето си, защото много държа на него\", каза певицата в предаването \"Часът на Милен Цветков\". Тя уточни, че не става дума за импланти, които не са модерни сега, а и самата тя не е привърженик на сложните пластични процедури. \"Представлява нещо като филъри. Кожата на дупето става  . Така се съхранява за поне 10 години и изглежда много естествено\", посочи Валя. Тя подчерта, че все пак . \"Възстановяването ми беше малко по-трудно. Аз съм по-крехка натура. Спях по корем, не беше много комфортно. Това продължи два месеца\", сподели певицата. Тя е категорична, че представителките на шоу бизнеса  и търсят решения. Изпълнителката загатна, че е научила, че световна знаменитост практикува този метод и успяла да се свърже с нейния екип, за да научи подробности са процедурата. Проучвала я в продължение на година.", "date": "2018.07.11", "title": "Българска попфолк певица инжектира златни нишки в дупето си"}
{"url": "http://epicenter.bg/article/Oshte-nyakolko-zheni-se-oplakaha-ot--quot-seksualnata-agresiya-quot--na-Lyuk-Beson/158914/10/100", "text": "След като една актриса подаде жалба за изнасилване срещу Люк Бесон през май, няколко жени разказаха пред френски сайт, че режисьорът се е държал неподобаващо с тях и дори е посегнал на някои сексуално, съобщи АФП, цитирана от Дир.бг   Бивша сътрудничка на Люк Бесон, отговаряща за кастинга, е подала оплакване в парижката прокуратура в началото на юли срещу поведение, което определя като \"сексуална агресия\", пише сайтът Медиапар. Тя описва \"силно сексуализирана\" работна атмосфера и \"непристойни жестове и поведeние\".   Няколко актриси са се свързали с италианската си колежка Азия Ардженто, която стана водеща фигура на движението #Аз също след изказването ѝ на кинофестивала в Кан през май. Едната от тях е разказала пред Мадиапар за професионалните си срещи с Люк Бесон в хотелски стаи в началото на този век и как режисьорът се е нахвърлил върху нея.   През май 27-годишна актриса и манекенка подаде оплакване срещу Люк Бесон, че я е изнасилил в парижки хотел в средата на месеца. Той отрече обвиненията. Тя обясни, че от две години има интимни връзки с него, като се е чувствала притисната за това от професионална гледна точка.", "date": "2018.07.11", "title": "Още няколко жени се оплакаха от \"сексуалната агресия\" на Люк Бесон"}
{"url": "http://epicenter.bg/article/Pamela-Andersan-izgleda-macha-Frantsiya-Belgiya-ot-tribunite--za-da-podkrepi-lyubimiya-si/158920/10/100", "text": "Памела Андерсън проследи полуфинала на Световното първенство по футбол в Санкт Петербург между отборите на Франция и Белгия, за да подкрепи любимия си, пише Дир.бг 32-годишният Адил Рами, с когото Памела е обвързана и дори се премести заради него във Франция, обаче остана на резервната скамейка.   50-годишната актриса показа перфектно тяло с черна тениска по тялото и втален панталон. Тя бе с опушен грим и свободно пуснати руси коси. Междувременно Памела наскоро разкри подробности около сексуалния си живот с Рами, като призна, че се облича като съблазнителна прислужница:    Преди половин година стана ясно, че Андерсън е решила да се премести в Европа заради Рами. Той се изявява във френския клуб \"Марсилия\".", "date": "2018.07.11", "title": "Памела Андерсън изгледа мача Франция-Белгия от трибуните, за да подкрепи любимия си (Снимки)"}
{"url": "http://epicenter.bg/article/Rumen-Radev-shte-rakovodi-balgarskata-delegatsiya-na-Sreshtata-na-NATO-v-Bryuksel/158884/2/0", "text": "Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 11 и 12 юли в Брюксел. Това съобщиха от прессекретариата на държавния глава.   Финансовите средства, отделяни за отбрана от държавите-членки, изграждането на съвременни отбранителни способности, засилването на ролята на Алианса в борбата с тероризма, политиката на отворени врати на НАТО, както и развитието на отношенията НАТО-ЕС ще бъдат сред темите, които ще бъдат обсъждани в рамките на Срещата на върха.   Очаква се по време на срещата Република Македония да получи покана за преговори за присъединяване към Алианса.   В делегацията, водена от президента Румен Радев, ще бъдат вицепремиерите Екатерина Захариева, министър на външните работи, и Красимир Каракачанов, министър на отбраната.   На срещата на върха на алианса са очаквани тридесетина държавни и правителствени ръководители.   Освен централата на НАТО силите на реда ще обезопасят и кралските музеи за изкуство и история в парка на Петдесетилетието, където лидерите ще вечерят днес.   Около тези зони ще се издигнат обезопасителни периметри, а някои улици ще бъдат отцепени. Движението още вчера бе ограничено в района на парка.   Летището на Брюксел предупреди в сайта си, че днес и утре са възможни забавяния и закъснения по пътищата към него заради срещата на върха на НАТО.   Полицията е мобилизирана още от снощи заради полуфинала на Мондиала между Франция и Белгия, който можеше да доведе до масови сцени на веселие в случай на победа на \"червените дяволи\". Мачът обаче бе спечелен от \"петлите\" с 1-0.   Днес, като всяка година на 11 юли, полицията ще бъде мобилизирана и заради Празника на фламандската общност.  ", "date": "2018.07.11", "title": "Румен Радев ще ръководи българската делегация на Срещата на НАТО в Брюксел"}
{"url": "http://epicenter.bg/article/Lyatoto-se-vrashta-dnes--makar-i-samo-do-nedelya/158896/2/0", "text": "Лятото се връща днес, макар и само до неделя засега. Слънчево време ще преобладава в цялата страна, слаб дъжд прогнозират синоптиците само на отделни места.  Максималните температури ще са между 26 и 31 градуса, в София - около 26 градуса.   Край морето ще е идеално за плаж, вълнението ще е 1-2 бала, а облаци ще се появяват за кратко. Във водата и на брега термометрите ще се качат до около 26 градуса.  В планините ще преобладава слънчево време. На отделни места в масивите от Западна България ще превали слаб дъжд. Ще духа слаб до умерен северозападен вятър. Максималната температура на височина 1200 м ще бъде около 22 градуса, на 2000 м - около 15 градуса. Слънце ще грее до края на работната седмица, максималните температури ще се качат до 32 градуса. В петък обаче вятърът от северозапад ще се усили. Ще духа и в събота, а от неделя гръмотевичните бури след обяд се завръщат на повече места.     ", "date": "2018.07.11", "title": "Лятото се връща днес, макар и само до неделя"}
{"url": "http://epicenter.bg/article/Nedzhmi-Ali-v-EP-Kakva-e-rolyata-na-Evropeyskite-nadzorni-organi-za-stabilnostta-na-finansovite-pazari/158930/2/48", "text": "Темата за ролята на Европейските надзорни органи за стабилността на финансовите пазари бе поставена на дневен ред от евродепутата от Алианса на либералите Неджми Али по време на заседанието на Комисията по бюджети на Европейския парламент.   На нея се акцентира по време на ежегодната среща с представителите на агенциите на Европейския съюз. Дискусията бе фокусирана върху клъстер „Европейски надзорни органи“, който включва три от агенциите на ЕС: Европейския банков орган (EBA), Европейския орган за застраховане и професионално и пенсионно застраховане (EIOPA) и Европейския орган за ценни книжа и пазари (ESMA).   „Една от основните задачи на тези агенции е да подпомагат националните надзорни органи в изграждането на капацитет за осигуряване на висококачествен надзор. Интересуваме се от ефективността на изпълнението на тази задача по отношение на качеството на обратната връзка, контрола и предприетите мерки в случай на нарушаване на изискванията. Пенсионните фондове инвестират спестяванията на хората на фондовите борси. Какво е качеството на надзора при избягване на рисковете и заплахите за финансовата стабилност на пенсионния сектор? В каква степен Европейските надзорни органи следват развитието на новите финансови технологии и са в състояние да реагират за намаляване рисковете за финансовите пазари? Какво е общото ниво на устойчивост на банковата система срещу кибер-заплахите?”, попита Неджми Али в качеството си на докладчик по дейностите по изменения на структурата, персонала и финансирането на агенциите на ЕС от страна на АЛДЕ.   Той фокусира вниманието и върху подкрепата, която се предоставя на националните надзорни органи при провеждането на стрес-тестовете на банковата система.   „Ние изготвяме общоевропейски стрес-тест на всеки две години. Методологията и цялото това начинание са отворени за всички органи, даже има и обществено допитване. На всеки орган, който иска да проведе стрес-тест, в допълнение към извадката на ЕБО от 50 банки от цяла Европа, ние предоставяме пълно методологическо осигуряване на националните банки, които искат да направят подобен стрес-тест. Също така, имаме и подробен набор от насоки за стрес-тестовете в Европа. Ние насърчаваме органите да прилагат тези насоки когато решат да извършват стрес-тестове по собствена инициатива. Всичките три Европейски надзорни органа (ЕНО) работят по работния си план и в сферата на финансовите технологии. Работата е подчинена на две цели - да се разкрият възможностите, които крият новите финансови технологични решения за засилването на финансовата интеграция и създаване на истински пазар в редица области, включително плащания и услуги. Ние следим как надзорните органи могат да насърчават използването на тези възможности. От друга страна, следим и за рисковете, които възникват от финансовите нововъведения”, посочи в отговорите си на въпросите на българския евродепутат изпълнителният дректор на Европейския банков орган (ЕБО) Адам Фаркаш.   Той допълни, че ЕБО е начело на координацията на реакцията на надзорните органи към кибер-рисковете, като се включват не само финансовите и надзорни органи, но и други агенции с друг ресор.   Относно пенсионните фондове и инвестиционната политика, Адам Фаркаш отговори по следния начин: „ЕИОПА не осигурява надзор над отделните фондове. Ние контролираме дейността на националните надзорни органи. Осигуряваме всички необходими средства, за да се осигури последователен надзор върху изпълнението на правилата за пенсионните фондове. Инвестирането във фондовия пазар не е забранено, това е част от инвестиционната политика на съответния фонд. Важно е да се спазват съответните лимити и да има разнообразие на инвестициите, за да не бъдат застрашени пенсионните спестявания”.   Според Фаркаш, Европейските надзорни органи имат цял инструментариум от по-меки и по-твърди средства, включващи насоки и партньорски проверки, както и медиация, когато органът не спазва правилата. „Ние се опитваме с нашите правила да осигурим по-голяма последователност в надзорните мерки в европейски план”, посочи Адам Фаркаш.", "date": "2018.07.11", "title": "Неджми Али в ЕП:Каква е ролята на Европейските надзорни органи за стабилността на финансовите пазари"}
{"url": "http://epicenter.bg/article/Tech-na-gaz-ot-tsisterna-evakuira-zhp-gara--quot-Slavyanovo-quot-/158932/2/0", "text": "В 07.20 ч в оперативния дежурен център на РДПБЗН-Търговище е получен сигнал на тел. 112 за възникнал теч на газ пропан бутан от цистерна на спряла за редовна проверка на гара Славяново, община Попово, товарна влакова композиция, която е пътувала в посока София. Това съобщиха от ОДМВР-Търговище.   Своевременно на мястото на инцидента са пристигнали екипи на РСПБЗН-Попово. Движението на МПС в участъка от с. Медовина до с. Славяново е било временно преустановено и се е регулирало от служители на Районно управление на МВР-Попово.   Незабавно са били евакуирани работещи на жп гара \"Славяново\" или намиращи се там граждани, както и живеещите в къщите в близост.   Благодарение на бързите и компетентни професионални действия на служителите на пожарната изтичането на газ е преустановено. По първоначални данни то е причинено от техническа неизправност в една от цистерните. Няма пострадали хора.   Направените от пристигнал на място екип на РДПБЗН-Търговище със специализирана техника за химическа защита замервания на въздуха сочат, че в него няма завишени нива на пропан бутан и няма опасност за гражданите.   Движението на МПС в споменатия участък, както и на изчакващите заради инцидента на съседни гари влакове, вече е възстановено.", "date": "2018.07.11", "title": "Теч на газ от цистерна евакуира жп гара \"Славяново\""}
{"url": "http://epicenter.bg/article/Obshtina-Mineralni-bani-kandidatstva-s-proekt-za-remont-na-TsDG--Snezhanka--/158933/2/98", "text": "Община Минерални бани кандидатства с проект за ремонт на ЦДГ „Снежанка” и нейните филиали в селата. Проектът предвижда цялостно решение на вертикалната планировка около сградата и оформяне на подходящ наклон за отвеждане на повърхностните дъждовни води от сградата. Ще бъдат обособени четири зони за игра за всяка от групите в детската градина. Предстои да бъде направена и реконструкция на оградата. По проекта ще бъде изграден навес на бетонната площадка с настилка и голяма беседка за провеждане на летни занимания. Също така ще бъде оформена рампа за достъпност към сградата при входа от изток.  В самата сграда ще бъдат реконструирани помощните помещения за четирите групи /тоалетни, умивалници и боксове/. Ще бъдат подменени фаянсовите плочки. В сутерена ще се оборудва котелно помещение за котел на твърдо гориво – дърва и пелети. Ще бъде изграден метален комин по фасадата, който ще бъде изведен над покрива. В котелното ще бъде разположен бойлер с двойна серпентина за топлата вода, който ще се захранва от слънчеви панели, монтирани на покрива.  Предстои смяна на всички вътрешни врати, като се спазва изискването за отваряне на евакуационни врати, както и брави тип „антипаник”. Всички вътрешни стени ще бъдат пребоядисани, а на прозорците ще бъдат монтирани вертикални щори. Подовата настилка ще бъде подменена с PVC-настилка. Проектът предвижда и реконструкция на покрива. Функционалното предназначение на помещенията обаче се запазва.  Водопроводната инсталация в цялата сграда ще бъде подменена. Ще бъдат поставени и нови водосточни тръби до нивото на тротоара. Ще бъдат подменени и вертикалните канализационни клонове.  Ще бъде изградена и пожаро-известителна система плюс рехабилитация на електрическата инсталация. Всички осветителни тела ще бъдат подменени с енергоспестяващи LED-крушки. Ще бъде монтирано освен това аварийно и евакуационно осветление.  Отоплителната инсталация в помещенията се запазва, но ще бъде подменен топлоносителя на твърдо гориво. Топлата вода ще се осигурява от комбиниран бойлер, посредством слънчеви колектори, монтирани на покрива на сградата. Вентилацията в кухнята ще бъде подменена със съвременни уреди и съоръжения. Ще бъде подменено и кухненското оборудване.  Предвидена е подмяна на цялото оборудване на детската градина. За спалните – легла и матраци, за занималните – маси, чинове, шкафове за четирите групи по 25 деца. За административната част ще бъдат закупени шкафове, маси, столове, дивани и бюра. Там ще бъдат добавени и климатици.   ", "date": "2018.07.11", "title": "Община Минерални бани кандидатства с проект за ремонт на ЦДГ „Снежанка” "}
{"url": "http://epicenter.bg/article/Kabinetat-odobri-otcheta-na-Programata-na-Republika-Balgariya-za-Predsedatelstvoto-na-Saveta-na-ES/158935/2/0", "text": "Министерският съвет прие отчета на Програмата на Република България за Председателството на Съвета на Европейския съюз (1 януари - 30 юни 2018 г.).  В отчета на Програмата е предоставена информация относно изпълнението на заложените приоритетни теми и досиета и степента на реализиране на целите, които страната ни си постави по тях във всеки от форматите на Съвета на Европейския съюз. Това съобщиха от правителствената информационна служба.  По време на Председателството в България бяха проведени 284 събития, в т.ч. 12 неформални Съвета на министрите и 5 събития във формат Парламентарно измерение, на които взеха участие повече от 36 000 делегати, повече от 4 700 журналисти, и близо 150 доброволци. На министерско ниво се проведоха 11 конференции и събития.  В Брюксел и Люксембург бяха проведени 48 заседания на Съвета на ЕС; 30 заседания на КОРЕПЕР 1; 32 заседания на КОРЕПЕР 2 и 12 заседания на КОРЕПЕР 2 - по чл. 50. Беше проведено и едно събитие от парламентарното измерение на Председателството. Българските представители председателстваха 1 524 заседания на работни групи (в т.ч. 27 проведени триалога в Съвета). Бяха проведени 163 триалога (103 в рамките на КОРЕПЕР 1 и 60 в рамките на КОРЕПЕР 2).  Броят на финализираните досиета чрез постигане на политическо съгласие между Съвета, Европейската комисия и Европейския парламент, на постигнатите общи подходи, на приетите Препоръки, Заключения на Съвета на ЕС и на Председателството поставя Българското председателство сред най-успешните председателства на Съвета на ЕС, по време на което българските представители работиха за приемането на балансирани решения с цел запазване на единството между държавите-членки и изпълнение на стратегическите приоритети на Европейския съюз.    Правителството прие доклад за изпълнението на Плана за действие за 2018 година с мерките, произтичащи от членството на Република България в Европейския съюз, към 30 юни 2018 година.  Общо 125 мерки са със срок на изпълнение до края на месец юни, като от тях са изпълнени 92 мерки. Неизпълнените мерки са 33, което представлява 26,4 % неизпълнение. В края на месец март процентът неизпълнени мерки беше 40,9 %. От неизпълнените мерки 10 са свързани със стартирали процедури за нарушение по чл. 258 от Договора за функционирането на Европейския съюз.  Трябва да се отчете положителното развитие и при въвеждането в националното законодателство на директивите в областта на Вътрешния пазар, които са включени в т.нар. Информационно табло. При последното отчитане на Информационното табло (към края на месец май 2018 г.) невъведените директиви бяха 4 от 1030 или 0.4 % дефицит. За сравнение при предходното отчитане към края на месец ноември 2017 г. дефицитът за страната ни беше 1.3 % (14 директиви от общо 1038).  С цел навременното изпълнение на неизпълнените към края на месец юни мерки, произтичащи от членството на Република България в Европейския съюз, подобряване на резултатите на България при въвеждането на директивите на ЕС и недопускане стартирането на нови процедури за нарушения срещу България, е необходимо систематичните действия на министерствата и ведомствата да продължат.    В периода 2014-2017 г. в България са спестени 5 056,3 GWh енергия, с което са изпълнени 60,7% от националната цел за енергийни спестявания до 2020 г. Това е посочено в годишния отчет за изпълнение на Националния план за действие по енергийна ефективност през 2017 г., одобрен от правителството на днешното му заседание.  Постигнатите енергийни спестявания са резултат от изпълнението на енергоспестяващи мерки във всички икономически сектори. По този начин се допринася пряко за повишаване конкурентоспособността на икономиката и се стимулират икономическия растеж и създаването на нови работни места.  Постигнатите енергийни спестявания намаляват търсенето на конвенционални горива от внос. В отчета е посочено още, че много от мерките, заложени в Националния план за действие по енергийна ефективност, могат да бъдат оценени едва след края на неговото действие. Очаква се реалният ефект от изпълнението на плана да бъде по-висок от отчетения до момента.    Правителството одобри Отчет за изпълнението на Плана за действие „Предприемачество 2020 – България“ за 2017 г. Планът е разработен в съответствие с препоръките на приетия от Европейската комисия План за действие „Предприемачество 2020 - Възраждане на предприемаческия дух в Европа“ със списък от конкретни 32 мерки. До момента са изпълнени 22 мерки, като 12 препоръки са в процес на изпълнение.  С голям напредък през 2017 г, отново е отчетено изпълнението на препоръките в сферата на „Образование и обучение в предприемачество в подкрепа на растежа и създаването на нови предприятия“. Чрез тяхната реализация, страната ни изпълнява една от основните препоръки на ЕК към страните-членки, а имено основното умение „предприемачество“ следва да бъде застъпено в учебните програми в системата на началното, средното, професионалното и висшето образование. Съгласно Закона за предучилищно и училищно образование, общообразователният учебен предмет „Технологии и предприемачество“ започна да се въвежда поетапно в образователната ни система от учебната 2016/2017 г.  В сферата на „Създаване на благоприятна среда за растеж и развитие на предприятията“ също е отчетено напредък през 2017 г. Той е реализиран най-вече благодарение на оперативните програми (ОП РЧР, ОПИК и ПРСР 2014 - 2020) и чрез усилията на отговорните институции за намаляване на административната и регулаторна тежест за бизнеса.    Правителството одобри План за действие за периода 2018 - 2019 г. за изпълнение на Националната стратегия за борба срещу употребата на допинг в спорта (2015-2024 г.). Предвидените в документа дейности съответстват на двете основни цели на стратегията - превенция на употребата на допинг в спорта за високи постижения и в спорта през свободното време и ограничаване на разпространението на допинг чрез нормативни и регулативни мерки.  В Плана са заложени дейности по шест оперативни цели: правно-нормативни промени за контрол и превенция на допинг; по- висока обществена информираност за вредите от употребата на допинг; регулиране на дейността на лицата, занимаващи се с възстановяване на спортистите в спорните организации; регулиране на дейността на фитнес-центровете в страната; контрол върху съдържанието на продукти, обявявани за хранителни добавки или храни, предназначени за употреба при интензивно мускулно натоварване; и научно­изследователска дейност.    Правителството прие Националния доклад за състоянието и опазването на околната среда през 2016 г. Той съдържа информация за състоянието и рисковете за околната среда и природните ресурси и цели да насочи вниманието към ефективността на провежданата природозащитна политика.  Документът включва основни екологични индикатори и методологии, прилагани в оценъчните доклади на Европейската агенция по околна среда (ЕАОС). Обхванат е комплекса от връзки между източници и фактори на въздействие върху околната среда - емисии във въздуха, водите и почвите, отпадъци, шумово въздействие, йонизираща радиация; състояние на околната среда; въздействие върху екосистемите и мерки за опазване на околната среда.  В доклада се отбелязва, че емисиите на парникови газове на човек от населението намаляват от 13,0 тона СО2- еквивалент през 1988 г. до 8,3 тона СО2-екивалент през 2016 г. По този показател България се доближава до средния за ЕС. През 2016 г. наличните възобновими пресни водни ресурси са с около 0.8% повече спрямо средномногогодишната норма. За периода 2004-2016 г. площта на защитените територии в България се е увеличила, като през 2016 г. броят на защитените територии в България е 1 013 с обща площ 584 501.2 хектара. През последните години се налага и тенденция за увеличаване на общата площ на горските територии, като към края на 2016 г. те са 4 230 825 хектара, което е над 38% от територията на страната, с 5,4% повече спрямо 1960 г.  Пълният текст на Доклада е публикуван на интернет страницата на Изпълнителна агенция по околна среда: http://eea.government.bg.    Правителството одобри въвеждането на общи критерии за администрацията при представяне на инвестиционни проекти пред потенциални инвеститори. Целта е проектните предложения на различните институции, за които се търси външно финансиране, да бъдат оформени по еднакъв начин във вид, който да даде възможност за бързо възприемане на представената информация. По този начин потенциалният инвеститор ще може да открои проекта, който му е направил най-трайно впечатление.  Предлага се примерен формат за представяне на проектни предложения, с което ще се улесни изготвянето на презентационни материали от държавната и общинските администрации. Изготвен е и образец на заявление за представяне на инвестиционен проект с цел намиране на инвеститор. Той ще се представя от министъра на икономиката, от дружества или неправителствени организации, които търсят финансиране за проектните си предложения. Образецът на заявление ще бъде публикуван на интернет сайта на Министерството на икономиката.    С Постановление на Министерския съвет се закрива Домът за медико-социални грижи за деца в гр. Враца. Закриването на дома е в съответствие с Националната стратегия „Визия за деинституционализация на децата в Република България“ и с Актуализирания план към нея.  Провежданата активна политика за деинституционализация доведе до прогресивно намаляване на броя на децата, отглеждани в ДМСГД-Враца и съответно отпадна необходимостта от съществуването на дома. При стартиране на процеса по деинституционализация през 2009 г. в дома са отглеждани 89 деца, а в края 2017 г. за отглеждане са останали само 3 деца. През настоящата година са предприети мерки за осигуряване на семейна среда на тези 3 деца и те са изведени. Към 01.04.2018 г. в ДМСГД - Враца няма настанени деца, като в съответствие с националната политика не се очаква да бъдат настанявани деца за отглеждане.  Със закриването на дома в област Враца ще бъде ограничено предлагането на институционална грижа за деца в ДМСГД, което е и една от целите на националната стратегия. За децата, които се нуждаят от грижа извън семейството, такава ще бъде осигурявана посредством алтернативни социални услуги.    Правителството одобри разходи в размер на 163 050 лв. по Програмата на мерките за закрила на деца с изявени дарби от държавни и общински училища през 2018 година.  Средствата са предназначени за изплащане на стипендии и за еднократно финансово подпомагане на ученици, обучаващи се в училищата към Министерството на културата, както и на ученици от общинските училища, придобили право на стипендия, съгласно Програмата.  Отпуснатата сума е в рамките на разчетените за тази дейност средства в централния бюджет за 2018 г.    Дневен център за пълнолетни лица с увреждания „Надежда“ и Дневен център за деца с увреждания „Слънце“ в град Петрич ще бъдат преместени в сграда с повече място за обособяване на занимални, рехабилитационни и медицински кабинети, дворно пространство за отдих и дейности на открито. За целта Министерският съвет прехвърля на Община Петрич собствеността върху терен с площ 7372 кв. м и петте сгради в него. С решението общината ще може да извърши ремонт на имота частна държавна собственост, намиращ се на ул. „Капитан Никола Парапанов“ № 34-а в града.  Съгласно друго правителствено Решение, сдружението с нестопанска цел за осъществяване на общественополезна дейност „АСОЦИАЦИЯ ДА СЪХРАНИМ ЖЕНАТА“ ще ползва безвъзмездно част от имот - частна държавна собственост, на ул. „Кавала“ в гр. Варна за изпълнение на многопрофилни социални услуги. В двата самостоятелни обекта с площ 171 кв. м и 179 кв. м сдружението ще предоставя безплатни социални услуги за самотни, възрастни жени с увреждания, живеещи в социален риск, чрез Център за социална рехабилитация и интеграция, и ще обособи център за социална рехабилитация и интеграция за деца с разстройства от аутистичния спектър. Вторият център ще бъде самостоятелно здравно-социално заведение, оборудвано специализирано за деца от 3 до 12 годишна възраст, съобразно степента на увреждане.  Министерският съвет даде съгласие „Български пощи“ ЕАД да продадат два недвижими имота в Търговище с обща площ 129 кв. м. Дружеството ще предложи за продажба и апартамент в Попово с площ 58 кв. м. Продажбата на неоперативни активи е продължение на политиката за намаляване на разходите и увеличаване на приходите.  Кабинетът обяви за частна държавна собственост 14 имота на ДП „Ръководство на въздушното движение“ и даде съгласие сградите да бъдат премахнати за сметка на предприятието. Сградите са с отпадналата необходимост и поради дългия период на неизползване конструкцията им е компрометирана.  Други четири имота, предоставени за управление на Министерство на отбраната, също се обявяват за частна държавна собственост. Имотите се намират в град Хасково на ул. „Георги Сава Раковски“ и на ул. „Дунав“. След смяната на статута им, ще има възможност да се извършват разпоредителни дейности – продажба чрез търг, съгласно Закона за държавна собственост.  Професионалната гимназия по селско стопанство „Г. М. Димитров“ в град Дунавци става собственост на община Видин. Досега учебното заведение се управляваше от Министерството на земеделието, храните и горите. С решение на кабинета статутът на имота, в който се намира гимназията се променя от публична на частна държавна собственост и се прехвърля безвъзмездно на общината. Общинският бюджет разполага с необходимия финансов ресурс за поддържането на имота в добро състояние и няма да са необходими допълнителни средства от държавния бюджет.    Правителството утвърди подписаната през юни Спогодба за регулиране на трудовата миграция между България и Молдова. Документът ще се прилага за граждани на двете страни, които имат трудов договор и разрешение за пребиваване на територията на другата страна. Целта на документа е да даде допълнителна възможност за осигуряване на работници за сектори от икономиката на България, в които има недостиг на работна сила.  Със Спогодбата се регламентира наемането без отделно разрешение за работа на молдовски работници в България за срок от 1 година с възможност за последващо удължаване за общо до 3 години. Урежда се и обменът на сезонни работници между двете страни за период до 9 месеца годишно.  Наетите по Спогодбата работници ще имат същите трудови права и задължения и защита на работното място, които са в сила за местните работници.    Правителството одобри резултатите от три заседания на Съвета на ЕС, проведени през месец юни в Люксембург.  В рамките на заседанието на Съвета на ЕС по земеделие и рибарство се проведе обмен на мнения по представения от Европейската комисия законодателен пакет за реформа на Общата селскостопанска политика (ОСП) след 2020 г. С предложенията на Комисията се въвежда нов модел на прилагане, с който държавите-членки ще имат повече гъвкавост по отношение на това как да използват своите средства и ще могат да адаптират програмите си спрямо своите национални особености. Заедно с това новата ОСП ще насочи по-добре помощта към малките и средни фермери, улеснявайки по този начин обновяването на поколенията и ще се опита да насърчи по-голямото използване на знанията и иновациите. Министрите приветстваха различни елементи от предложенията, но изказаха притеснения относно съкращенията, предложени от Комисията, на бюджета за ОСП като цяло и бюджета за развитие на селските райони в частност, като бяха скептични и по отношение на капацитета на новата ОСП да донесе истинско опростяване за националните власти и фермерите.  На заседанието на Съвета на ЕС по заетост и социална политика бе постигнат общ подход по три законодателни досиета: предложението за преразглеждане на Регламентите относно координацията на системите за социална сигурност, проекта за Директива за прозрачни и предвидими условия на труд и проекта за Директива относно равновесието между професионалния и личния живот. Приети бяха три Заключения, които се отнасят до бъдещето на труда, свободното движение на работници и интегрираните политики за ранно детско развитие.  Политически дебат по предложението за Директива относно качеството на питейните води беше проведен по време на заседанието на Съвета на ЕС по околна среда. Предмет на обсъждане беше и проектът за Регламент по установяването на емисионни стандарти за нови леки и лекотоварни моторни превозни средства. Съветът прие Заключения по изпълнението на Плана за действие на ЕС за кръговата икономика за постигане на устойчиво развитие чрез оптимално използване на продуктите, материалите и ресурсите.    Определен е концесионер на морски плаж „Ахтопол-север-източна зона“, община Царево, област Бургас. След проведен конкурс, Министерският съвет упълномощава министъра на туризма да сключи договор за концесия със „Л- Петрол Инвестмънт“ ООД.  Концесионерът се задължава да предлага за целия срок на договора за концесия от 10 г. цена за 1 бр. чадър в размер до 5 лв. с ДДС и цена за 1 бр. шезлонг в размер до 5 лв. с ДДС в зоната за платени плажни принадлежности на морския плаж.  Размерът на концесионното плащане за всяка календарна година от срока на концесията е определен съгласно приетата от Министерския съвет Методика за определяне на минималния размер на концесионното плащане за морските плажове и предложения от концесионера размер на отчисленията от базата за изчисляване размера на концесионното плащане в размер на 2,7 на сто без ДДС. Размерът на годишното концесионно плащане за първата година от срока на концесията е в размер на 39 884,24 лв. с ДДС.  Правителството одобри също така допълнително споразумение с концесионера на морски плаж „Ривиера“, община Варна, с което срокът на концесията се удължава до края на настоящата година. Целта е да се избегне морският плаж да остане неохраняем по средата на летния сезон и за неопределено време. Допълнителното концесионно възнаграждение за 2018 г., което ще бъде заплатено, е в размер на 210 226 лв. с ДДС.    Създаването на списъци със защитени специалности от професии и такива с очакван недостиг на пазара на труда се регламентира с промени в Закона за професионалното образование и обучение, одобрени от правителството. В закона са определени и функциите на министерства и на организациите на работодателите при разработването и актуализирането на Списъка със специалности от професии, по които е налице очакван недостиг от специалисти на пазара на труда.  С промените са разписани и изисквания по отношение на регистрацията и включването на работодателите като равностоен партньор в обучението чрез работа. Определени са условията за подготовка на учители и наставници в дуалната система на обучение. В съответствие с динамично променящите се изисквания на бизнеса се предвижда актуализиране на учебните планове и програми най-малко на пет години. Разширява се обхватът на училищата, които имат право да организират и провеждат обучение чрез работа, със средни училища с професионални паралелки.  Очакваните резултати от прилагането на новите разпоредби са свързани с осигуряване на условия за качествено професионално образование и обучение на работното място при работодатели, които разполагат със съответната материална база и квалифицирани наставници, периодично актуализиране на учебно съдържание в съответствие с промените в техниката и технологиите на производствения процес. Обучението чрез работа (дуална система на обучение) ще допринесе за превенция на ранното напускане на училище.  С промените се предлагат и изменения в Кодекса на труда и в Закона за здравното осигуряване, които имат за цел да синхронизират нормативната уредба и които предвиждат учениците в дуална форма на обучение, сключили трудов договор с работодател, да продължат да бъдат здравно осигурени от държавата до завършване на обучението си.    Правителството одобри промени в Наредбата за предоставяне на речни информационни услуги по вътрешните водни пътища на Република България, приета с ПМС 329/ 2007 г.  Чрез промените се регламентира проследяването на несамоходните плавателни съдове в българския участък на река Дунав, с което се цели ефективно управление на корабния трафик по реката и осигуряване на безопасни условия за корабоплаване. Това ще доведе до намаляване рисковете от възникването на ситуации, които могат да доведат до аварии, сблъскване и засядане на кораби в критичните участъци във вътрешните водни пътища на България и до улесняване извършването на контрола върху опазването на речната среда при корабоплаване.  С измененията в Наредбата се оптимизира функционирането на бреговите центрове за управление на трафика по река Дунав, както и ефективното ползване на ресурсите, необходими за предоставяне на речните информационни услуги в българския участък на река Дунав. Целта е да се опростят и улеснят връзките кораб-бряг и да се постигне оптимално използване на човешките и техническите ресурси и новите технологични решения при предоставянето на речните информационни услуги.  Прецизират се и някои от текстовете на наредбата в съответствие с натрупания практически опит при прилагането й и с оглед избягването на неясноти при правоприлагането.    Правителството прие Постановление за изменение на нормативните актове на Министерския съвет, в изпълнение на мерките за намаляване на административната тежест върху гражданите и бизнеса, чрез премахване на изискването за представяне на някои официални удостоверителни документи на хартиен носител.  Приетите промени касаят отпадането на изискванията на Държавната агенция за метрологичен и технически надзор (ДАМТН) за представяне на съдебно удостоверение за актуално състояние /съответно актуално удостоверение/ при вписване в Търговския регистър, както и копие на карта за идентификация по БУЛСТАТ. Информацията за това е публично достъпна и ДАМТН може да се снабди с нея, без да задължава бизнеса да предоставя официални документи от Агенцията по вписванията. Отпада изискването за представяне и на копия от трудови договори при кандидатстване за издаване на лицензии за осъществяване на технически надзор на съоръжения с повишена опасност, както и удостоверения за вписване в регистъра на лицата, извършващи дейности по поддържане, ремонтиране и преустройване на съоръженията с повишена опасност. Законовото изискване за наличие на персонал, притежаван от кандидатите, ще се проверява от ДАМТН служебно, чрез извършване на Справка за актуалното състояние на действащите трудови договори от НАП.  Очакваните резултати от прилагането на новата нормативна уредба са намаляване на броя на изискваните документи, облекчаване на процедурата по предоставяне на услугата, както и намаляване на финансовата тежест за лицата чрез отпадане на необходимостта от предоставяне на горецитираните документи.  Правителството прие изменения в нормативни актове в областта на управлението на отпадъците. Промените целят оптимизиране на резерва от рециклируеми количества отпадъци, както и подобряване на ефективността на системите за управление в контекста на новоприетия законодателен пакет „Отпадъци“ във връзка с кръговата икономика, с който се поставят нови високи цели за рециклиране.  С промени в Наредбата за опаковките и отпадъците от опаковки се увеличава реално обхванатото население в системите за разделно събиране на отпадъци от опаковки и се увеличава броят на разположените съдове за населени места с под 50 000 жители средно с 15%, от 50 000 до 100 000 жители - 9% и над 100 000 жители - с около 7%. За да се повиши ресурсната ефективност, се дава приоритет на определени методи на рециклиране.  С цел екологосъобразното управление на излезлите от употреба моторни превозни средства (ИУМПС) от категориите за превоз на повече от 8 пътници и за превоз на товари над 3,5 т (М2, МЗ, N2 и N3), с Наредбата за ИУМПС се въвежда разширена отговорност на производителя за тези допълнителни категории. Поставят се високи цели: за оползотворяване 96% и за рециклиране 94% . Така се осигурява по-голямо количество рециклируеми суровини и тяхната преработка в страната. Очакваният резултат от промените е предотвратяване изхвърлянето на опасни вещества, нерегламентирано горене и третиране на компоненти и части от ИУМПС от тези категории над 3,5т., което е свързано с особено висок риск за здравето и околната среда и противоречи на принципите за кръгова икономика.  Промените в Наредбата за определяне на реда и размера за заплащане на продуктова такса утвърждават политиката на МОСВ за стимулиране на употребата на автомобили с по-ниски нива на замърсяване, отделящи по-малко вредни емисии в атмосферата. Намалява се размерът на продуктовата такса за нови автомобили с двигатели с вътрешно горене с 10% и се запазва досегашният размер на таксата за автомобили на възраст до 5 години. За по-дълго употребявани автомобили продуктовата такса се увеличава с 12-13%. За хибридните автомобили тенденцията е същата, като таксата за новите се намалява с около 20%, а за по-дълго употребяваните се увеличава с 12%. Отпада заплащането на продуктова такса за електромобили до 31.12.2021 г. Въведените такси за моторни превозни средства от категории М2, МЗ, N2 и N3 са съобразени с по-голямото въздействие върху околната среда като отпадъци и източници на емисии. Като част от комплексните мерки за подобряване качеството на атмосферния въздух те целят ограничаване на вредните емисии от по-мощни МПС двигатели с вътрешно горене, емитиращи по-големи количества вредни изгорели газове, с по-висока средна възраст спрямо леките автомобили с по-голям принос в замърсяването.    Правителството прие позицията на България за заседанието на Съвета на Европейския съюз по земеделие и рибарство, което ще се проведе на 16 юли в Брюксел. На заседанието се очаква Австрийското председателство да представи своята работна програма в областта на земеделието и рибарството. Освен това Комисията ще предостави допълнителна информация относно опростяването на Общата селскостопанска политика след 2020 г. и увеличаването на субсидиарността за държавите-членки.  На 13 юли в Брюксел ще заседава Съветът на ЕС по икономически и финансови въпроси (ЕКОФИН). Ще бъде обсъден общият механизъм за обратно начисляване в областта на ДДС за доставките на стоки и услуги, както и за ДДС за електронните публикации. В рамките на дневния ред австрийското председателство ще представи своите приоритети в областта на икономическите и финансови въпроси. Министрите ще обменят мнения относно последващи действия във връзка със заседанието на Европейския съвет от 28-29 юни. Очаква се да бъде даден мандат на ЕС за срещата на Г-20 на 21-22 юли 2018 г. в Буенос Айрес, Аржентина  Правителството одобри също така българските позиции за предстоящи две неформални заседания на Съвета на ЕС.  На 12 и 13 юли в Инсбрук, Австрия, ще се проведе неформално заседание на Съвета на ЕС „Правосъдие и вътрешни работи“. В част „Правосъдие“ министрите ще обсъдят трансграничното събиране на електронни доказателства. В част „Вътрешни работи“ теми ще бъдат засилването на полицейското сътрудничество и защитата на външните граници на ЕС.  На 16 и 17 юли във Виена ще заседава неформално Съветът на ЕС по конкурентоспособност. Ще се проведе пленарна сесия на тема: „Насърчаване на европейската конкурентоспособност: индустриална политика, умения и възможностите на изкуствения интелект“.  Правителството одобри проект на Закон за изменение и допълнение на Закона за защита на личните данни.  Със законопроекта едновременно в националното законодателство се въвеждат необходимите национални мерки за изпълнение на Регламент (ЕС) 2016/679 на Европейския парламент и на Съвета от 27 април 2016 година относно защитата на физическите лица във връзка с обработването на лични данни и относно свободното движение на такива данни и за отмяна на Директива 95/46/ЕО (OB, L119/1 от 4 май 2016 г.) (Общ регламент относно защитата на данните) и се транспонира Директива (ЕС) 2016/680 на Европейския парламент и на Съвета от 27 април 2016 година относно защитата на физическите лица във връзка с обработването на лични данни от компетентните органи за целите на предотвратяването, разследването, разкриването или наказателното преследване на престъпления или изпълнението на наказания и относно свободното движение на такива данни, и за отмяна на Рамково решение 2008/977/ПВР на Съвета (OB, L 119/89 от 4 май 2016 г.) (Директива (ЕС) 2016/680).  Общият регламент относно защитата на данните и Директива (ЕС) 2016/680 заедно съставляват новата правна рамка на ЕС в областта на защитата на личните данни. На практика тази правна рамка установява:  общ режим за защитата на физическите лица във връзка с обработването на личните им данни и относно свободното движение на лични данни; и  специален режим за защитата на физическите лица по отношение на обработването на лични данни от правоприлагащите и правораздавателните органи за целите на предотвратяването, разследването, разкриването или наказателното преследване на престъпления или изпълнението на наказания, включително предпазването от заплахи за обществената сигурност и тяхното предотвратяване.  Законопроектът има за цел да осигури защита на физическите лица във връзка с обработването на лични данни в съответствие с Общия регламент относно защитата на данните, както и във връзка с обработването на лични данни от компетентните органи за целите на предотвратяване, разследване, разкриване или наказателно преследване на престъпления или изпълнение на наказания, включително предпазването от заплахи за обществения ред и сигурност и тяхното предотвратяване.  За разлика от досегашната уредба, със законопроекта се унифицират разпоредбите за защита на личните данни на национално ниво и при международния обмен в областта на полицейското и съдебното сътрудничество по наказателноправни въпроси. По този начин се осигурява хомогенно и високо ниво на защита на личните данни, и улесняване на обмена на информация с компетентните органи на другите държави-членки на ЕС, което има решаващо значение за ефективното осъществяване на това сътрудничество.  В законопроекта са разписани подробни дефиниции на ключовите понятия в областта на личните данни, принципите, свързани с обработването на лични данни, правомощията на администратора и обработващия данните, условията за обработване на специални категории лични данни, условията за трансграничния обмен на данни, както на ниво ЕС, така и с трети страни или международни организации, правата на субекта на данни и средствата за правна защита на засегнато лице, мерките за сигурност на личните данни и др.  С оглед голямото разнообразие и хоризонталния характер на урежданата материя, в законопроекта е предвидена законова делегация за изработване и приемане на съответната подзаконова нормативна база.  Министерският съвет одобри промени по бюджета на Министерство на икономиката за настоящата година във връзка с увеличаването на капитала на „Държавна консолидационна компания” ЕАД със сумата от 500 млн. лв.  Правителството реши също така дружеството да възлага ремонтите и реконструкциите на язовири - държавна и общинска собственост, с изключение на тези, възложени на концесия, за които в концесионния договор е предвидено извършването на ремонтно-възстановителни дейности от страна на концесионера. Одобрен е и списък на язовирните стени и съоръженията към тях, на които трябва да се извърши основен ремонт или реконструкция.  ", "date": "2018.07.11", "title": "Кабинетът одобри отчета за европредседателството ни"}
{"url": "http://epicenter.bg/article/Tsvetanov-uchastva-v-9-ata-Sreshta-na-varha-na-Transatlanticheskata-parlamentarna-grupa-vav-Vashington/158936/2/0", "text": "Председателят на ПГ на ГЕРБ и заместник-председател на партията Цветан Цветанов взе участие в 9-ата Среща на върха на Трансатлантическата парламентарна група, която се проведе във Вашингтон. Това съобщиха от пресцентъра на ПП ГЕРБ.   В рамките на форума парламентаристи от САЩ и Европа обсъждаха различни аспекти на двустранните политически отношения като политиката на администрацията на Доналд Тръмп и влиянието върху отношенията САЩ – ЕС, бъдещето на евроатлантическите двустранни връзки и отношението към Русия, икономическите и демографските аспекти на отношенията САЩ – ЕС, търговските предизвикателства, дисбалансите и бъдещите възможности. На конференцията бяха дискутирани още имигрантската криза в Европа и взаимосвързаността й с кризите в Сирия, Ирак, Либия и Йемен, както и стратегии за противодействие на радикализацията.   Трансатлантическата парламентарна група е създадена през 2008 г. като инструмент за създаване на близки работни отношения между законодатели от Европа и Америка по противодействие на терористични и други заплахи за демократичните общества.   Тези срещи са важна крачка в изграждането на здраво и работещо трансатлантическо сътрудничество. В тазгодишната среща участие взеха членове на Европейския парламент и националните парламенти на България, Германия, Естония, Испания, Италия, Литва, Полша и Словакия.   В рамките на конференцията Цветан Цветанов проведе работна среща с конгресмена от Републиканската партия Ричард Хъдсън, който е член на Комисията по вътрешна сигурност в Камарата на представителите. С него Цветанов обсъди аспектите на парламентарните процедури и правила за контрол над правоохранителните и специалните служби. Цветан Цветанов, който е и председател на Комисията по вътрешна сигурност и обществен ред, обърна специално внимание на безспорния успех на парламентарното измерение на българското председателство, а именно - приемането в София на правно-нормативната рамка за парламентарен контрол върху дейността на Европол от страна на ЕП и националните парламенти. Конгресмен Хъдсън прояви интерес към тази практика и я определи като важен елемент за контрол от страна на гражданското общество върху специализираните органи в правоохранителната рамка.   По-късно Цветан Цветанов разговаря и с конгресмена Джон Ръдърфорд от щата Флорида, който също е член на Комисията по вътрешна сигурност в Камарата на представителите. Преди избирането му за конгресмен Ръдърфорд е бил в правоохранителните органи на САЩ в продължение на 41 години, 12 от които като шериф на окръг Дювал във Флорида. По време на срещата стана ясно, че в своята законодателна дейност Джон Ръдърфорд има афинитет към контрола върху оръжията и обмена на оперативно-разузнавателна информация между отделните служби и звена на правоохраната. В тази връзка конгресменът прояви интерес какви са законодателните практики в тези сфери, както и по какъв начин се осъществява този вид дейност в България. Цветан Цветанов го информира за действащата в България правно-нормативна база, позовавайки се на опита си като председател на Комисията по вътрешна сигурност и обществен ред и министър на вътрешните работи. Той подчерта, че бързият, точен и прецизен откъм фактология обмен на оперативна информация между отделните звена вътре в националната правоохранителна система, както и на международно равнище със съюзническите служби, е от решаващо значение. Като конкретен пример беше посочено разследването на терористичния акт в Бургас през 2012 г., когато с помощта на Европол, американските, израелските, канадските и астралийските служби бяха разкрити преките извършители на атентата и тяхната организационна съпричастност към военното крило на Хизбула.   Председателят на Комисията по вътрешна сигурност и обществен ред и председател на ПГ на ГЕРБ Цветан Цветанов се срещна във Вашингтон с председателя на Комисията по вътрешна сигурност в Конгреса на САЩ Майкъл Маккол, който е сред водещите конгресмени на Републиканската партия, формиращ политиката на Конгреса и САЩ в областта на правоохраната.   По време на разговора Цветанов запозна конгресмен Маккол с резултатите от Българското председателство на Съвета на ЕС. Председателят на Комисията по вътрешна сигурност в Конгреса на САЩ прояви специален интерес към темата за Западните Балкани. По думите му те са ключов елемент от сигурността на Европа и са изключително важни за трансатлантическите отношения. В тази връзка беше обсъдена регионалната политическа обстановка в навечерието на предстоящата среща на НАТО в Брюксел. Беше изразена взаимна тревога от асиметричните заплахи пред държавите от региона, както и от общата нестабилност в Близкия Изток и Северна Африка.   В края на срещата Цветан Цветанов подари на конгресмена плакет на Народното събрание и в качеството си на председател на Комисията по вътрешна сигурност и обществен ред отправи покана към Майкъл Маккол да посети България в удобно за него време през 2019 г.   Утре срещите на Цветанов продължават в рамките на 8-та годишна конференция на Трансатлантическите мозъчни тръстове. Срещата ще се проведе в сградата на института “Хъдсън” - водещ консервативен мозъчен тръст, основан през 1961 г., във Вашингтон.", "date": "2018.07.11", "title": "Цветанов участва в 9-ата Среща на върха на Трансатлантическата парламентарна група във Вашингтон"}
{"url": "http://epicenter.bg/article/Shefkata-na-lekarstvenata-agentsiya--Ostavih-vsichki-angazhimenti-i-sam-v-plenarna-zala-/158946/2/0", "text": "Фактът, че оставих всички ангажименти и съм тук в тази зала показва важността на проблема със спрените лекарства. Това каза директорът на Изпълнителната агенция по лекарствата (ИАЛ) проф. Асена Стоименова за спрените 62 вида медикаменти по време на изслушването си в Народното събрание, предаде репортер на Агенция „Фокус“.  Във връзка с отказа й да пристигне в парламента и последвалото решение от страна на Народното събрание по чл. 113 от Правилника за организацията и дейността на Народното събрание, с което депутатите я задължиха, проф. Стоименова се извини, ако е оставила впечатлението, че Изпълнителната агенция по лекарствата не желае да коментира въпроса.  „Фактът, че оставих всички останали ангажименти и че съм тук в тази зала и отговарям на вашите въпроси, показва каква е важността на този проблем“, посочи проф. Стоименова.   14 притежатели на лекарствени продукти с валсартан са засегнати от спирането на продажбата на медикаментите, обясни пред народните представители проф. Асена Стоименова.  „В късния следобед на 3 юли 2018 г. между всички национални регулаторни органи и Европейската агенция по лекарствата е проведена телеконференция, на която се обсъжда възникнал проблем за наличие на активното вещество валсартан, произведено от китайски производител. Към този момент се обсъжда проект на спешно съобщение, тъй като в рамките на регулаторните органи на ЕС всички ние сме свързани с електронна мрежа“, каза проф. Стоименова.  По думите й към този момент проектът се обсъжда.  \"Взима се решение да се оцени ситуацията, критичността на засегнатите продукти и кои притежатели на разрешение на употреба са засегнати“, обясни проф. Стоименова.   Няма категорични данни, че примесът на валсартан е в спрените лекарствени продукти от 2012 г., уточни проф. Стоименова.  Тя добави, че проблемът не е установен през 2012 г.  „Записано е и в комуникацията, която получават от Европейската агенция по лекарствата, тъй като тя е съгласувана с останалите регулаторни органи, че наличието на този примес се обяснява с промени, които са направени в производственото досие през 2012 г., т.е. промени в производствения процес, които могат да обяснят наличието на този примес“, каза тя.   Валсартанът е предполагаем канцероген и спирането на 62 вида медикамента е превантивна мярка, каза още проф. Асена Стоименова.  Във връзка с критиките на БСП, че няма информация за лекарствата, проф. Стоименова заяви, че има такава на сайтовете на Националната здравноосигурителна каса, на Министерство на здравеопазването и регионалните здравни каси. По думите й валсатанът е предполагаем канцероген.  „Това е превантивна мярка. Внимателно сте следили сайтовете, но призовавам и от тази трибуна единствените сайтове, от които да се черпи информация, която е обективна и достоверна, да бъдат сайтовете на официалните институции“, каза проф. Стоименова.  „Публикували сме незасегнатите продукти, които съдържат валсартан, които са 27 наброй. Също така всеки един лекар в зависимост от конкретната проблематика на пациента може да разчита на още 138 продукта в позитивния лекарствен списък, т.е. има достатъчно налични алтернативи“, допълни проф. Стоименова.   ", "date": "2018.07.11", "title": "Шефката на лекарствената агенция: Оставих всички ангажименти и съм в пленарна зала "}
{"url": "http://epicenter.bg/article/Radev--Horata-v-Miziya-i-Burgasko-kazvat--che-ne-sa-vizhdali-takiva-navodneniya-ot-50-godini/158947/2/0", "text": "Решени сме да направим така, че да възстановим възможно най-бързо улиците, които са най-засегнати от дъждовете. Това каза на брифинг в Министерския съвет министърът на вътрешните работи Валентин Радев, предаде Канал 3.   „Премиерът разпореди с министър Нанков да направим така, че да ускорим възстановяването на улиците и подстъпа към домовете на гражданите, които са го загубили заради дъждовете. На места в Мизия, в Бургаско и други гражданите казват, че от 50 и повече години не са виждали такива наводнения. Има кадри, в които се вижда, че част от улицата я няма или пък цялата по средата е като дере. Решихме да помислим дори и за законодателни промени по-натам, но сега трябва да направим нещо бързо, за да възстановим тези улици. Процедурата досега е – има комисии, минават, областният управител ги назначава, те отиват, правят оглед, описват нещата, дават ги в Комисията по възстановяване и подпомагане и ние изплащаме средствата там, където сме решили, че е най-наложително, тъй като парите в тази комисия са ограничени всяка година до около малко над 70 млн. лв.“, обясни Радев. По думите му тази година също е оставен резерв.   „Два пъти досега сме заседавали, гласували сме повече от 20 млн. лв. на два пъти, остават около 30 млн. лв., но всичко може да стане до Нова година. Затова внимаваме с тези средства. Въпреки това сме решени да направим така, че да възстановим тези улици възможно най-бързо. От момента, буквално пред мен Нанков разпореди на неговите хора, а аз на моите от ГД „ПБЗН“, да обходят лично и докладват там, където можем да помогнем и е най-належащо да възстановим улиците и подстъпа към домовете“, допълни той и коментира, че хората на места буквално не могат да изкарат автомобилите си или другата си техника, ако е необходимо, за да отидат на работа.   „Моля, всички, които засега трябва да направим нещо бързо, за да възстановим тези улици. заети с този ангажимент, да не прекаляват, да бъдат обективни, така че да можем да отсеем тези случаи, които са най-належащи. Очевидно няма да можем да покрием всички такива случаи, но там, където са най-належащи, като Мизия, Бургаско, Габрово и т.н., всичко ще бъде огледано. Целта е една - веднага да те да наемат фирми и да започне възстановяването. Ще определим точно какъв ще бъде редът между двете министерства как да стане заплащането“, каза още Валентин Радев.", "date": "2018.07.11", "title": "Радев: Хората в Мизия и Бургаско казват, че не са виждали такива наводнения от 50 години"}
{"url": "http://epicenter.bg/article/BSP-vnese-nov-zakonoproekt-za-kontsesiite/158949/2/0", "text": "  \"Много са предприятията, които ще бъдат засегнати, това са последната сфера, където държавата е запазила своето икономическо значение. Ако допуснем и този списък да се изпразни чрез концесии, държавата окончателно ще се оттегли\", предупреди Зарков.   И даде за пример БДЖ, държавните болници, както и Пощите - все обекти със стратегическо значение. \"В интерес на българската държава е да запази собствеността си и да не позволи скрита приватизация чрез концесиониране\", добави соцдепутатът Румен Гечев. С промените ще се избегне грабежът на летище \"София\", обясни мотива на вносителите той. Над 50% от летищата в Европа са държавна собственост, а друга част са с обща собственост, но съвсем минимален е процентът на концесионираните, изтъкна Гечев.   \"Ние аргументирано се противопоставяме на концесията на летище София. В началото на прехода в България бяха сключени скандални сделки. Въвеждането на контрол и ограничение в тази среда е изключително важно\", посочи Крум Зарков.", "date": "2018.07.11", "title": "БСП внесе нов законопроект за ограничаване на концесиите"}
{"url": "http://epicenter.bg/article/Trima-sotsialisti-pishat-do-natsionalnoto-rakovodstvo--Iskat-Mikov-da-spre-ochernyashtata-BSP-kampaniya-/158951/2/0", "text": "Трима социалисти от Габрово и Дряново, обезпокоени от медийните изяви на бившия председател на БСП Михаил Миков, написаха отворено писмо до Националния съвет на партията. Те са Здравко Кънчев, председател на Общинския съвет на БСП – Габрово, Трифон Панчев, член на ОБ на НС на Младежкото обединение (МО) на БСП и председател на МО на БСП - Дряново и Валери Митов, председател на МО на БСП - Габрово. Социалистите се надяват \"на това да бъде сложен край\", без да споменават поименно Михаил Миков. Във вторник Миков заяви в сутрешния блок на БТВ, че БСП се управлява еднолично от Корнелия Нинова, а поискания от левицата вот на недоверие е бил провал.   По този повод тримата социалисти подчертават, че \"не намират за редно, още по-малко отговорно, бивш председател на БСП да участва в очерняща партията и ръководството кампания, имайки предвид, че вече е имал възможност да покаже как трябва да се „води” партията\". \"Припомняме, че неговият стил на управление ни доведе до най-ниските резултати от последните години\", се казва още в отвореното писмо до \"Позитано\" 20.      ", "date": "2018.07.11", "title": "Социалисти настояват: Михаил Миков да спре очернящата партията и ръководството ѝ кампания!"}
{"url": "http://epicenter.bg/article/Klyuchova-sreshta-na-NATO-v-Bryuksel/158894/7/0", "text": "Около 2400 белгийски полицаи и 1000 военни са мобилизирани за срещата на върха на НАТО в Брюксел днес и утре, като мерките за сигурност са въведени още от снощи заради полуфиналния мач Франция-Белгия от Световното първенство по футбол, предаде Франс прес. На срещата на върха на алианса са очаквани тридесетина държавни и правителствени ръководители. Освен централата на НАТО силите на реда ще обезопасят и кралските музеи за изкуство и история в парка на Петдесетилетието, където лидерите ще вечерят днес. Около тези зони ще се издигнат обезопасителни периметри, а някои улици ще бъдат отцепени. Движението още вчера бе ограничено в района на парка. Летището на Брюксел предупреди в сайта си, че днес и утре са възможни забавяния и закъснения по пътищата към него заради срещата на върха на НАТО. Полицията е мобилизирана още от снощи заради полуфинала на Мондиала между Франция и Белгия, който можеше да доведе до масови сцени на веселие в случай на победа на \"червените дяволи\". Мачът обаче бе спечелен от \"петлите\" с 1-0. Днес, като всяка година на 11 юли, полицията ще бъде мобилизирана и заради Празника на фламандската общност.      ", "date": "2018.07.11", "title": "Ключова среща на НАТО в Брюксел"}
{"url": "http://epicenter.bg/article/Yohanes-Han-ne-iska-v-ES-da-se-priemat-darzhavi--koito-imat-problemi-sas-sasedite-si/158895/7/0", "text": "От Лондон, където се провежда петата по рода си конференция за Западните Балкани, комисарят по европейска политика за съседство и преговори за разширяване Йоханес Хан припомни, в Европейския съюз няма да бъдат допускани държави, които имат проблеми със съседите си, предава агенция \"Фокус\".   Австрийският политик цитира Стратегията за Западните Балкани, съгласно които в Общността не може да бъдат приемани страни с нерешени конфликти и спорове със съседните им държави.   На 9 и 10 юни Великобритания e домакин на петата по рода си конференция за Западните Балкани. Конференцията се организира в рамките на „Берлинския процес“, членки на който са шестте държави от Западните Балкани (Македония, Сърбия, Косово, Черна гора, Босна и Херцеговина, Албания) и пет страни от Европейския съюз (Германия, Австрия, Франция, Италия и Великобритания). Като наблюдател в процеса участва и Словения.   Освен икономическите въпроси, на тазгодишната конференция се очаква да бъде обсъдена и темата за сигурността. В рамките на програмата на външните министри се планират дискусии за реформи в контекста на процеса на интеграция на страните от Западните Балкани в ЕС, двустранните отношения, както и глобалните предизвикателства в областта на сигурността и миграцията.    ", "date": "2018.07.11", "title": "Йоханес Хан не иска в ЕС да се приемат държави, които имат проблеми със съседите си"}
{"url": "http://epicenter.bg/article/Nikoy-ne-posreshtna-Donald-Tramp-v-Bryuksel--vsichki-gledali-macha/158899/7/0", "text": "Пристигането на президента на САЩ Доналд Тръмп в Брюксел за срещата на върха на НАТО остана незабелязано от най-високопоставените представители на властите на Белгия заради протичащия по същото време в Санкт Петербург полуфинален мач между Франция и Белгия от Световното първенство по футбол, пише белгийският вестник \"Соар\".   По данни на вестника никой от държавното ръководство на Белгия не е посрещнал Тръмп, защото всички са гледали мача. Белгийският крал Филип и външният министър Дидие Рейндерс бяха на стадиона в Санкт Петербург, а премиерът Шарл Мишел следеше мача от една от фен зоните в град Брен льо Конт.   Президентът на САЩ, както и останалите държавни и правителствени ръководители, бе посрещнат само от представител на белгийското външно министерство. Миналата година Тръмп бе посрещнат на пристигането си в Брюксел за срещата на върха на НАТО от премиера Шарл Мишел. Около 2400 белгийски полицаи и 1000 военни са мобилизирани за срещата на върха на НАТО в Брюксел. Мерките за сигурност са въведени още от снощи заради полуфиналния мач Франция-Белгия от Световното първенство по футбол, предаде Франс прес. Освен централата на НАТО силите на реда ще обезопасят и кралските музеи за изкуство и история в парка на Петдесетилетието, където лидерите ще вечерят днес. Около тези зони ще се издигнат обезопасителни периметри, а някои улици ще бъдат отцепени. Движението още вчера бе ограничено в района на парка.        ", "date": "2018.07.11", "title": "Никой не посрещна Доналд Тръмп в Брюксел, всички гледали мача"}
{"url": "http://epicenter.bg/article/SASht-udrya-Kitay-s-novi-mita-ot-septemvri/158903/7/0", "text": "САЩ се подготвят да наложат допълнителни 10-процентни мита на китайския внос на стойност 200 милиарда долара от септември, предаде Ройтерс, цитирана от БНР. Агенцията се позовава на висш представител на американската администрация. Общият внос от Китай в САЩ се равнява на около 500 милиарда долара. Американският президент Доналд Тръмп обеща да отговори на китайските контра санкции, които бяха предизвикани от решението на Вашингтон да наложи миналата седмица наказателни мита в размер на 25% върху експортни стоки на стойност 34 милиарда долара. Председателят на финансовата комисия в американския сенат Орин Хач определи обявените мита като \"безразсъдни\".  ", "date": "2018.07.11", "title": "САЩ  удря Китай с нови мита от септември"}
{"url": "http://epicenter.bg/article/tt/158905/7/0", "text": "Служители на Белия дом смятат, че посещението на американския държавен секретар Майкъл Помпео в Пхенян е преминало изключително неуспешно и е показало, че няма разбиране между лидерите на двете страни, предава американския телевизионен канал CNN.   Както отбелязват източниците, Белият дом e стигнал до извода, че пътуването на шефа на американската дипломация в Северна Корея е \"е минало възможно най-зле\". Според този източник Пхенян не е доказал своята готовност за напредък по отношение на изпълнението на споразуменията, постигнати на срещата на върха в Сингапур. Не е имало и договорени срокове за ядрено разоръжаване. Според телевизионния канал на Помпео е било обещано, че ще може да се срещне с Ким Чен-ун, но това не се е случило, цитира \"Фокус\".    Севернокорейският лидер Ким Чен Ун не се е срещнал с американския държавен секретар Марк Помпейо по време на посещението му в Пхенян, защото е бил зает да инспектира картофената реколта. За това говорят  репортажи в местните медии, предава АФП. Телевизионните емисии и пресата в Северна Корея обикновено следят подробно дейността на председателя, но в последните седем дни диктаторът отсъстваше от водещите новини, въпреки че по това време в страната бе Помпейо. Мистерията бе разбулена във вторник, когато информационната агенция KCNA публикува цели четири репортажа за визита на лидера в една от провинциите на Северна Корея, до границата с Китай. Целта била той да се запознае отблизо със състоянието на реколтата на местните земеделци. Ким Чен Ун посетил поле с картофи и инструктирал стопаните не само да отглеждат високодобивни култури, а и да садят разнообразни сортове с добри вкусови качества и да следят за качеството на храните, произвеждани от картофите.", "date": "2018.07.11", "title": " CNN: Посещението на Помпео в Пхенян \"е минало възможно най-зле\""}
{"url": "http://epicenter.bg/article/Deputatite-shte-razgledat-okonchatelno-Zakona-za-gorivata/158898/2/0", "text": "Депутатите ще разгледат окончателно Законопроекта за административното регулиране на икономически дейности, свързани с нефт и нефтени продукти. Това се посочва в проектопрограмата за работа на Народното събрание, посочва \"Фокус\".   Законопроектът предизвика разногласия в „Обединени патриоти“. Въпреки Коалиционния съвет вчера, съгласие не беше постигнато. До напрежението между коалиционните партньори се стигна, след като в понеделник вицепремиерът и лидер на НФСБ Валери Симеонов подкрепи протеста на търговци на горива срещу текстовете и нарече законопроекта лобистки. Според вносителя Емил Димитров от „Обединени патриоти“ (ВМРО) обаче текстовете имат за цел да намалят сивия сектор в бранша. Народните представители ще решат как премиерът Бойко Борисов да представи в пленарна зала в петък отчета на правителството за Българското председателство. Правилата се предлагат от ГЕРБ и според тях министър-председателят ще се отчете от парламентарната трибуна в рамките на 10 минути. Освен с отчета на кабинета за Българското председателство, Бойко Борисов ще запознае депутатите и с приоритетите на страната ни по време на Австрийското председателство.  ", "date": "2018.07.11", "title": "Депутатите ще разгледат окончателно Закона за горивата"}
{"url": "http://epicenter.bg/article/22-godishna-sluzhitelka-na-petzvezden-hotel-v-Bansko-e-otkrita-martva/158901/2/0", "text": "22-годишна служителка на петзвезден хотел в Банско е била открита мъртва вчера на работното си място. Колеги намерили безжизненото тяло на Жанет Маджерска, след като повече от час тя не отговаряла на служебния си телефон.   Лекарският екип, дошъл на място, само е констатирал смъртта на 22-годишната служителка, която е експерт \"Човешки ресурси\". Заключението от направената аутопсия е полиорганна недостатъчност, предаде БНР. Маджерска е страдала от анорексия. Тя е от Разлог и е студентка в Югозападния университет в Благоевград. Районната прокуратура в Разлог е образувала досъдебно производство по случая.    ", "date": "2018.07.11", "title": "22-годишна служителка на петзвезден хотел в Банско е открита мъртва"}
{"url": "http://epicenter.bg/article/Borisov-kam-Dikov--Nyamam-kashta-v-Barselona--ne-poznavam-manekenkata-Yovcheva--nyamam-dete-ot-neya/158904/2/0", "text": "\"Както ви е известно, напоследък станахме свидетели на множество фалшиви новини и внушения по мой адрес от анонимни автори\", отговаря лаконично в писмен вид министър-председателят на зададени въпроси от страна на журналиста Сашо Диков. Става ясно, че премиерът отхвърля и твърденията, че има или е свързан с луксозна къща в Барселона. , каквито множество спекулации се появиха в публичното пространство. \r\n \r\n \r\n       - Не съм запознат. Както ви е известно, напоследък станахме свидетели на множество фалшиви новини и внушения по мой адрес от анонимни автори.    \r\n \r\n \r\n \r\n \r\n -Не.   - Не.   - Не.   - Фалшиви новини вече не коментирам. Скалъпената история с гръцкия остров ми е обеца на ухото. ------- В предаването \"Евродикоф\" тази вечер бизнесменът Александър Чаушев заяви, че паказаната къща в Барселона във видеоклипа на Facebook групата \"Да спрем разграбването на България\" е негова. Моя е собствеността, аз не го отричам, всичко е законно, по най-перфектния начин направено, регистрирано, заяви  Александър Чаушев,  Е, това не мога да го коментирам, това е личен въпрос, каза той. Чаушев отказа да отговори  : \"Е, няма да ви отговоря на този въпрос, защото той е некоректен. Не се задават такива въпроси в цивилизованите общества за пари.\" С Лукойл нямам нищо общо от 14 години, освен че участвам в едно спортно сдружение, което спонсорира баскетболния отбор - то е с идеална цел, в управителния му съвет, каза още бизнесменът.", "date": "2018.07.11", "title": "Борисов към Диков: Нямам къща в Барселона, не познавам манекенката Йовчева, нямам дете от нея"}
{"url": "http://epicenter.bg/article/Ivan-Ivanov--Zashto-v-sgrada--pazena-ot-MVR-i-NSO-ima-i-chastna-ohranitelna-firma-/158906/2/0", "text": "Някой трябва да понесе отговорност за смъртния случай на охранителя в парламента. Дали ще е Султанка Петрова или някой друг. Това е показателно за стила на управление на самата коалиция. Има конфликт на интереси-има връзка между строителната фирма и г-жа Петрова. На бял свят излязоха облагите. \r\n Това каза депутатът от БСП Иван Иванов по БТВ.  \r\n   \r\n Най-логичният изход е да се подаде оставка на Султанка Петрова. Персонална отговорност носи и премиера, защото той назначава зам.-министрите. Случаят ще се разследва от инспекция по труда. Трудно е да се допусне, че няма да се докаже влияние върху разследването.   \r\n   \r\n Целият случай буди подозрение. Защо в сграда, пазена от МВР и НСО има и частна охранителна фирма?! Как се е стигнало до този инцидент? Това е чувствителна тема, защото съм сигурен, че има много такива случаи. Най-вероятно има злоупотреба с обществен ресурс. \r\n   \r\n \r\n \r\n   \r\n", "date": "2018.07.11", "title": "Иван Иванов: Защо в сграда, пазена от МВР и НСО има и частна охранителна фирма?"}
{"url": "http://epicenter.bg/article/Prof--Vladimir-Chukov--Rumen-Radev-ima-sobstven-pocherk-vav-vanshnata-politika/158908/2/0", "text": "Какво да очакваме от Турция след клетвата на Ердоган и защо президентът Румен Радев бе най-висшият представител на страна от ЕС на церемонията в Анкара? Тези въпроси коментираха в „Денят започва” на БНТ дипломатът Любомир Кючуков и арабистът проф. Владимир Чуков.   Но това бяха ясни послания от страна на ЕС, че случващото се в Турция не отговаря на критериите на ЕС”, каза проф. Чуков. Той изтъкна, че след изборите, промените в Конституцията и клетвата на Ердоган  . Трябва да се направи много добър анализ за отношенията между България и Турция”.     в Турция и нейната история. Той на практика ерозира светската държава. В момента в Турция можем да говорим за еднолична република с няколко конкретни елемента: нарастващ авторитаризъм, нарастващ национализъм и плъзгане към постепенна ислямизация на страната”, подчерта Кючуков.  За отношенията на Европа към събитията в Турция той каза:   Тя го приветстваше като реформаторска и демократична форма на управление на страната. Европа залагаше на стабилността на Турция пред демокрацията на Турция. Сега пост фактум се опитва да демократизира установената вече стабилност при Ердоган.$  На въпрос за присъствието на Румен Радев дипломатът коментира: „Точно тук е въпросът.   От друга страна, Европа не може да си затваря очите за ставащото в Турция. Както срещата на Борисов с Ердоган, така и посещението на Румен Радев влиза в контекста на едни нормални позитивни отношения, които България трябва да има с Турция. ЕС също търси това.”   „Членството на Турция в ЕС се превърна от цел в контекст”, каза още Любомир Кючуков.   Силно се надявам, че посещението му е било съгласувано между „Дондуков” 1 и „Дондуков” 2. Може би е било синхронизирано и с европейските партньори. В контекста на срещата във Варна европейските партньори може да са делегирали на България правомощията да бъде врата на Турция към ЕС”, смята проф. Чуков.  По думите му може би има някаква инстинктивна връзка между събитията в Турция и появата на Радев.  ”, каза проф. Чуков. „За България е важно да има позитивни двустранни отношения с Турция на ниво държава-държава. И да не позволява отношения „турска държава – българско общество. Нещо, на което вече бяхме свидетели”, заключи Любомир Кючуков. ", "date": "2018.07.11", "title": "Проф. Владимир Чуков: Румен Радев има собствен почерк във външната политика"}
{"url": "http://epicenter.bg/article/Zaveshtanie-ot-Amerika-dari-na-uchilishte-v-Lom-milioni-dolari/158909/2/0", "text": "Завещание от Америка за над 2 и половина милиона долара! И то за училище и община в най-бедния район у нас – северозападния. Преди една година гимназията в град Лом научи, че ще получи 1 милион долара от наследството на неин бивш възпитаник, български емигрант в Съединените щати. Парите по желание на дарителя трябва да се раздадат за стипендии на студенти, завършили гимназията. Изненадата дошла преди дни, когато по сметката на училището след дълго чакане били преведени не 1, а над 2 милиона долара, съобщи нова телевизия.   От една година Мартин е един от одобрените да получат стипендията, за да се издържа докато учи висше. Но парите се забавили, а с тях и трудностите да продължи образованието си.   „Заради създалите се обстоятелства се наложи да работя, за да мога да помагам, както на себе си, така и на майка ми, за да не я затруднявам”, разказва Мартин Василев.   Сега се прибира, за да попълни последните документи и да получи стипендията от 800 долара, която се дава за година обучение в български университет.   Отличникът в специалността „Икономика и финанси с английски език” е Богдан. И той е одобрен да получи стипендията. Иска да вложи парите в образованието си.   „Разчитам страшно много на тях. Те са изключителна помощ за мен и за семейството ми, даже обмислях да уча в чужбина, но заради финансовата част понеже не сме достатъчно добре финансово, се отказах”, обяснява Богдан Динчев.   Още миналата година гимназията подготвила условия, които да покрие всеки един кандидат за стипендията и десет завършили ученици вече са одобрени.   „Макар тази стипендия да не покрива 100% разходите, все пак си е доста сериозна помощ. Сумата за чужбина е 6000 долара, за България 800. Идеята на тази стипендия е да стимулира учещи и напредващи студенти”, обяснява Теодор Йончев, директор на Професионалната гимназия „Найден Геров” в Лом.   Юли, който продължил образованието в Англия със заем, за да си плаща семестриалните си такси, сега очаква стипендията с нетърпение.   „Най-вече ще ми помогне с студентското общежитие и като цяло ще допринесе да облекча родителите си. Общежитието е настина скъпо и не е толкова евтино, както в България”, казва Юлиян Владимиров.   Общината в Лом също е получила дарение от 500 хиляди долара.   „Още не сме съобщили радостната новина на жителите на града. Хубаво е да се направи нещо голямо, което да бъде достояние и да се използва от много хора. Мисля, че хората го заслужават. Така че има, какво да направим. В най-скоро време ще кажем за какво ще се използват тези 500 000 долара, които са вече в нашата сметка”, коментира кметът на Лом Пенка Пенкова.   А преди това общината ще направи и обществено допитване, за какво искат ломчани да се похарчат парите на дарителя и техен съгражданин.  ", "date": "2018.07.11", "title": "Училище в Лом получи над 2 милиона долара от завещание от Америка"}
{"url": "http://epicenter.bg/article/Arhimandrit-Yoanikiy-shte-pazi-s-ohranitelni-kameri-Cherepishkiya-manastir/158911/2/0", "text": "Крадците, които отмъкнаха дарения и една икона от Черепишкия манастир, проникнали в храма, разбивайки и двете му врати. Това каза в ефира на Нова телевизия игуменът архимандрит Йоаникий.   Влизайки вътре, престъпниците бързо разбили ключалката и на кутията с пари, взели ги и захвърлили сандъчето пред храма.   Откраднатите средства – около 200 лева, били предназначени за извършване на ремонтни дейности в манастира, каза игуменът.   Той сподели, че открадната икона му била подарък от руската църква. И призова крадците да я върна, заедно с парите.   Архимандритът е решил да постави и охранителни камери, които да пазят светата обител от евентуални бъдещи набези на крадци.  ", "date": "2018.07.11", "title": "Архимандрит Йоаникий ще пази с охранителни камери Черепишкия манастир"}
{"url": "http://epicenter.bg/article/Shefkata-na-agentsiyata-po-lekarstvata-otkaza-da-se-yavi-v-parlamenta--imala-ugovoreni-sreshti-/158915/2/0", "text": "Председателката на на Изпълнителната агенция по лекарствата проф. Асена Стоименова отказа да се отзове на поканата на Народното събрание, за да обясни за забранените 62 медикамента за сърце и високо кръвно, предаде Канал 3.  Отказът ѝ и извинението, че вече имала уговорени срещи и не можела да ги отмени, вбеси Цвета Караянчева.  Тя оповести от трибуната отговора на Стоименова, както и съвета ѝ към депутатите, че всичко, което ги интересува по случая, е качено на сайта на лекарствената агенция.  Председателят на Народното събрание изригна: \"Това е недопустимо отношение към Народното събрание!\"  Тя призова депутатите да поискат изслушване на професорката начело на лекарствената агенция вече по чл. 113 от Правилника на НС.  Народните представители от всички групи гласуваха като един, очевидно засегнати от унизителния отказ на шефката на лекарствата.  Всички 166 депутати в пленарната зала ѝ наредиха тя да се яви в НС.  \"Моля, поканете проф. Стоименова веднага да дойде в Народното събрание\", изстреля Караянчева, все още под влиянието на арогантния отговор на чиновничката.  ", "date": "2018.07.11", "title": "Шефката на агенцията по лекарствата отказа да се яви в парламента, имала уговорени срещи "}
{"url": "http://epicenter.bg/article/Borisov-izprati-ministrite-Nankov-i-Radev-v-Miziya-i-Dupnitsa-zaradi-navodneniyata-/158916/2/0", "text": "Нанков, да отидете да видите с Радев по Мизия и Дупница улиците, които ги дават разрушени по телевизията, да възложите на кметовете още днес да почнат да асфалтират. Такава задача постави министър-председателят Бойко Борисов в началото на правителственото заседание на вътрешния министър Валентин Радев и на регионалния министър Николай Нанков, предаде репортер на Агенция „Фокус“.  „Фондът след това да ги оправи. Така че хората още днес, утре да може да се прибират по къщите. Намерете начина, по който кметът да възложи и вие веднага да го реализирате“, заяви Борисов.  От своя страна регионалният министър Николай Нанков заяви, че още вчера сутринта са направили организация с Областно пътно управление. „Колегите на Ивайло Московски от транспортното възстановяване също оказаха съдействие, макар и логистично. Над 20 машини, леки и тежки, за почистване на калта и тинята на засегнатите улици. Говорим за горната част на Мизия, не за долната, която беше залята 2014 г. от наводнението, за кални потоци, дошли от съседните дерета. Вече от днес ще започне и това, което казвате“, посочи Нанков.  Премиерът отговори:  „Язовири, дерета, има други. Улиците, където живеят хората в градовете и селата, където мина наводнението и ги показват по телевизиите, веднага кметовете да възложат, да ги оправят и от Фонда за подпомагане след това ще им оправите парите. Но не първо да кандидатстват, да мине един месец, докато минат комисии, второ, трето. Веднага да възложат и да приведат в ред“, подчерта премиерът.  ", "date": "2018.07.11", "title": "Борисов изпрати министрите Нанков и Радев в Мизия и Дупница заради наводненията "}
{"url": "http://epicenter.bg/article/NS-prie-pravila-za-predstavyaneto-na-otcheta-za-Predsedatelstvoto-ot-premiera-Boyko-Borisov/158917/2/0", "text": "Народните представители приеха Процедурни правила за представянето на отчета на правителството за Българското председателство, предаде агенция „Фокус“.   „За“ гласуваха 112 депутати, 19 бяха „против“, а 41 се въздържаха. В петък премиерът Бойко Борисов ще представи отчета за Председателството. Той ще запознае депутатите с приоритетите на страната ни по време на Австрийското председателство.   Правилата се предлагат от ГЕРБ и според тях министър-председателят ще се отчете от парламентарната трибуна в рамките на 10 минути. Изказванията на парламентарните групи също ще бъдат в рамките на 10 минути. Ако в залата присъстват евродепутати, те също ще имат право да се изказват. Заедно с премиера в парламента ще дойдат и други членове на Министерски съвет, за да отговарят на въпроси. Отговорите на министрите ще бъдат последната част от процедурата.   Предложението на БСП депутатите да имат право на отношение до 2 минути след отговорите на министрите беше отхвърлено.   Прието беше предложението на ДПС парламентът да даде на кабинета общо 10 минути за отговори на въпроси, а не по 10 минути за всеки министър.   Управляващите предложиха парламентарните групи да имат 7 минути за изказване и 3 минути за отношение към отговорите на министрите. Това предложение обаче беше отхвърлено.   В края на дискусията от БСП предложиха да им се дадат 0 минути за изказване по време на отчета, а на ГЕРБ да се дадат 20 минути. Депутатите го отхвърлиха.   Депутатът Хамид Хамид коментира: „10 минути за отговор на въпрос са прекалено много. Ако тук се явят всички министри, отиде целият петък. Заседанието ще се превърне в излишна говорилня“.   В последните три парламента никъде не е имало отношение на народни представители след като министрите приключат изявленията си. Това каза председателят на Народното събрание Цвета Караянчева по време на обсъждането на промените в Правилника за организацията и дейността на Народното събрание във връзка със спора между ГЕРБ и БСП чия да е последната дума след отчета на премиера Бойко Борисов за Председателството.   Тя посочи, че предложението на председателя на Правна комисия и депутат от ГЕРБ Данаил Кирилов е изцяло съобразено с парламентарната практика. Според нея Данаил Кирилов е трябвало да поясни на депутатите, че предложението му за промени в Правилника за организацията и дейността на Народното събрание се базира на положението от 41-вото, 42-ото, 43-ото Народно събрание, където никъде няма отношение на народни представители след като министрите са приключили своите изявления. Тя обърна внимание, че в тази посока е работил Данаил Кирилов и че парламентарните групи имат достатъчно време за изказвания. Караянчева обясни, че Кирилов едва ли иска да отнема думата парламентаристите.  ", "date": "2018.07.11", "title": "НС прие правила за представянето на отчета за Председателството от премиера Бойко Борисов"}
{"url": "http://epicenter.bg/article/Andrey-Raychev--Evropeytsite-mnogo-dobre-razbirat--che-rano-ili-kasno-tryabva-da-si-napravyat-armiya/158918/2/0", "text": "Европейците много добре разбираме, че рано или късно трябва да си направим армия. Дори най-простото е да направим 10 000 граничари и добре да си затворим границите. Това не се прави, защото никой не иска да дава пари. Това каза в предаването „Тази сутрин” на  bTV  Андрей Райчев.   По думите му, има два въпроса, които напрягат Европа.   „Най-големият е мигрантският и проблемът е, че реагираме по различен начин. Вторият въпрос е Русия – има истерично отношение към Русия”.   Тръмп може да се превърне в трети фактор, който напряга Европа. Не е толкова важно как ще реагираме, колкото това да реагираме заедно, каза Райчев.   Шенген ни пази от мигрантите, каза още Андрей Райчев.   \"Еврозоната е много по-важният въпрос за нас, решаващият. Това ще е окончателното влизане в Европа. Хората се страхуват от това, навсякъде, където се въвежда това, се случва едно леко повишение на цените.   Струва си да платим много малка цена още, но да извървим този път. Ще спаднат лихвите, ще станем елемент от най-успешното икономическо пространство в света или на второ място, никак не е малко. Ако някой си мисли, че веднага ще му се вдигне стандарта, си прави илюзии, но като цяло в дългосрочен план е много важно”.", "date": "2018.07.11", "title": "Андрей Райчев: Европейците много добре разбират, че рано или късно трябва да си направят армия"}
{"url": "http://epicenter.bg/article/Lili-Marinkova--Klientelistki-naznacheniya-v-BNR-budyat-podozrenie--che-e-dadeno-pod-arenda--VIDEO-/158922/2/0", "text": "Има клиентелистки назначения в националното радио и това буди подозрението, че медията е дадена под аренда. Това са хора, които нямат общо с нашата медия. Това посочи в предаването \"Тази сутрин\" на бТВ бившият шеф на програма \"Хоризонт\" на БНР Лили Маринкова, която, след като съдът я върна на работа, беше пенсионирана.  По думите й ситуацията в радиото прилича на инцидента с работник на строежа на новото НС и частната охранителна фирма. „Успоредно до държавното се прилепва нещо частно, което като паразит да се възползва, включително и от отклоняване на средства от държавната медия.”  Тя коментира, че в радиото има и необичайни мерки за сигурност. По думите й няма да се учуди, ако и там е „кацнала” охранителна фирма, а в БНР има хора, които създават паника и усещане за несигурност.  Журналистката коментира още, че не желае да отправя послания към генералния директор на радиото Александър Велев и апелира към личната му отговорност. Тя добави, че има една чувствителност към критиката в медията.  Междувременно журналисти, музиканти и хорът на радиото протестираха пред сградата на БНР. Това е пети или шести протест с искане за достойно заплащане.  Събралите се посочиха, че са им казали, че в бюджета няма възможност за вдигане на заплатите, а други са разбрали, че ще има „светлина в тунела.”  Добавиха, че не им е било позволено да опънат протестен транспарант на концерта за края на председателството.  ", "date": "2018.07.11", "title": "Лили Маринкова: Клиентелистки назначения в БНР будят подозрение, че е дадено под аренда (ВИДЕО)"}
{"url": "http://epicenter.bg/article/Gartsiya-reshi-da-izgoni-ruski-diplomati/158907/7/0", "text": "Гръцкото правителство реши да изгони двама руски дипломати и да забрани на още двама да влизат в страната, като ги обвини, че се бъркат във вътрешните работи на страната и осъществят незаконна дейност, която нанася вреди на националната сигурност ма Гърция, съобщи електронното издание на гръцкия вестник Kathimerini, цитирано от агенция „Фокус“.   По-конкретно, Атина обвинява руските дипломати, че са се опитвали да добият и предадат важна информация, както и да подкупят гръцки държавни служители, което обаче е било осуетено, пише изданието. Случаят вади на преден план напрежението между Гърция и Русия, което нараства през последните две години заради съображения от сферата на регионалната сигурност, както отбелязва вестникът.   Съгласно думите на високопоставени гръцки дипломатически източници, Атина иска незабавно експулсиране на двамата дипломати, включително служителят в руското посолство Виктор Яковлев и изгонването на още двама.   Същите източници отбелязват, че инициативата е предизвикана от многобройни координирани усилия за увеличаване на руското влияние в Гърция, включително, освен всичко друго, дейността на Имперското православно палестинско общество.   Въпреки последните събития, както са заявили източниците на „Катимерини“, Гърция продължава да иска добри отношения с Русия и насърчава приятелството между двата народа, но това може да се случи само ако всяка от страните се съобразява със суверенитета на другата.   Те посочват също внимателната позиция на Атина по случая „Скрипал“, когато тя не последва другите западни страни в гоненето на руски дипломати, нещо което бе приветствано в Москва. Въпреки опитите на гръцкото правителство да поддържа отношенията с Русия на добро ниво, отбелязват източниците на изданието, в последно време различни кръгове, свързани с руските интереси са се бъркали във вътрешните работи на Гърция.   Както твърдят източниците на „Катимерини“, тези кръгове са се опитвали да повлияят на общини, митрополити от ГПЦ и да получат още по-голямо влияние на Атон чрез подкупи. Неназованите информатори на изданието посочват също усилията на Москва да се намеси в чувствителен вътрешен въпрос за Гърция като споразумението с БЮРМ (Бивша югославска република) за името и по този начин се вреди на ролята на Атина на Балканите. Те добавят, че решението за експулсациите се отнася само до определени личности и не променя като цяло добрите намерения на Гърция към Русия.   Източниците на „Катимерини“ добавят, че ако Москва предприеме „ответни мерки“, това само ще доведе до допълнително влошаване на отношенията. Същевременно, те посочват факта, че нито един служител на гръцките дипломатически и консулски представителства в Русия не е излязъл извън строгите рамки на своята мисия.", "date": "2018.07.11", "title": "Гърция реши да изгони руски дипломати"}
{"url": "http://epicenter.bg/article/Snimkata-na-smazan-ot-umora-mlad-mazh--spasyaval-detsata-ot-peshterata-v-Tayland--vazhiti-tseliya-svyat/158910/7/0", "text": "СНИМКАТА на смазан от умора млад мъж, спасявал децата от пещерата в Тайланд, възхити целия свят.   .В мрежата са възхитени от смелостта на тайландските спасители, които успяха да измъкнат дванайсет деца от местен футболен отбор и треньора им от 7-метровата пещера Там Луанг.   Потребители на интернет портала Reddit превърнаха снимката на уморен спасител, взел си минута почивка, подпирайки главата си на камък, в символ на саможертвата. „Супергерой в реалния живот. По време на операцията един от спасителите си почива. Щастлив съм да разбера, че всички момчета и треньора им са спасени”, пише под кадъра авторът на поста.   Снимката се превърна в истински вирус и за минути се сдоби със стотици коментари.   „Невероятно е да видиш как някои хора са готови самоотвержено да помагат на другите. Изпитвам уважение към всички съпричастни със спасяването на момчетата. Не мога да си представя колко дълго се е чувствал като в капан в тъмната пещера”, пише потребител с ник Leksam.   Потребителите са във възторг от смелостта на спасителната бригада. „Дяволите да го взема. Спасителите свършиха добра работа. Всички са герои”, коментира Master_Nincompoop. Някои смятат, че героизмът и саможертвата на спасителите трябва да бъде разказана във филм.   „Един от спасителите трябва да бъде Скарлет Йохансон, която ще изпитва влечение към треньора на футболистите”, измисли любовната линия в потенциалния филм потребител с ник LiterallyPutin. Потребителите на Reddit, които обикновено са настроени много саркастично, са на мнение, че щастливата развръзка на историята с децата, които прекараха 18 дни в наводнената пещера, е една от малкото добри новини в последно време.", "date": "2018.07.11", "title": "Снимката на смазан от умора млад мъж, спасявал децата от пещерата в Тайланд, възхити света"}
{"url": "http://epicenter.bg/article/Sergey-Shoygu--SASht-realizirat-strategiya-za-neokolonializam--veche-izprobvana-v-Irak-i-Libiya-/158921/7/0", "text": "САЩ реализират стратегия на неоколониализъм, която вече е изпробвана в Ирак и Либия, заяви в интервю пред италианското издание Il Giornale министърът на отбраната на Русия Сергей Шойгу, цитиран от РИА Новости и Агенция \"Фокус\".  „Става въпрос за стратегия на неоколониализъм, която САЩ вече пробваха в Ирак и Либия и която се заключва в поддръжката на всякакви, дори най-варварски идеологии за отслабване на законните правителства“, заяви военният министър.  Според неговите думи, „после се използва инсценировка с използване на оръжие за масово унищожение или хуманитарна катастрофа, а в последния етап се използва военна сила за създаване на „управляем хаос“ с изгодни условия за изпомпване в американската икономика на съществуващите активи от транснационални корпорации\".  „Русия се стреми към равнопоставено и взаимноизгодно сътрудничество с всички страни в рамките на концепцията за многополярен свят и винаги ще е препятствие по пътя на реализацията на подобни „стратегии““, подчерта Шойгу.  ", "date": "2018.07.11", "title": "Сергей Шойгу: САЩ реализират стратегия за неоколониализъм, вече изпробвана в Ирак и Либия "}
{"url": "http://epicenter.bg/article/Berlin-otgovori-na-Tramp--Imame-problemi-s-Rusiya--no-ne-sme-neyni-zalozhnitsi-/158940/7/0", "text": "Германия не е заложник на руската политика, заяви днес германският министър на отбраната Урсула фон дер Лайен, цитирана от Ройтерс и БТА.  Агенцията отбелязва, че това изказване е реакция на обвинението на президента на САЩ Доналд Тръмп, че Германия е \"напълно под контрола\" на Русия.  \"Без съмнение имаме много проблеми с Русия\", каза Фон дер Лайен на събитие в кулоарите на срещата на върха на НАТО в Брюксел - малко след като Тръмп говори на среща в центъра на белгийската столица.  \"От друга страна, без съмнение трябва да бъде запазен каналът за комуникация между страните или съюзите и противниците\", заяви тя на английски в отговор на въпрос за обвинението на Тръмп.  Разходите на Германия за отбрана ще достигнат до 2024 г. минимум 1,5 процента от брутния вътрешен продукт, каза Фон дер Лайен, цитирана от ТАСС. Тя допълни, че това е, което \"можем да гарантираме\".  САЩ са прави да искат целта от 2 процента от БВП да бъде изпълнена, призна германският министър на отбраната. В същото време Фон дер Лайен обърна внимание, че до 2014 г. в Германия в продължение на 25 години са били съкращавани военните разходи и към момента, в който са били постигнати договореностите от Уелс, страната е давала за нуждите на отбраната 1,1 процента от БВП.  \"Важно е обаче да се гледат не само числата, но и приносът в НАТО, защото може да харчиш 2 процента за отбрана и да не правиш нищо за Алианса\", подчерта германският министър на отбраната. Фон дер Лайен припомни, че \"германският контингент е втори по численост в НАТО, разходите на Германия за отбрана са втори по големина (в Алианса)\".  \"Движим се в правилна посока. Предстои да се свърши още много, но ние сме ангажирани с постигането на поставената цел\", допълни германският министър на отбраната.  ", "date": "2018.07.11", "title": "Берлин отговори на Тръмп: Имаме проблеми с Русия, но не сме нейни заложници "}
{"url": "http://epicenter.bg/article/Portata-na-Apokalipsisa--Smartonosnata-Planeta-H-se-dvizhi-kam-Zemyata---VIDEO--/158942/7/0", "text": "В Youtube се появи видео, на което е уловено странно явление в небето над американския щат Ню Джърси,  Потребители в мрежата предполагат, че тайнствената светлина може би е знак, че към Земята се приближава смъртоносната Планета Х.  Един от потребителите пише, че това може би е космически боклук от орбитата на планетата-убиец, който се е йонизирал в атмосферата на Земята.  По-рано астрономи-любители, позовавайки се на снимки във Facebook, съобщиха, че Планетата Х може да удари Земята още през август.  Други обаче смятат, че на кадрите, разпространени от The Express, най-вероятно се вижда кълбовидна мълния в процес на формиране.  ", "date": "2018.07.11", "title": "Портата на Апокалипсиса: Смъртоносната Планета Х се движи към Земята? (ВИДЕО) "}
{"url": "http://epicenter.bg/article/Moskva-shte-izgoni-dvama-gratski-diplomati/158943/7/0", "text": "Москва ще изгони двама гръцки дипломати в отговор на решението на Атина да експулсира двама дипломати на Русия, съобщи руската агенция РИА Новости. Агенцията, чиято информация е цитирана от Ройтерс, се позовава на високопоставен депутат, предаде БТА.   Преди това руското външно министерство заяви, че ще предприеме ответни мерки в отговор на експулсиране от Гърция на двама руски дипломати.   Гръцкият вестник \"Катимерини\" разпространи днес новината, че правителството на Гърция е приело решение да изгони двама дипломати на Русия и да забрани влизане в страната на още двама. Както твърди изданието, гръцките власти обвиняват дипломатите в намеса във вътрешните работи на страната, а също в действия, подриващи националната сигурност.   Правителственият говорител на Гърция Димитрис Дзанакопулос каза, че Атина няма да толерира каквото и да било поведение, което нарушава международното право.   Дзанакопулос заяви това пред телевизия Скай в отговор на въпрос дали Гърция ще изгони руски дипломати заради дейности, несъвместими с техния статут.   Гърция иска добри отношения с всички държави, каза говорителят, но добави, че и всички страни трябва да уважават гръцката държава.   Не можем да приемем каквото и да било поведение, което нарушава международното право, Гърция ще вземе всички необходими мерки, категоричен бе Дзанакопулос, цитиран от Ройтерс.  ", "date": "2018.07.11", "title": "Москва ще изгони двама гръцки дипломати"}
{"url": "http://epicenter.bg/article/Vnukat-na-Brezhnev-pochina-ot-infarkt-na-57-godini/158944/7/0", "text": "Внукът на генералния секретар на ЦК на КПСС Леонид Брежнев - Андрей, почита в Крим от инфаркт, съобщи ТАСС. Агенцията узнала новината от председателя на регионалналната структура на партия \"Родина\" Константин Книрик.  \"Да, той почина. Причината за смъртта е инфаркт\", казал Книрик.  Андрей Брежнев бе на 57 години. Андрей Брежнев се кандидатирал на местните избори от името на \"Родина\". Той се занимава с политическа дейност от 1998 г., а до 2014 г. бе член на комунистическата партия, напомнят руските агенции.   Брежнев-младши бе в София за погребението на Тодор Живков през 1998 г.", "date": "2018.07.11", "title": "Внукът на Брежнев почина от инфаркт на 57 години"}
{"url": "http://epicenter.bg/article/Bivshiyat-germanski-kantsler-Gerhard-Shryoder-se-ozheni-za-peti-pat/158962/7/0", "text": "Бившият германски канцлер Герхард Шрьодер, на 74 години, и най-новата му приятелка, 48-годишната Ким Со-йон, са се оженили в южнокорейската столица Сеул, обявиха днес самите те, цитирани от ДПА. \"Оженихме се на 2 май в родния ми град Сеул. Много сме щастливи\", каза Ким пред германското списание \"Бунте\".  Това е пети брак за германския политик и втори за южнокорейката, която е експерт по икономика и не бива да бъде бъркана с 37-годишната южнокорейска актриса със същите имена.  През октомври ще има сватбено тържество в известния берлински хотел \"Адлон\" според медийни съобщения, пише Новини.бг", "date": "2018.07.11", "title": "Бившият германски канцлер Герхард Шрьодер се ожени за пети път"}
{"url": "http://epicenter.bg/article/Izgonenite-ot-Atina-ruski-diplomati-rabotili-za-osuetyavane-na-dogovora-mezhdu-Makedoniya-i-Gartsiya-/158963/7/0", "text": "Да се осуети на практика пътя към договора за името, е било едно от намеренията на руските дипломати в Гърция, казва, позовавайки се на свои източници, журналистът от вестник \"Катимерини\", Василис Недос в разговор с кореспондента на МИА в Атина, предава скопското електронно издание „Стандард“, цитирано от Агенция \"Фокус\".  Опитният журналист, който в сряда със своя текст разкри, че Атина предприема мерки спрямо четирима руски дипломати, обясни пред МИА за какво точно става дума.  „Нашите източници твърдят, че експулсирането на двама руски дипломати и забраната за влизане в страната за други двама, значи общо четирима души, се отнася до опитите за получаване и разпространяване на информация, важна за националната сигурност на Гърция и за опити за подкупване на държавни служители. В тези общи рамки е включен и опитът действително да се отмени на практика пътят към Договора с бившата югославска република Македония за името, това е ясно, нашите източници споменават това и мисля, че е една доста важна част от този въпрос“, заяви Недос.  Журналистът от \"Катимерини\", позовавайки се на дипломатически източници, споменава, че действията на руския фактор са били свързани с митрополити, кметове и т.н. от северната част на Гърция, но и с монаси от Света Гора.  „Известно е, и нашите източници също споменават това, участието на руския фактор в някои случаи на Света гора и много добрите отношения, които поддържат с митрополити, кметове и други длъжностни лица от Северна Гърция“, коментира пред МИА журналистът от \"Катимерини\".  Без да е известно дали имат някаква връзка с Русия и руските дипломати, факт е, че голям брой митрополити, особено от Северна Гърция, които още от началото на преговорите бяха против решение, а и сега, почти един месец след подписването на споразумението, някои от тях продължават да подкрепят протестите \"за гръцкия характер на Македония\" в северната част на страната.  Положението е подобно на монасите от Атон. Както съобщиха от МИА преди две седмици, монасите открито обявиха чрез изявление, че не приемат Договора за името.  ", "date": "2018.07.11", "title": "Изгонените от Атина руски дипломати работили за осуетяване на договора между Македония и Гърция "}
{"url": "http://epicenter.bg/article/Borisov-pred-ministrite--Nie-slozhihme-na-masata-temata--quot-Zapadni-Balkani-quot--i-tya-ostava-na-dneven-red/158952/2/0", "text": "Благодарение на българската и на европейската подкрепа, темата за Западните Балкани остава актуална и след края на нашето председателство, отбеляза министър-председателят Бойко Борисов по време на днешното правителствено заседание. Това съобщиха от правителствената информационна служба.  Премиерът запозна министрите с резултатите от вчерашната среща на върха в Лондон по инициативата „Берлински процес“, в която той взе участие. Ние не сме член на този формат, но бяхме поканени, за да се покаже, че това, което България е направила, е правилно, важно и Берлин, Лондон, Париж стоят зад тези решения, добави премиерът Борисов.  Министър-председателят изтъкна значението на пътищата, жп линиите, пристанищата, дигиталната инфраструктура, културният обмен и стабилността на Балканите. Колкото по-добре се развиват, толкова по-добре е за инвестициите, за туризма, за пътникопотока, за товарите, допълни Борисов.  По думите му идеята да се направят единни тарифи за движението на стоките, хората и товарите може действително да направи региона привлекателна за инвеститорите зона.  Премиерът отбеляза също, че министрите, които имат отношение към общите балкански проекти, са получили указания да работят активно по тези теми.   С две думи да ви информирам за вчерашното заседание в Лондон.  Първо, да благодаря на всички за организацията, за участието на вицепремиери, министри във формата „16+1“. От София бяха дадени послания и за единството на Европейския съюз, и за начина, по който може да се работи в този формат. Мисля, че целта, която си бяхме поставили, е изпълнена.  Лондонската среща е едно ярко доказателство, че темата „Западни Балкани“, която реанимирахме, тъй като, който не знае, Берлинският процес от преди 4-5 години, провеждани са доста срещи, докато в Триест ние не сложихме темата на масата, а и по време на нашето председателство. Това се отчита от всички Балкански страни. Затова вчера бяхме поканени, за да се покаже - ние не сме член на този формат - че това, което България е направила е правилно, важно. И Берлин, Лондон, Париж стоят зад тези решения.  За нас това е важно - магистралите, жп линиите, пристанищата, дигиталната инфраструктура, културният обмен, стабилността, ако щете на Балканите. Знаем какво се случи с България докато беше югоембаргото и докато се биеха Сърбия и Косово, Сърбия и Хърватия, Сърбия с останалите. Проблемите между Македония и Гърция.  Всичко това се случи благодарение и на нашата българска, и европейска подкрепа. А колкото по-добре се развиват Балканите, това е толкова по-добре и за инвестициите, за туризма, за пътникопотока, за товарите. Идеята в последствие да се направи единна такса, единни тарифи за движението на стоките, хората и товарите - това може действително да направи Балканите в една привлекателна за инвеститорите зона.  Мисля, че на този етап и големите държави в Европа разбират, че ако не дойдат те, ще дойдат други геостратегически сили. Така че успяваме и с вчерашната среща. Виждате, че една седмица след нашето европредседателство се провежда Лондонската среща. Именно в отговор на тези, които казваха: ами, като свърши Българското председателство, темата ще утихне. Нещо повече, не само не утихна, но се проведе в Лондон и присъстваше канцлерът Меркел, премиерът на Полша, плюс всички останали. С колегата Ципрас бяхме поканени, за да можем да действаме на максимум в този процес.  Бяха шефовете на Европейската банка за възстановяване и развитие - другата седмица ще бъдат тук, в Пловдив ще имат среща - председателят на Европейската банка за възстановяване и развитие, Европейската инвестиционна банка. Получили са всички указания да работят активно - Московски, Караниколов, тези, които работят по тези общи Балкански проекти.  Газовата инфраструктура я коментирахме, от една страна чрез терминала ни в Гърция за втечнен газ, интерконектора, да имаме алтернатива на доставки и в същото време през газовия хъб „Балкан“ да се осъществява търговия, транзит и всичко останало, което сме го говорили. Мисля, че в тази посока имаме много голям напредък, но нека да завършим, и водеща е Европейската комисия, така както беше поставено като условие и от руската страна, така че ние като първа държава сме най-важните, защото ако ние съумеем да направим модела, по който да се транспортира и търгува газа, който идва от Юг и Север, да можем да го направим по европейски модел. В общи линии това са нещата.  Споровете в Англия ги наблюдавате и всичко е свързано с Брекзит. Изключително важен партньор е Великобритания, за да си позволим да не опитаме поне да направим така, че да не се отрази много негативно върху икономиката, финансите, търговията с Европа. Така че, това е по тези теми.  ", "date": "2018.07.11", "title": "Борисов пред министрите: Ние сложихме на масата темата \"Западни Балкани\" и тя остава на дневен ред"}
{"url": "http://epicenter.bg/article/Traditsionniyat-sabor-na-BSP-na-Buzludzha-shte-bade-na-28-yuli/158954/2/0", "text": "Традиционният събор на БСП на Бузлуджа тази година ще бъде на 28 юли, съобщиха от пресцентъра на \"Позитано\" 20.   Световноизвестният музикант Горан Брегович и неговият оркестър ще свирят за социалистите на Историческата поляна. Царят на балканската музика ще пристигне със самолет от Лондон. Очаква се, че заради участието на Брегович на Бузлуджа ще дойдат не само огромен брой социалисти, които ще демонстрират единството на партията, но и почитатели на певеца от други партии.    Покани за присъствие на събора, където се събират между 30 и 50 000 активисти и подръжници на лявата партия са изпратени на премиера на република Македония Зоран Заев и лидерите на социалистическите партии от Западните Балкани.  Формален домакин на събора, който се провежда неотменно от лятото на 1991 година това лято е областното ръководство на БСП – Габрово. Ще бъдат поднесени венци пред Паметника на свободата на Шипка и предвождан от лидерката Корнелия Нинова велопоход ще финишира при паметната плоча за учредителния Бузлуджански конгрес от 1891 година.   Седмица по-рано  - на 21 юли, националният актив на БСП ще се събере, за да обсъди Визията на левицата за развитието на страната и алтернативната й програма. Не за пръв път звезди на световната музика свирят за БСП. През 2007 г. в навечерието на евроизборите по покана на социалистите концерти в София и Пловдив под открито небе направи прочутия италианец Тото Кутуньо.  ", "date": "2018.07.11", "title": "Горан Брегович ще огласи на 28 юли Историческата поляна на Бузлуджа"}
{"url": "http://epicenter.bg/article/Kmetat-na-Mineralni-bani-Myumyun-Iskender-poluchi-gramota-ot-Sayuza-na-voennoinvalidite-/158955/2/98", "text": "Кметът на община Минерални бани Мюмюн Искендер получи тази сутрин грамота от Съюза на военноинвалидите и военнопострадалите в София за добра съвместна дейност.  Тя му бе връчена от председателя на Клуба в Хасково, г-жа Ненка Желязкова. Поводът е финансовата подкрепа от страна на г-н Искендер за изработване плоча на загиналите войници в мирно време. Плочата е поставена в градинката до зеленчуковия пазар в областния град.  В хасковския клуб на военноивалидите и военнопостралите членуват 11 родители на такива момчета и всички те са благодарни на г-н Искендер за оказаната подкрепа и съдействие, каза г-жа Желязкова.   ", "date": "2018.07.11", "title": "Кметът на Минерални бани Мюмюн Искендер получи грамота от Съюза на военноинвалидите "}
{"url": "http://epicenter.bg/article/Nova-naredba-predvizhda-po-visoki-globi-za-vodachite--koito-sami-mahat-slozhenata-im-skoba/158956/2/0", "text": "В София общината подготвя промени в наредбата за паркиране.   Предвиждат се по-големи глоби за шофьорите, които сами премахват скобата, която е била поставена на колата им, съобщи  bTV .   На ден Центърът за градска мобилност в София поставя 600 скоби. За да си получиш колата от паркинга за репатриране трябва да платиш 30 лв. за скобата, 60 лв. за паяка и часовете, през които колата е стояла със скоба.   Ако колата ви остане повече дни на паркинга за репатриране, ще платите повече, за да си я вземете. Плащате и за часовете, през които колата ви е била със скоба - лев за зелена зона, два за синя.   „Ако шофьор сам си махне скобата, досега го глобяваха само 30 лв. С новата наредба глобата става по-голяма: 30 лв. + времето за престой на колата със скоба. Ако не ги плати шофьорът, трябва да ги плати собственикът на колата, на която е поставена скоба”, обясни Румяна Милова от Центъра за градска мобилност.  ", "date": "2018.07.11", "title": "Столична община готви по-високи глоби за водачите, които сами махат скоба"}
{"url": "http://epicenter.bg/article/Krum-Zarkov--Obekti--koito-sa-zabraneni-za-privatizatsiya--da-ne-se-otdavat-na-kontsesiya/158959/2/0", "text": "„Внесохме в деловодството на парламента предложения за промени в Закона за концесиите, с които забраняваме да се отдават на концесия дейности и обекти на онези търговски фирми, които са забранени за приватизация“. Това заяви зам.-председателят на ПГ на „БСП за България“ Крум Зарков пред журналисти в парламента. Той обясни, че определени предприятия са изключени от приватизация, защото оперират в сфери, чувствителни за българската държава и общество. „Считаме, че това трябва да се приложи и по отношение на статута на концесиите. С новия закон за концесиите, приет от това мнозинство, сроковете за концесия станаха доста дълги - те могат да стигнат до 50 години“, допълни Зарков. Той е категоричен, че концесията, въпреки че е легитимен инструмент на публично-частното партньорство, не бива да бъде използвана за приватизация с други средства. „Трябва да запазим възможно най-голяма степен на контрол на държавата над тези предприятия, много от които работят успешно и могат да бъдат развивани. Това е последователно наше усилие за запазване и утвърждаване на ролята на държавата в българската икономика, която на пазарен принцип да участва и регулира качествено пазарите, в интерес на цялото общество“, каза още народният представител. Като една от важните концесии Зарков посочи летище „София“, на която БСП аргументирано се противопоставя.  „Дългосрочните концесии, по същество, представляват форма на приватизация. Считаме, че е в интерес на българската държава да запази собствеността върху стратегически обекти и да не позволи скрита приватизация чрез концесиониране“, заяви народният представител проф. Румен Гечев. Той подчерта, че проблемът за концесиите се обсъжда от години. „В началото на прехода бяха сключени скандални концесионни сделки. Концесионните приходи, които получаваме от експлоатация на български находища с благородни метали са нищожни, в сравнение с концесионни договори на африкански страни“, подчерта той. По неговите думи въвеждането на контрол и ограничения в тази сфера е изключително важно, защото сега има опасност, наред с грабежа на благородни метали на залежите в България, да се съгласим на грабеж, отдавайки на концесия летище „София“. „В ЕС над 50% от летищата са държавна собственост, смесена - държавна и частна собственост достигат над 30%, и под 20% от летищата са превърнати в частна собственост чрез приватизация“, подчерта проф. Гечев.    ", "date": "2018.07.11", "title": "Крум Зарков: Обекти, които са забранени за приватизация, да не се отдават на концесия"}
{"url": "http://epicenter.bg/article/Prof--Georgi-Mihaylov--Dali-problemat-s-lekarstvata-za-kravno-ne-e-provokiran-ot-chastni-interesi-/158960/2/0", "text": "„През изминалата седмица Изпълнителната агенция по лекарствата издаде разпореждане за изтегляне от пазара на определени медикаменти за лечение на хипертония и слединфарктни състояния, съдържащи валсартан. В последствие, първоначалният списък бе променен. Това предизвика сериозно безпокойство у твърде голям брой пациенти – над 160 000, които ползват съответните продукти”. Това каза народният представител от ПГ на „БСП за България” проф. Героги Михайлов от парламентарната трибуна. Той добави, че липсата на официална декларация от ръководството на ИАЛ е породила сериозни въпроси у гражданите, както и страхове, че посоченият примес в медикаментите от списъка е канцерогенен.   „Твърдението в официалния сайт на ИАЛ, че промените в технологията на фирмата - производител са регистрирани още от 2012 г.- допълнително нагнети напрежение. Това бе и поводът за поисканото от нас изслушване на директора на ИАЛ”, уточни Михайлов. Народният представител бе категоричен, че намесата на агенцията е следвало да бъде своевременна. „Хората основателно задават въпроса, дали оставените в мрежата медикаменти, съдържащи валсартан не съдържат определената като токсична субстанция диметилнитрозамин. В обществото се поставят и други въпроси- да не се окаже, че целият проблем с лекарствата е продиктувана от други частни интереси. В общественото пространство вървят и други мнения, че се предписва терапия с различна финансова стойност от тази, която пациентите в момента получават”, каза още народният представител.  „Поведението на Изпълнителната агенция по лекарствата беше неадекватно. Може да са постъпили професионално, но предизвикаха паника сред 160 000 души“. Това заяви народният представител от ПГ на „БСП за България“ Георги Гьоков. Той подчерта, че в публичното пространство се разнасят различни списъци с лекарства. „Единият е с 62 лекарства, които са блокирани или оттеглени, друг - актуализиран списък на лекарства, които не са оттеглени от фармацевтичната мрежа“, обясни той. Гьоков попита дали е пълен списъкът на лекарствата и как са подбирани те – по информация на производителя, на Европейската агенция за лекарствата или по друга информация. „Каква е гаранцията, че още утре няма да се актуализират списъците и лекарствата от единия списък- да преминат в другия? 160 000 човека очакват отговор“, каза още народният представител. Той попита и как ще се разсее паниката сред хората. „Остава впечатлението, че производителят не си признава какви съставки има в лекарствата“, каза още Гьоков.   „Много от пациентите, които ползват тези лекарства, се развълнуваха за взаимоотношенията си НЗОК и лекуващите си лекари. Притесненията на хората, които имат хипертония, са много големи. Те не знаеха- ще им се признае ли новото изписване на лекарства, тъй като вече имат предписани”. Това каза народният представител от ПГ на „БСП за България” Дора Янкова. Тя добави, че директорът на Изпълнителната агенция по лекарствата е съобщила на народните представители, че на 3-ти е била информирана за изтеглянето на лекарствата с валсартан. „Цяла седмица вие не се събрахте заедно с НЗОК и министъра на здравеопазването. Това, че всяка институция, свързана със здравето на хората е правила нещо, не е достатъчно, трябваше да успокоите хората, ако наистина няма проблем. Странно е как един проблем, който е изключително важен за здравето на много български граждани, междуинституционално е решен чак след седмица”- каза Янкова.    ", "date": "2018.07.11", "title": "Проф. Георги Михайлов: Дали проблемът с лекарствата за кръвно не е провокиран от частни интереси?"}
{"url": "http://epicenter.bg/article/Krasimir-Valchev--Choveshka-greshka-e-prichina-za-greshnite-rezultati-v-klasiraneto-sled-VII-klas-v-Sofiya/158966/2/0", "text": "Човешка грешка е причина за сгрешените резултати в класирането след VII клас в София. Това каза министърът на образованието Красимир Вълчев пред журналисти във връзка с грешката при резултатите от първото класиране на учениците в столицата, предаде репортер на Агенция „Фокус“.    Министър Вълчев заяви, че ще настоява за строго и справедливо наказание за виновника. ,,Тези грешки създават негативен образ, зачерква усилията ни. Винаги има възможност от грешки, когато участва човешкият фактор. Грешките са статистически неизбежни, но е разбираемо да водят до напрежение сред родителите'', посочи министърът. „Основната отговорност е на председателите на двете комисии по информационно осигуряване и областната комисия по класирането, както и на контролиращия ръководител - началникът на РУО“, коментира Вълчев. По думите му те ще понесат отговорност по закона за държавния служител.  „Ако ме питате за уволнение, не мога да предрешавам наказанията“, допълни министърът. Той уточни, че дисциплинарният съвет е този, който изслушва и предлага решението.  „Грешката е човешка, не в информационната система“, коментира министър Вълчев. По думите му софтуерната фирма може да бъде сменена, но няма данни за софтуерен проблем. Министър Вълчев посочи, че системата се ползва в други области.   Той добави, че занапред ще бъде заложен на допълнителен контрол върху служителите, надявайки се по този начин да бъде повишена тяхната отговорност.   Министър Вълчев каза също така, че първите изпити по новите учебни програми ще бъдат през новата учебна година и поясни, че различното при тях ще бъде степента, чрез която ще бъдат придобивани новите знания.   ,,Целта е да бъде включено критичното мислене на учениците, да се научат да извличат качествена информация, да се аргументират, да оценяват различни казуси'', обясни той.   Накрая Вълчев заяви, че квалификацията на педагогическите специалисти е една от важните политики, без която не можем да очакваме подобряване на образователните резултати. Той напомни, че квалификациите се финансират от бюджетите на училищата и детските градини, от Националната програма за квалификация и от средства от Европейския социален фонд.   „Има нужда от усъвършенстване - това ни казва докладът. Лично ще настоявам да има наказания и да бъдат достатъчно дисциплиниращи. Разбира се, те трябва да бъдат справедливи и не прекомерни“, коментира министър Вълчев. Според него трябва да се въведат допълнителни контроли, които в голяма степен да гарантират, че изчислен правилно балът на учениците.   ", "date": "2018.07.11", "title": "Красимир Вълчев: Човешка грешка е причина за грешните резултати в класирането след VII клас в София"}
{"url": "http://epicenter.bg/article/Eto-kakvo-ni-kazva-ezikat-na-tyaloto-na-Keyt-pri-krashtenetata-na-trite-y-detsa--Snimki-/158923/10/99", "text": "Както ви съобщихме, Кейт Мидълтън се появи в целия си блясък в двореца \"Сейнт Джеймс\" в Лондон, където бе кръстено третото й дете – принц Луи.   Херцогинята на Кеймбридж сияеше в бялата си рокля – дело на Александър Маккуин, и шапка във формата на диадема– същинско творение на изкуството, изработка на Джейн Тейлър. Стилната й визия бе допълнена от великолепен кок, изящно прибран ниско на тила.   И докато всички погледи бяха насочени към малкия 11-седмичен принц, кротко заспал в ръцете на царствената си майка, една друга част от присъстващи и наблюдатели на събитието бе фокусирана върху жестовете и движенията на родителката, пише Woman.bg.    Роден на 22 юли 2013 г. Кръстен на 23 октомври 2013 г.     При кръщаването на първото си дете – принц Джорд, Кейт, като една все още неопитна майка, докоснала се за първи път до красотата на майчинството, изглежда като истинска майка-орлица, която здраво е стиснала в обятията си своята рожба.   „Забелязвате ли как е мушнала едната си ръка под дрехата му, така че да усеща по-осезаемо телцето му до себе си – сигурен знак за необходимостта й да усеща по-близо и сигурно до себе си неговото телце, така че и бебето, и майката да бъдат по-спокойни“, пояснява Ууд.   Контактът кожа до кожа също е и начин на майка да утеши детето си. На снимката ясно се вижда, че принц Джордж е буден. Кейт използва майчинските си инстинкти, за да запази спокойствието му.   Интересен е и начинът, по който Кейт е поставила Джордж в ръцете си – той е обърнат навън, така че да го покаже на света. Все пак в ръцете й лежи бъдещия крал на Великобритания.   Родена на 2 май 2015 г. Кръстена на 5 юли 2015 г.   При кръщенето на Шарлот Ууд веднага намира разлики с това на принц Джордж. Тук вече майката знае какво ще се случи и е много по-спокойна и уверена в себе си. Да бъдеш кръстен е символично събитие от изключително значение за цялото кралско семейство, но този път тя го приема като част от рутината на кралския живот, като нещо напълно нормално и формално. Според Ууд кръщенето на принцеса Шарлот за Кейт по-скоро е нещо като възможност за събиране на цялото семейство. И това напълно се потвърждава от кадъра със съответната поза на Кейт Мидълтън на него.   „Това, което виждаме тук, са по-издигнатите и изпънати гордо назад рамене – израз на по-голямата увереност на Кейт“, обяснява Ууд. Тук тя е много по-малко притеснена и интровертна. Усмивката й е много по-ентусиазирана и оживена\", допълва още тя.   Друга ключова разлика, която доказва нарасналата увереност на Кейт, е и присъствието на бебешката количка, с която Кейт вози Шарлот преди и след церемонията.   Роден на 23 април 2018 г. Кръстена на 9 юли 2018 г.   „Любопитен факт около кръщенето на принц Луи е, че Кейт Мидълтън пристига с него в църквата, носейки го на ръце по същия начин, както и принц Джордж. Това издава фактът, че Кейт чувства, че бебето е малко по-крехко и се нуждае от нейната защита и опора“, споделя Ууд.   \"На излизане от църквата главата на Кейт е наведена надолу. Тази позиция дава възможност на щастливата майка да почувства по-близо до себе си тялото на рожбата си“, пояснява още експертът по невербална комуникация.   На всички снимки обаче Кейт винаги излъчва чисто щастие, а усмивката й сияе като същински диамант, твърди Пати Ууд.", "date": "2018.07.11", "title": "Ето какво ни казва езикът на тялото на Кейт при кръщенетата на трите й деца (Снимки)"}
{"url": "http://epicenter.bg/article/Melaniya-otkradna-vnimanieto-ot-izyavlenieto-na-Tramp-/158931/10/99", "text": " отново открадна  на  . Тя придружаваше съпруга си  , който говори пред репортери, преди да се отправи на едноседмична обиколка, която включва срещата на високо равнище на  , двустранни срещи във Великобритания и срещата с Путин. бе облечена в червена блуза, която перфектно очертаваше формите ѝ, комбинирана с бежова пола с висока талия, с дължина до глезените. Перфектната ѝ  завършваше с обувки на висок ток, в същия цвят като   – мечта за всяка дама.   Източник: Дарик", "date": "2018.07.11", "title": "Мелания открадна вниманието от Тръмп на изявление преди срещата на НАТО (Снимки)"}
{"url": "http://epicenter.bg/article/Megan-Markal-smeni-tri-toaleta-za-edin-den--Snimki-/158934/10/84", "text": "Херцогинята на Съсекс имаше напрегнат ден. След честванията на Кралските военновъздушни сили в Лондон, дватамата с Хари заминаха за Дъблин.   36-годишната Меган първо бе облечена в стилна черна рокля Dior. На тръгване за Дъблин обаче тя смени тоалета с елегантна блуза и права пола в тъмнозелено на Givenchy, съчетани със светлокафява чанта и обувки в същия цвят.   По-късно същия ден тя се появи отново в черно, но този път тоалетът бе на Емилия Уикстед, пише Дир.бг. За градинското парти в резиденцията на бритнаския посланик в Иралндия Меган избра рокля с дебели презрамки и квадратно деколте с дължина под средата на прасеца. Тя бе прибрана в талията с широк колан с панделка.   Ансамбълът бе завършен с малък клъч Givenchy, обувки на висок ток, леко изрязани в задната част и обеци от любимата ѝ марка Birks. Меган бе сменила и прическата си. След като косата ѝ бе прибрана в нисък кок, за градинското парти тя бе спусната и разделена на път от дясната страна.   След срещата с министър-председателя Лео Варадкар, двойката се насочи към градинското парти на посланика, на което принц Хари държа реч и каза няколко думи на ирландски.", "date": "2018.07.11", "title": "Меган Маркъл смени три тоалета за един ден (Снимки)"}
{"url": "http://epicenter.bg/article/Mika-Stoichkova-poluchi-neveroyatna-iznenada-na-30-iya-si-rozhden-den--Snimki-/158937/10/99", "text": "\r\n Голямата дъщеря на Христо Стоичков - Михаела, получи страхотна изненада за рождения си ден. \r\n \r\n Мика навърши 30 години, а от клипчета и снимки, публикувани в профила ѝ в Инстаграм, става ясно, че звездната дъщеря е била зарадвана със страхотен подарък. Докато Мика си хапва на открито в Маями, където живее, към нея в гръб неочаквано се приближава сестра ѝ Христина. Мика е толкова изненадана от появата на по-малката ѝ сестра, че се хвърля веднага в обятията ѝ. \r\n   \r\n Серия от снимки пък показва как Христина е вдигнала кака си на ръце, а след това я потапя в близкия фонтан. Към кадрите Мика е написала шеговито на английски, че на 30-ия си рожден ден е била кръстена и благодари на кръстницата си, като е тагнала сестра си. \r\n   \r\n Михаела Стоичкова е голямата дъщеря на футболната легенда Христо Стоичков. Тя живее в САЩ заедно с дъщеря си Миа и баща ѝ Айкут. По-малката дъщеря на Стоичков е омъжена за хърватина Лука Белич, който е бивш тенисист. \r\n   \r\n Източник: Дир.бг \r\n   \r\n     \r\n", "date": "2018.07.11", "title": "Мика Стоичкова получи невероятна изненада на 30-ия си рожден ден (Снимки)"}
{"url": "http://epicenter.bg/article/Prints-Hari-podari-na-tretoto-dete-na-Uilyam-i-Keyt-parvoto-izdanie-na--quot-Mecho-Puh-quot-/158953/10/99", "text": "Принц Хари се представи подобаващо на кръщенето на най-малкото дете на брат си Уилям. Малкият Луис прие християнската вяра, а херцогът и херцогинята на Съсекс бяха сред доста тесния кръг присъстващи на церемонията.   Стана ясно и какъв подарък е избрал принц Хари за своя племенник. Скъп, ценен и наистина интересен - като за кралски наследник. Като поотрасне, принц Луис ще чете любимата на милиони деца книга \"Мечо Пух\", но от издание за 8000 паунда, пише Канал 3.   Това всъщност е първата излязла от печат книга на английския автор Алън Александър Милн през 1926 г., разказваща за приключенията на симпатичния мечок и неговия приятел Кристофър Робин. Чичото е вдъхновен от идеята да създаде малка библиотека за своите племенници, която да съдържа единствено първите издания на найпопулярните детски книжки. Самият той също е запален по тези произведения, така че със сигурност ще им помага и в четенето.", "date": "2018.07.11", "title": "Принц Хари подари на третото дете на Уилям и Кейт антикварно издание на \"Мечо Пух\""}
{"url": "http://epicenter.bg/article/Modni-krititsi-ot-Ostrova-oplyuha-oblekloto-na-Megan-za-krashteneto-na-prints-Lui--Snimki-/158957/10/84", "text": "Третото дете на херцозите на Кеймбридж принц Уилям и Кейт Мидълтън бе кръстено в началото на тази седмица на частна церемония в двореца \"Сейнт Джеймс\" в Лондон. На празника бяха поканени само най-близките роднини на щастливите родители.    Няма как да не обърнем внимание на значително освежената майка на малкия принц Луи. По време на последната си официална поява - на сватбата на принц Хари и Меган Маркъл, тя изглеждаше леко изтощена и уморена.    За важното събитие Кейт Мидълтън бе избрала светъл тоалет на световноизвестния дизайнер Alexander McQueen и елегантна шапка на Jane Taylor. С тоалета си тя успя да засенчи всички гости, които уважиха събитието.    Доста стилно се бе облякла и майката на херцогинята. За кръщенето на третия си внук Карол Мидълтън избра синя рокля на Suzannah и ефектна шапка в същия цвят.    Единствената, който се поизложи с тоалета си, беше херцогинята на Съсекс Меган Маркъл. Тя заложи на елегантна маслинено зелена рокля на  Ralph Lauren, която в съчетание със смуглата й кожа изглеждаше малко мрачно за такъв светъл празник. На главата си съпругата на принц Хари носеше шапка на Stephen Jones. Елегантните обувки на висок ток, чантичката и ръкавиците й също бяха в маслинено зелено.    Херцозите на Съсекс се бяха подготвили добре за празника. Принц Хари подари на племенника си рядко издание на книгата на Алън Милн \"Мечо Пух\" на стойност над 8 000 долара.    Въпреки че обстановката на кръщенето на малкия принц Луи бе непринудена, събитието се проведе според всички кралски традиции.   Източник: Блиц", "date": "2018.07.11", "title": "Модни критици от Острова оплюха облеклото на Меган за кръщенето на принц Луи (Снимки)"}
{"url": "http://epicenter.bg/article/Megan-Markal-vpechatli-irlandtsite-s-izbora-si-na-toaleti-prez-vtoriya-den-ot-ofitsialnata-vizita/158965/10/84", "text": "\r\n Херцогът и херцогинята на Съсекс впечатлиха на първата си чуждестранна визита като омъжена двойка. \r\n   \r\n Младоженците започнаха втория ден от визитата си в Дъблин със среща с президента Майкъл Хигинс. Меган и Хари много обичат кучета, както и семейството на ирландския президент. \r\n   \r\n Меган отново показа елегантен стил с черно кадифени обувки на висок ток и чанта Fendi и рокля в сиво на дизайнера Ролан Море. \r\n   \r\n Роклята много добре подчертаваше елегантната физика на Меган. тя отново бе с деколте тип \"лодка\" и леко разкроен в долната част 7/8 ръкав с цепка. Тоалетът продължаваше по тялото до ханша, където се спускаше свободно и асиметрично надолу. \r\n   \r\n След срещата двойката много бързо се преоблече, преди да се отправи към най-голямата спортна организация в Ирланадия. \r\n \r\n \r\n \r\n Меган избра черен костюм от сако и панталон, съчетан с бяла тениска, черни обувки на висок ток и клъч. \r\n   \r\n Източник: Дир.бг \r\n", "date": "2018.07.11", "title": "Меган Маркъл впечатли ирландците с избора си на тоалети през втория ден от официалната визита"}
{"url": "http://epicenter.bg/article/megan/158972/10/84", "text": "Принц Хари и съпругата му Меган направиха първата си официална визита в чужбина. Младоженците прекараха два дни в Ирландия, където внукът на кралица Елизабет Втора затвърди международните отношения между двете страни, разговаряйки с политици и общественици.    Най-новият член на британското кралско семейство, херцогинята на Съсекс, също допринесе за укрепване на връзките между Великобритания и Ирландия...     Съпругата на принц Хари бе похарчила   Сумата е колосална, предвид факта, че        \r\n \r\n \r\n \r\n На следващия ден от визитата си Меган направи същински фурор. Херцогинята смени  . Младоженците изпълниха няколко ангажимента още преди обяд. И така, 36-годишната актриса привлече погледите, започвайки деня в рокля на френския дизайнер Роланд Мурет. Тя и съпругът й посетиха  Меган е отколешна почитателка на бутика на Mouret's, затова бе подбрала рокля на марката за 1350 паунда, съчетавайки я с велурени обувки на дизайнера Фенди (на цена около 3850 паунда). Аксесоарите на херцогинята подчертаваха нейната елегантност - чифт диамантени обеци с цена 6886 паунда.   Преди да отпътува от Дъблин бившата актриса отново се преоблече,  Сакото и панталона от Givenchy в черен цвят струват 2500 паунда. Обувките на висок ток пък са на цена 268 паунда, купени от Сара Флинт.    Под изрязания блейзър Меган носеше колан с кожена яка и златна закопчалка отново на Givenchy. Цената му е 310 паунда. Чантичката й за 1,690 паунда пък бе дело на дизайнерката на сватбената й рокля.   *** Първото международно посещение на Меган Маркъл се следеше зорко от модни критици по целия свят. В последните два дни херцогинята доказа, че се учи бързо и само за няколко месеца се е вписала идеално в монархическия начин на живот. Ето защо  , показвайки на преден план нейната елегантност и модерно излъчване.     ", "date": "2018.07.11", "title": "Гардеробът на Меган Маркъл за двудневната визита в Ирландия надхвърля колосалните 26000 паунда "}
{"url": "http://epicenter.bg/article/Velikobritaniya-globyava--Feysbuk--s-565-hilyadi-evro-zaradi-skandala-s-lichnite-danni/158913/7/0", "text": "565 хиляди евро - с толкова британският регулаторен орган за защита на личните данни смята да глоби Фейсбук. Това е максималният размер на санкция, която може да бъде наложена.   Според британските експерти, социалната мрежа не е успяла да се справи с изтичането на чувствителна информация през консултантската компания „Кеймбридж Аналитика“, съобщи БНТ.   От Фейсбук обявиха, че ще коментират намерението за глобата „скоро“. През март стана ясно, че личните данни на милиони потребители на социалната платформа са използвани неправомерно. Информацията е събирана през приложение, създадено за „Кеймбридж Аналитика“. Консултантската компания, работила и за президента Доналд Тръмп, е използвала данните основно за политическа реклама.   Скандалът доведе до редица мерки, които Фейсбук предприе, за да защити личните данни на потребителите си. Регулаторният орган на Острова изрази и опасения, че политически партии си \"купуват\" лична информация от \"брокери на данни\" и призова 11-те най-големи формации да одитират базите си данни.", "date": "2018.07.11", "title": "Великобритания глобява „Фейсбук“ с 565 хиляди евро заради скандала с личните данни"}
{"url": "http://epicenter.bg/article/Donald-Tramp--Germaniya-e-zalozhnik-na-ruskiya-gaz-/158919/7/0", "text": "Президентът на САЩ Доналд Тръмп нападна Германия в началото на срещата на високо ниво на НАТО в Брюксел в сряда, като заяви, че „неподходящата“ газова сделка с Москва я е направила „заложник“ на Русия, предава AFP, цитирана от Агенция \"Фокус\".  „Германия е заложник на Русия, защото получава толкова много енергия от нея“, заяви Тръмп на закуската с генералния секретар на НАТО Йенс Столтенберг.  „Те плащат милиарди долари на Русия, а ние трябва да ги защитаваме от Русия,“ мотивира се американският президент.  Вчера генералният секретар на НАТО Йенс Столтенберг предупреди, че страните-членки на Европейския съюз и Канада трябва да увеличат военните си разходи на 226 милиарда долара до 2024 година.   Президентът на САЩ Доналд Тръмп обяви по време на срещата на върха на страните членки на НАТО в Брюксел, че е \"неуместно\" и \"нечестно\" Европа да харчи твърде малко за отбрана, докато САЩ защитават Стария континент от Русия благодарение на по-големите си военни разходи. Тръмп посочил, че САЩ \"защитават европейските страни от Русия\", изразявайки несъгласие във връзка със строителството на газопровода \"Северен поток-2\", който ще свързва Германия и Русия през Балтийско море. Американският държавен глава  изтъкна, че Германия е \"пленена от Русия\" и че след като проектът за газопровод бъде завършен, Русия в крайна сметка щяла да контролира 70 на сто от територията на Германия, което според Тръмп е \"много лошо за НАТО\". Тръмп също така смята, че САЩ и американските данъкоплатци \"плащат много пари\", за да защитават всички.  ", "date": "2018.07.11", "title": "Тръмп изригна: Германия е заложник на руския газ и това е много лошо за НАТО!"}
{"url": "http://epicenter.bg/article/Merkel-otgovori-na-kritikite-na-Tramp--Vodim-samostoyatelna-politika/158958/7/0", "text": "Канцлерът на Германия Ангела Меркел отговори на нападките на американския президент Доналд Тръмп, че ФРГ е заложник на Русия в светлината на сделката за „Северен поток 2“, предава ТАСС, цитирана от Агенция \"Фокус\".  „Добре е, че Германия може да води самостоятелна политика“, заяви Меркел при пристигането си в Брюксел за срещата на високо ниво на НАТО.  По-рано стана ясно, че Доналд Тръмп ще проведе среща очи в очи с германския канцлер Ангела Меркел на полето на срещата на високо ниво на НАТО в Брюксел в сряда.  Срещата идва, след като американският държавен глава разкритикува остро Германия преди началото на форума на Алианса за това, че не отделя достатъчно средства за отбрана и за зависимостта й от руския природен газ.  След Меркел, президентът на САЩ ще се срещне с френския си колега Еманюел Макрон. Очаква се двете срещи да се проведат при затворени врата.  ", "date": "2018.07.11", "title": "Меркел отговори на критиките на Тръмп: Водим самостоятелна политика"}
{"url": "http://epicenter.bg/article/Slovakiya-izbra-F-16-pred--Gripen--zamenya-ruskite-MiG-29/158964/7/0", "text": "Правителството на Словакия постигна съгласие да закупи 14 американски изтребителя Ф-16, с които ще замени руските МиГ-29, обяви военното министерство на страната, цитирано от \"Ройтерс\" и Нюз.бг.  Словакия предпочете нови изтребители Ф-16 от Lockheed Martin пред шведски \"Грипен\". В публикувания анализ на военното министерство преди решението на кабинета се отбелязва, че американските самолети са по-модерни и по-добри.  В края на миналия месец Словакия отложи решение за подмяна на остарелите руски самолети МиГ-29 с американски изтребители Ф-16 или шведски \"Грипен\". Първоначално военното министерство трябваше да представи анализ на двата варианта до 29 юни за правителствено одобрение, но министър-председателят Петер Пелегрини обяви, че това е много голямо решение, за да се взема под натиск.  Словакия, член на НАТО, има договор с Русия за поддръжка на 12 самолета МиГ-29 до есента на 2019 г. Договорът е на стойност между 20 и 50 милиона евро на година, според който дузина руски техници са базирани в словашка военновъздушна база. Сделката ще трябва да бъде удължена и след сключването на споразумение за закупуване на нови самолети, докато изтребителите бъдат доставени.  За доставянето на нови изтребители \"Грипен\" ще са необходими 18 до 24 месеца, а за Ф-16 - до 2023 г., съобщи Ярослав Над, словашки анализатор.  Словакия планира да отдели 6,5 милиарда евро до 2030 г. за модернизиране на армията.  ", "date": "2018.07.11", "title": "Словакия избра Ф-16 пред „Грипен”, заменя руските МиГ-29"}
{"url": "http://epicenter.bg/article/Stoltenberg--Ne-e-rabota-na-NATO-da-reshava-za--quot-Severen-potok-quot-/158967/7/0", "text": "Не е работа на НАТО да решава за разширението на газопровода \"Северен поток\", заяви генералният секретар на пакта Йенс Столтенберг. Той отбеляза, че сред съюзниците има разногласия по този проект.  Има различни виждания, това е добре известно, но НАТО не решава. Имаме отношение към енергийната сигурност, доколкото тя е свързана с общата сигурност. Държим на разнообразяването на източниците на енергийните доставки, за да има устойчивост, поясни Столтенберг пред журналисти. По-рано днес президентът на САЩ Доналд Тръмп порица Германия, че иска разширяване на газопровода и плаща милиарди за руски газ, докато САЩ плащат милиарди за защитата на Европа от Русия.  По думите на Столтенберг в НАТО има разногласия по различни въпроси – търговски, за опазването на природата, за отбранителните разходи. Очаквам да постигнем съгласие по основното, че заедно сме по-силни и способни да защитим всеки съюзник, посочи той преди началото на двудневната среща на държавните и правителствените ръководители на страните от алианса в Брюксел.  Изправени сме пред невиждани заплахи за сигурността, имаме и разногласия. Много е важно да покажем, че НАТО напредва и е в състояние да постига повече. Уверен съм, че въпреки разногласията, ще приемем решения и ще постигнем напредък по готовността на нашите войски, способността да се противопоставим на терористите, да бъдем готови за целта с осъвременяването на командните структури.  Най-важният ще бъде може би въпросът за разходите за отбрана. След десетилетия на бюджетни ограничения, равни на стотици милиарди долари, сега виждаме поемане в обратната посока. Всички съюзници увеличават разходите, очакваме Европа и Канада да постигнат разходи за отбрана от 266 милиарда долара до 2024 г., на прав път сме, заяви Столтенберг.  По повод днешната си закуска с президента на САЩ Столтенберг коментира, че президентът говори прямо. Всички сме съгласни за нуждата от справедлива подялба на разходите в НАТО, посочи генералният секретар. Очаквам открит и честен разговор за разходите, препотвърждение на обещанието да харчим повече за отбрана, както и да се признае постигнатият напредък, добави той.  По повод Афганистан генералният секретар посочи, че посланието към талибаните е, че НАТО остава в страната. Ще останем и ще продължим да подкрепяме местните сили за сигурност. Посланието ни е, че талибаните няма да спечелят на бойното поле, затова трябва да седнат на масата за преговори, каза Столтенберг.    ", "date": "2018.07.11", "title": "Столтенберг: Не е работа на НАТО да решава за \"Северен поток\""}
{"url": "http://epicenter.bg/article/Budapeshta--Shte-prodalzhim-da-blokirame-integratsiyata-na-Ukrayna-v-NATO-/158968/7/0", "text": "Правителството на Унгария ще продължи да блокира опитите на украинските власти да се интегрират в НАТО заради нарушения на правата на националните малцинства в Украйна, предава ТАСС, цитирана от Агенция \"Фокус\".  Това се казва в публикувано в сряда заявление от официалния представител на Министерството на външните работи на Унгария Тамаш Менцер във връзка с провежданата в Брюксел среща на върха на НАТО, на която бе поканен украинският президент Петро Порошенко.  „Позицията на Унгария по отношение на Украйна не се е променила“, се казва в заявлението. Докато украинските власти продължават да притесняват етническите малцинства и не възстановят правата, от които са ги лишили по-рано, правителството на Унгария ще продължи да блокира стремежите на Украйна да се интегрира в евроатлантическите структури, поясни представителят на унгарското МВнР.  „Унгарското правителство също няма да дава съгласие за провеждането на всякаква среща на високо ниво или на ниво министри между Украйна и НАТО и ще налага вето на съвместните двустранни заявления на НАТО и Украйна“, добави Менцер.  ТАСС припомня, че на 25 септември 2017 година Петро Порошенко е утвърдил поправки в Закона „За образованието“, които предвиждат от 2018 година часовете с преподаване на предмети на „езиците на националните малцинства“ ще останат само в началното училище.  Обучението в средното училище и висшите учебни заведения ще се провежда изключителни на украински език. Протест във връзка с тези действия са изразили, според руската агенция, Румъния, България, Унгария, Гърция, Молдова, Полша, Русия и други страни.  ", "date": "2018.07.11", "title": "Будапеща: Ще продължим да блокираме интеграцията на Украйна в НАТО "}
{"url": "http://epicenter.bg/article/Trenyorat-na-spasenite-v-Tayland-momcheta---geroy-bez-grazhdanstvo/158969/7/0", "text": "Получилият образованието си в будистки манастир 25-годишен треньор по футбол на спасените от пещерата в Тайланд момчета сега е национален герой.  Агенцията отбелязва, че той, както и три от децата, обаче нямат гражданство.  Еккапол Чантауон е един от 400-те хиляди апатриди в Тайланд, сочат данните на Върховния комисариат на ООН за бежанците.  Сраженията между етнически групи и армията в съседна Мианма са една от основните причини за големия брой хора без гражданство, които в много случаи живеят от години в лагери в пограничните зони между двете държави.  Основателят на футболния клуб, в който играят момчетата, Ноппарат Кантавон се надява, че породената в Тайланд емоция от драмата ще доведе до осъзнаване на проблема на апатридите и ще ускори административните производства на тези млади хора.  Освен треньора Еккапол, три деца от групата също са апатриди: Адул, известен повече с псевдонима си \"Дул\", Монкол, наричан \"Марк\", и \"Порнчай\", наричан \"Тее\".  Поради липсата на гражданство те нямат паспорт, което означава, че за тях е невъзможно да отидат в Англия, за да гледат мач на \"Манчестър Юнайтед\" въпреки отправената вчера от английския футболен клуб покана, след като бе обявено тяхното спасяване.  \"Да получат тайландско гражданство е най-голямата надежда на момчетата. В миналото те имаха проблеми с мачове в чужбина заради ограниченията на придвижването на апатридите\", разкрива Кантавон. \"Те не могат и да станат професионални футболисти\", подчертава той.  Апатридите често получават образование и биват интегрирани в местния живот като Еккапол, прекарал юношеството си в манастир, който е често избирано решение на въпроса с образованието за бедните семейства в Тайланд. Те обаче не могат да сключат законен брак, да бъдат наети на работа или да си отворят банкова сметка, да притежават имущество или да гласуват.  Тайланд пое ангажимента да регистрира всички апатриди до 2024 г., но ситуацията продължава да бъде неясна.  \"Този проблем, с който се сблъскват няколко от момчетата от пещерата, трябва да напомни на Тайланд за броя на апатридите в страната\", заяви Порнпен Конкачонкиет от тайландския клон на правозащитната организация \"Амнести Интернешънъл\".  Послушник в манастир от 10-годишна възраст, младият футболен треньор е от етническата група таи луе, която има силно присъствие в района на границата между Тайланд и Мианма.    ", "date": "2018.07.11", "title": "Треньорът на спасените в Тайланд момчета - герой без гражданство"}
{"url": "http://epicenter.bg/article/Salvini-iska-poveche-garantsii-predi-da-dopusne-novi-migranti-v-Italiya/158978/7/0", "text": "Италианският министър на вътрешните работи Матео Салвини поиска днес гаранции преди да позволи на кораб на италианската брегова охрана, спасил 60 мигранти, да акостира в пристанище на територията на страната, предаде Франс прес, цитирана от Новини.бг.  Някои от 67-те мигранти, които бяха прехвърлени на борда на плавателния съд \"Дичоти\", са подозирани в бунт срещу екипажа на спасилия ги край бреговете на Либия италиански кораб \"Вос Таласа\" поради страх да не бъдат върнати на либийска територия, посочва агенцията.  След получени заплахи, екипажът на \"Вос Таласа\" е бил принуден да се затвори в контролната зала на кораба и се свързал с разположения в Рим морски помощен център, за да бъде решена ситуацията, съобщиха италиански медии.  Салвини заяви днес пред журналисти, че за момента властите няма да допуснат \"Дичоти\" до пристанище на италианска земя, изтъквайки аргумента, че евентуалните \"автори на заплахи и агресия няма да се озоват в хотел, а в затвора\".  Според разпространена от медии информация \"Дичоти\" въпреки това е акостирал в сицилианското пристанище Трапани вчера рано следобед.  Заемащият от 1 юни тази година поста на вътрешен министър, който освен това е вицепремиер и лидер на крайнодясната партия \"Лига\", реши преди около месец да забрани достъпа до италианските пристанища на неправителствените организации, които помагат на мигранти в Средиземно море - позиция, която бележи новата твърда линия на Италия по въпроса с миграцията, припомня Франс прес.  \"Няма да разреша никакво дебаркиране преди да получа гаранции за италианците, че отклонилите кораб посредством насилие престъпници, които не са бежанци, ще прекарат известно време в затвора и ще бъдат върнати у дома възможно най-скоро\", каза Салвини.  ", "date": "2018.07.11", "title": "Салвини иска повече гаранции преди да допусне нови мигранти в Италия"}
{"url": "http://epicenter.bg/article/Donald-Tusk-kam-Donald-Tramp--Molya--uvazhavayte-sayuznitsite-si--nyamate-chak-tolkova-mnogo/158981/7/0", "text": "Напрежението между Вашингтон и Брюксел продължава да ескалира, след като председателят на Европейския съвет Доналд Туск предупреди президента на САЩ Доналд Тръмп да уважава съюзниците си, защото няма чак толкова много такива, предава Sputnik, цитиран от \"Фокус\". „Скъпа Америка, уважавай съюзниците си, в крайна сметка нямаш чак толкова много“, заяви Туск обръщайки се към американския президент по време на церемонията за подписването на съвместната декларация за сътрудничество между ЕС и НАТО. Той допълни, че САЩ никога няма да намерят по-добър съюзник от Европа. Туск нападна Тръмп и за това, че „критикува Европа почти ежедневно“. Критиките на Доналд Туск идват, след коментарите на Доналд Тръмп за това, че държавите от ЕС, които са членки и на НАТО, не харчат достатъчно пари за отбраната си, докато САЩ ги пази за собствена сметка.  ", "date": "2018.07.11", "title": "Туск към Тръмп: Скъпа Америка, уважавай съюзниците си, нямаш чак толкова много!"}
{"url": "http://epicenter.bg/article/Makron-i-Putin-se-sreshtat-na-finala-na-Svetovnoto-po-futbol/158983/7/0", "text": "Президентът на Франция Еманюел Макрон ще се срещне с руския си колега Владимир Путин и ще проведе разговори с него в неделя, по време на визитата си в Москва, за да гледа на живо финала на Световното първенство по футбол, заяви негов съветник пред AFP, цитиран от \"Фокус\".  Срещата ще бъде ден преди тази на Владимир Путин с президента на САЩ Доналд Тръмп в Хелзинки, която ще бъде тяхната първа двустранна среща на върха.  ", "date": "2018.07.11", "title": "Макрон и Путин гледат заедно финала на Световното по футбол"}
{"url": "http://epicenter.bg/article/ES-i-Velikobritaniya-s-ambitsiyata-da-saberat-1-mlrd--evro-za-Balkanite-/158986/7/0", "text": "Евросъюзът и Великобритания се ангажираха да увеличат подкрепата си за Западните Балкани, като заделят общо над 200 млн. евро и опитат да съберат милиард, съобщи \"Болкан инсайт\" след среща на върха в Лондон.  На събитието, което е част от Берлинския процес и на което бе поканен и премиерът Бойко Борисов, европейските лидери казаха, че подкрепата ще е основно за повишанане на сигурността и инвестициите и борба срещу организираната престъпност.  Усилията на ЕС и Великобритания (домакин на петото издание, след като Лондон заяви ангажимент към региона въпреки Брекзит) са насочени към страните от Западните Балкани, които не са членки на ЕС, т.е. повечето в региона - Сърбия, Босна и Херцеговина, Черна гора, Албания, Косово и Македония. Политическата криза в Обединеното кралство обаче стана повод както за притеснение от страна на балканските лидери, че ще останат на заден план в дневния ред на домакините, така и на шегите на анализатори, че балканските политици пристигат в Лондон, за да изнесат на премиера Тереза Мей лекция за стабилността.  Какво всъщност бе договорено  Фокусът на срещата тази година бяха икономическата стабилност, насърчаването на предприемачеството и укрепването на сътрудничеството в сигурността.  За тези цели ЕС обяви, че ще създаде нов \"гаранционен инструмент\" за стимулиране на частните инвистиции, включително в стартъп индустрията, инфраструктурата и социалния сектор, в началото на 2019 г. Идеята е да бъдат събрани чрез него до 150 млн. евро за две години с потенциала те да привлекат \"до един милиард евро инвестиции\" в устойчиво социалноикономическо развитие и регионална интеграция.  На срещата бяха обсъдени и създаването на Транспортна общност - организация със седалище в Белград, чиято цел е да хармонизира законодателството в сектора на страните от региона - и плановете за Регионална икономическа зона, обсъждана и на предишни срещи от Берлинския процес. Западните Балкани също така се съгласиха да работят заедно за справяне с общите проблеми в сигурността и за борба с трафика на оръжия.  Британският премиер Тереза Мей каза преди началото на срещата, че Лондон ще запази ангажимент си към региона, а \"Даунинг стрийт\" обяви в деня на форума, че средствата за Западните Балкани почти ще се удвоят за периода 2020-2021 г. За тези две години те ще са около 80 млн. лири (90 млн. евро) при 41 млн. за 2018-2019 г.  Според \"Ройтерс\" британският ангажимент включва повече пари за киберсигурност и дигитално образование и удължаване на мандата на Панбалканските стратегически сили на Великобритания, чийто мандат се удължава с една година.  Критики  Преди еврокомисарят за разширяването Йоханес Хан да отправи критики към тези държави, върховният представител на ЕС във външната политика Федерика Могерини приветства \"забележителните резултати\", постигнати от страните, включително по трудни двустранни въпроси. \"Западните Балкани стабилно се движат напред. И днес препотвърждаваме, че сме всички заедно в региона по този път, като споделяме ангажимента си към общото си бъдеще\", каза още тя.  Журналисти, присъствали на събитието, също отправиха забележки, но към британските организатори на събитието заради нежеланието им да отговарят на въпроси, свързани със Западните Балкани, а само да коментират кризата в Лондон, помрачила срещата, и очакванията за срещата в НАТО и действията на американския президент Доналд Тръмп.  Застъпниците на Берлинския процес казват, че той вече е постигнал много в региона, подкрепяйки интеграцията, подобрявайки енергийни и транспортни връзки и създавайки контакти между гражданското общество и младите. Критици отбелязват, че много от финансовите ангажименти от предишни години така и не са били изпълнени.", "date": "2018.07.11", "title": "ЕС и Великобритания с амбицията да съберат 1 млрд. евро за Балканите "}
{"url": "http://epicenter.bg/article/Tramp-sled-sreshtata-s-Merkel--Provedohme-strahoten-razgovor--/158987/7/0", "text": "Президентът на САЩ Доналд Тръмп проведе разговори с германския канцлер Ангела Меркел в кулоарите на срещата на върха на НАТО в Брюксел, часове след като яростно разкритикува германската политика за отбранителни разходи и вноса на газ от Русия, предава Reuters, цитирана от Агенция \"Фокус\".  Тонът на техните коментари, след като проведоха съвместно изявление пред журналисти след срещата, беше делови.  „Проведохме страхотна среща. Обсъдихме военните разходи, както и търговията“, заяви Тръмп.  „Имаме много, много добра връзка с канцлера. Имаме страхотни отношения с Германия“, допълни той, пояснявайки, че е изразил притесненията си за новия газов тръбопровод от Русия към Германия (\"Севеирен поток 2\", бел. ред.).  Меркел на свой ред заяви, че е обсъдила миграцията и търговията с американския президент, както и че очаква бъдещи контакти, тъй като САЩ остават основен партньор на Германия.  По-рано днес Тръмп обяви, че ФРГ е заложник на Русия в светлината на сделката за „Северен поток 2“ и че плаща милиарди на Русия за природния газ, а не иска да повиши разходите си за отбрана в рамките на НАТО.  Меркел му отговори, че е „добре, че Германия може да води самостоятелна политика“.  ", "date": "2018.07.11", "title": "Тръмп след срещата с Меркел: Проведохме страхотен разговор! "}
{"url": "http://epicenter.bg/article/Makron--Otslabvaneto-na-transatlanticheskite-vrazki-shte-struva-skapo-na-NATO--VIDEO-/158991/7/0", "text": "Според президента на Франция Еманюел Макрон отслабването на трансатлантическите връзки ще струва в дългосрочен план много по-скъпо на членовете на НАТО. Това заяви представител на Елисейския дворец по повод призивите на САЩ към европейските партньори да харчат повече за отбрана, предаде Ройтерс, цитирана от Нова тв.  Съюзниците на Доналд Тръмп се надяват той да подсили възпиращата мощ на алианса срещу Русия, докато американският президент постоянно казва, че САЩ плащат прекалено много за отбраната в НАТО, отбеляза агенцията.  При пристигането си в Брюксел за срещата на върха на алианса италианският премиер Джузепе Конте заяви, че НАТО трябва да укрепва сигурността на южните си граници, предаде ТАСС.  \"Италия участва в срещата на върха, за да потвърди своята лоялност към Северноатлантическия съюз, но също и за да издейства укрепване на южните граници\", каза той.  Според Конте от юг идва терористична заплаха, тъй като сред мигрантите на територията на ЕС може да проникнат и терористи.  ", "date": "2018.07.11", "title": "Макрон: Отслабването на трансатлантическите връзки ще струва скъпо на НАТО (ВИДЕО)"}
{"url": "http://epicenter.bg/article/NATO-pokani-Makedoniya-da-zapochne-pregovori-za-prisaedinyavane-kam-Aliansa/158993/7/0", "text": "НАТО покани    Това се отбелязва в приетата на срещата на върха на Алианса декларация.    Лидерите заявяват в документа, че балканската държава може да се присъедини към военния съюз след    В декларацията се подчертава, че Алиансът остава    Присъединяването на Черна гора към НАТО през миналата година и днешната ни покана към Бивша югославска република Македония (БЮРМ) ясно  , се казва в документа.   Ние решихме НАТО да   да се присъедини към Алианса, след като бъде постигнато приемливо решение по . Ние приветстваме историческото споразумение между Атина и Скопие за разрешаване на спора за името. В съответствие с нашата политика ние решихме да поканим правителството на Скопие да започне  , пише още в декларацията, в която се споменава и договорът за добросъседство между Македония и България.   \"Щом всички 29 страни - членки на НАТО, са дали подкрепа за започване на преговори за приемане Македония в НАТО, очакваме, че те ще направят същото и когато ще трябва да ратифицират Протокола за членство\", заявиха от правителството в Скопие, в отговор на въпрос дали очакват някой да се опита да блокира процеса.", "date": "2018.07.11", "title": "НАТО покани Македония да започне преговори за присъединяване към Алианса"}
{"url": "http://epicenter.bg/article/Stoltenberg-otgovori-na-Tramp--Ne-e-rabota-na-NATO-da-reshava-za--quot-Severen-potok-quot-/158996/7/0", "text": "  Не е работа на НАТО да решава за разширението на газопровода \"Северен поток\". Това заяви генералният секретар на пакта Йенс Столтенберг, като отбеляза, че сред съюзниците има разногласия по този проект, съобщава Би Ти Ви.  Има различни виждания, това е добре известно, но НАТО не решава. Имаме отношение към енергийната сигурност, доколкото тя е свързана с общата сигурност. Държим на разнообразяването на източниците на енергийните доставки, за да има устойчивост, поясни Столтенберг пред журналисти.   По-рано днес президентът на САЩ Доналд Тръмп порица Германия, че иска разширяване на газопровода и плаща милиарди за руски газ, докато САЩ плащат милиарди за защитата на Европа от Русия.  По думите на Столтенберг в НАТО има разногласия по различни въпроси – търговски, за опазването на природата, за отбранителните разходи. Очаквам да постигнем съгласие по основното, че заедно сме по-силни и способни да защитим всеки съюзник, посочи той преди началото на двудневната среща на държавните и правителствените ръководители на страните от алианса в Брюксел.  Изправени сме пред невиждани заплахи за сигурността, имаме и разногласия. Много е важно да покажем, че НАТО напредва и е в състояние да постига повече. Уверен съм, че въпреки разногласията, ще приемем решения и ще постигнем напредък по готовността на нашите войски, способността да се противопоставим на терористите, да бъдем готови за целта с осъвременяването на командните структури.  Най-важният ще бъде може би въпросът за разходите за отбрана. След десетилетия на бюджетни ограничения, равни на стотици милиарди долари, сега виждаме поемане в обратната посока. Всички съюзници увеличават разходите, очакваме Европа и Канада да постигнат разходи за отбрана от 266 милиарда долара до 2024 г., на прав път сме, заяви Столтенберг.  По повод днешната си закуска с президента на САЩ Столтенберг коментира, че президентът говори прямо. Всички сме съгласни за нуждата от справедлива подялба на разходите в НАТО, посочи генералният секретар. Очаквам открит и честен разговор за разходите, препотвърждение на обещанието да харчим повече за отбрана, както и да се признае постигнатият напредък, добави той.  По повод Афганистан генералният секретар посочи, че посланието към талибаните е, че НАТО остава в страната. Ще останем и ще продължим да подкрепяме местните сили за сигурност. Посланието ни е, че талибаните няма да спечелят на бойното поле, затова трябва да седнат на масата за преговори, каза Столтенберг.", "date": "2018.07.11", "title": "Столтенберг отговори на Тръмп: Не е работа на НАТО да решава за \"Северен поток\""}
{"url": "http://epicenter.bg/article/Zoran-Zaev--Makedoniya-stava-chast-ot-semeystvoto--kam-koeto-prinadlezhi-/158999/7/51", "text": "Министър-председателят на Македония Зоран Заев коментира новината, че Македония получи покана за започване на преговори за членство в НАТО, заявявайки че страната става част от семейството, към което принадлежи, предава македонската медия „Плюс Инфо“, цитирана от Агенция \"Фокус\".  Съобщението за поканата за Македония Заев получи, докато участваше в панела „Ангажименти на НАТО: Диалози на срещата на върха в Брюксел“, който се провежда в първия ден от срещата на НАТО в белгийската столица.  По време на панела македонският премиер отговори на няколко въпроса, заявявайки че Македония в последните години постоянно е работила за повишаване на стандартите и за прилагане на ценностите, които подхранват Алианса.  „Република Македония и досега, и занапред активно ще участва в мисиите на НАТО. Заедно с Алианса, нашата страна активно допринася в мисиите за преодоляване на глобалните заплахи, терористичните заплахи, както и заплахите на екстремизма“, заяви Заев.  ", "date": "2018.07.11", "title": "Зоран Заев: Македония става част от семейството, към което принадлежи "}
{"url": "http://epicenter.bg/article/Benyamin-Netanyahu-pristigna-v-Moskva-za--mnogo-vazhni--razgovori-s-Vladimir-Putin-/159003/7/0", "text": "Министър-председателят на Израел Бенямин Нетаняху пристигна в Москва в сряда за разговори с президента на Русия Владимир Путин – част от дипломатическите усилия, фокусирани върху Сирия, дни преди срещата на върха между САЩ и Русия, пише израелското електронно издание The Times of Israel.  Нетаняху заяви, преди да излети за руската столица, че ще има „много важна среща“ с Путин в сряда, за да „обсъдим Сирия, Иран и нуждите на Израел в сигурността“.  „Много оценявам отличната директна връзка, без посредници, само между мен и руския президент“, заяви Нетаняху. „Много е важно за националната сигурност на израелската държава“.  Али Акбар Велаяти, старши съветник на иранския върховен лидер Аятолах Али Хаменей, също отпътува към Москва за среща с Путин.  САЩ и Израел са притеснени от нарастващото военно присъствие на Иран в Сирия, където Техеран предоставя ключова помощ на силите на президента Башар Асад.  Израел е заявил, че няма да позволи на Иран, или неговите шиитски съюзници, да установи постоянно присъствие в поствоенна Сирия. Напрежението край границата нарасна в последните месеци, след като Израел изстреля ракети срещи ирански цели в Сирия, в отговор на иранските ракети насочени към Израел.  ", "date": "2018.07.11", "title": "Бенямин Нетаняху пристигна в Москва за „много важни“ разговори с Владимир Путин "}
{"url": "http://epicenter.bg/article/S-moshten-skandal-za-pari-zapochna-sreshtata-na-varha-na-NATO-/159004/7/0", "text": "Срещата на върха на НАТО започна със скандал за пари. САЩ искат съюзниците да си поделят справедливо разходите за отбрана. Както и миналата година очаквано основния спор е свързан с разпределението на разходите в Алианаса.   В момента САЩ формира 71% от разходите за колективна сигурност. След очаквания брикзит 90% от бюджета на НАТО ще се формира от държави извън ЕС, което според американския президент е несправедливо.   Американският президент Доналд Тръмп започна деня си в Брюксел с остра атака към Берлин заради газопровода „Северен поток”, транспортиращ газ от Русия директно до Германия.   Германският Ангела Меркел не закъсня с отговора си към Тръмп: „Спомням си как преди години части от Германия бяха под руски контрол. С радост мога да кажа, че днес Федерална република Германия е единна и свободна. Ние водим самостоятелна политика и сами вземаме решения”.   „Германия е пленник на Русия, защото получава повечето си енергийни доставки от Русия. Така че от нас се очаква за защитаваме Германия, но те купуват тяхната енергия от Русия. Обяснете това. Знаете, че това не може да се обясни”, обяви Тръмп.   По време на работната закуска с генералния секретар на НАТО президентът на САЩ напомни, че заради анексирането на Крим от Русия САЩ увеличиха с 40 процента разходите си за укрепване на Източния фланг на алианса.   Тази година само 8 от 29 съюзници ще покрият изискването да отделят поне 2% от брутния си продукт за отбрана.   На фона на този спор за пари НАТО ще трябва да продължи финансирането си за Афганистан и след 2020, и да започне разговори за присъединяване на Македония, която ще влезе под новото име Северна Македония в Алианса като 30-та държава в съюза.", "date": "2018.07.11", "title": "С мощен скандал за пари започна срещата на върха на НАТО "}
{"url": "http://epicenter.bg/article/Letyashtiyat-holandets-s-premiera-v-Letniya-teatar-na-Varna/159000/6/0", "text": "На 12 юли 2018 в рамките на 92-рото издание на Международния музикален фестивал „Варненско лято“ в Летния театър в морската столица предстои премиерата на на романтичната опера „Летящият холандец“ от Рихард Вагнер.   Фестивалът, който е първият в България и един от първите в Европа и света, вече е с поглед към своя вековен юбилей.   В афиша на изключитело силната програма тази година, място намира и операта „Летящият холандец“,  по проект на Балканска оперна мрежа. Спектакълът е поверен на диригента от Виенската щатсопера Ерих Биндер.   „Макар че продукцията е в партньорство с Националния театър за опера и балет в Белград, съставът в тази постановка е изцяло с артисти от операта във Варна - Линка Стоянова, Гео Чобанов, Мирослав Христов, Людмил Петров, Бойка Василева. Това показва високата класа на нашия оперен театър, в който се изявяват певци, които с лекота се справят с една сериозна партитура, каквато е „Летящият холандец. В състава ни има имена, които са чест за афиша на много европейски театри“, споделя пред „Аз Буки“ директорът на Държавна опера Варна Даниела Димова. Режисурата е дело на Ивана Драгутинович (по режисьорска концепция на Деян Миладинович) от „Народно позорище“ в Белград- националния театър на Сърбия със 150-годишна история.", "date": "2018.07.11", "title": "Летящият холандец с премиера в Летния театър на Варна"}
{"url": "http://epicenter.bg/article/Dyche-vele-/158902/11/0", "text": "Първи оставка подаде министърът за Брекзит Дейвид Дейвис, а след него си тръгна и главният мотор на Брекзита Борис Джонсън. Те разбиха на пух и прах опитите на Тереза Мей да сплоти кабинета си около плана за едно по-меко излизане от ЕС. Ирландската граница, британската сметка, правата на гражданите - все важни теми преди Брекзита, които бяха премълчани преди референдума. Всяка една от тях е бариера, а всички заедно образуват стена. Но надежда има. (05.12.2017) Координираната оставка на двама от най-заклетите идеолози на Брекзита хвърля правителството на Мей в истински хаос и разбива надеждите, че през следващите седмици най-сетне ще започнат съдържателни разговори за условията на развода и за бъдещите отношения. Само преди няколко дни Тереза Мей се опита да притисне до стената изпокараните си министри и така да ги докара до някакво споразумение. Но този опит трагично се провали, както виждаме в момента. Сред британските консерватори цари тежък разнобой по въпроса какви изобщо да бъдат отношенията с ЕС след Брекзита. Привържениците на твърдия курс не приемат никакви компромиси, докато умерените депутати в Долната камара смятат, че планираният от опонентите им \"твърд Брекзит\" е истинска лудост. Над тази пропаст не може да се прехвърли никакъв мост. Премиерката се е вкопчила във властта, но никой не знае дали изобщо ще оцелее при един евентуален вот на доверие. Пази я единствено убеждението, че в момента никой друг освен нея не е в състояние да поеме отровната ѝ служба. Привържениците на твърдия курс нямат достатъчно парламентарна подкрепа. Ситуацията изглежда патова и безизходна. Цари хаос, а в парламента непрекъснато има брожения, които едва ли укрепват доверието на хората. Брекзитът разкъсва Великобритания и Консервативната партия и трови политическия дебат. ЕС вече от месеци призовава британското правителство да разговаря не само помежду си, а и с Брюксел. А в момента нещата отиват на още по-зле. Въпреки това Тереза Мей твърди, че плановете ѝ за по-меко излизане от Евросъюза били истински пробив. Да не забравяме обаче, че тези планове изхождат единствено от британските интереси и в този смисъл могат да послужат единствено като някаква основа за бъдещи преговори. Те са пъстра смесица между малко митнически съюз и парченце общ пазар по британски вкус и в тази си форма не е възможно да получат одобрение в ЕС. За да се оформи решение, което държавите от Евросъюза могат да преглътнат, ще бъдат необходими допълнителни британски отстъпки и преговори за детайлите. Тоест, дори да оцелее в сегашната битка срещу хардлайнерите, в един по-късен момент Тереза Мей може все пак да се препъне в нежеланието на Брюксел да ѝ даде всичко, което тя желае. За самия ЕС продължаващата неразбория в британското правителство е едно ненужно и нежелано допълнително бреме. В момента има по-важни неща от това да се занимаваш с трайните разпри на различните британски фракции по въпроса за Брекзита. Будещата много тревоги среща на върха на НАТО с американския президент Тръмп, не по-малко застрашителната среща между Тръмп и Путин, споровете около бежанската политика и възходът на популистите в Полша, Италия и Австрия всъщност би трябвало да погълнат цялото внимание и политическите сили на големите държави от ЕС. Вместо това обаче безплодните дебати около Брекзита изсмукват много енергия и време. А твърдите противници на ЕС във Великобритания сякаш изобщо не разбират световните процеси и в порив на безгранично самонадценяване вярват, че могат сами да се справят с всички предизвикателства. Правителството в Лондон все още не е в състояние да каже кой има думата по въпроса за Брекзита и кой точно представлява британската позиция в Брюксел. А докато трае това положение няма никакъв смисъл да се продължават преговорите. Ако обаче сега властта вземе някой от действителните идеолози на Брекзита, Европа може да се прости с всякакви надежди за работещо споразумение. Защото тези идеолози искат само едно: Великобритания да напусне ЕС с гръм и трясък, без никакво споразумение. Част от управляващата партия в Лондон сякаш като сомнамбул се движи към пропастта и никой в Европа не е в състояние да я предпази да не скочи в нея.    ( )", "date": "2018.07.11", "title": "Дойче веле: Битката за надмощие в Лондон води страната към пропастта"}
{"url": "http://epicenter.bg/article/Prof--Antoaneta-Hristova--Nyama-demografska-katastrofa--balgarite-shte-ni-ima--VIDEO--/158924/11/33", "text": "Няма демографска катастрофа, това е твърде силен термин. Българите ще ни има. Всички прогнози, даже най-негативните, не сочат намаляване на населението под 5 800 000. Около 6 млн. души се въртят най-негативните прогнози. Това каза в интервю за БГНЕС ръководителят на Института за изследването на населението и човека проф. Антоанета Христова.  Проф. Христова направи анализ на демографската ситуация в страната, очерта някои от негативните тенденции и причини за тях, както и възможни подходи за тяхното преодоляване.  „Демографската ситуация се определя като тревожна, защото ние сме в постоянно състояние на негативен демографски прираст. Тенденции се определят от някои параметри, основно раждаемост“, обясни проф. Христова.  Според данните в България на жена във фертилна възраст се пада по 1,5 деца - показател, сходен с този от останалите европейски страни.  „С изследвания на нашия институт се установи, че идеалът на българската жена е да има две деца. Затова има накъде да се извършват политики, ако се създадат необходимите условия“, аргументира се тя.  Другите тревожни фактори са високата смъртност, застаряване на населението и миграционните процеси, но според проф. Христова малко се прави за тяхното преодоляване.  „Струва ми се, че сегашното правителство отделя най-много пари по определени социални политики, в здравеопазването също. Но факт е, че може би проблемът е в това за какво се дават. Има някои неща, които не струват и пари. Колегите в института, който ръководя, имат много предложения по темата. Вече сме ги предали на УС на БАН. Следва да бъдат предоставени на Министерски съвет, да бъдат разгледани експертно и да се стартира сериозна работа в демографска посока“, призова тя.  Проф. Христова и екип на ръководения от нея институт към БАН участват в проект, в рамките на който е изследвана ролята на човешкия фактор при инцидентите на пътя.  „Войната по пътищата е факт. Даваме едни от най-високите проценти на загинали и пострадали в Европа. На този фон си задаваме въпроса - какъв е процентът на човешкия фактор? Защо шофьорът в България на пътя се държи по различен начин от шофьорите в Германия, Франция, Испания или някоя друга страна“, обясни специалистът.  Проектът е възложен по европейска програма от транспортното министерство и е стартирал в средата на 2017 година. Той дава възможност да се стартират политики, свързани с безопасността на движението и превенция, насочена към човешкия фактор.  „Трябваше да съобразим всички фактори така, че да променим характеристиките, по които се оценяват в момента професионалните шофьори, както и начинът, по който се извършва психологическа оценка на онези шофьори, които са направили много големи произшествия“, уточни проф. Христова.  Според нея именно тези хора, за които има нормативно изискване да преминат на психологична оценка, са минавали по методики, които вече не са актуални.  „Защо не са актуални? Първо – защото са създадени през 1974 година. Период, в който системата, средата и културата са били съвсем различни от настоящите. Второ – включени са характеристики, които съвременните изследвания в сферата на транспортната психология показват, че не се съотнасят към рисковото поведение на пътя“, смята проф. Христова.  За пример тя посочи изследваното до този момент ниво на интелигентност, за което с много научни изследвания е доказано, че то няма отношение към пътните произшествие. В момента се изследва склонността на човек да проявява ревност, но до този момент резултатите показват, че и тя не оказва влияние.  „Надяваме се до края на годината да изпълним задачата по този договор, а именно да предоставим на Министерство на транспорта нови методики, а те ще имат авторско право върху тях, защото те са уникални и разработени за българска среда. В момента 320 лаборатории в страната работят със старите методики. Те трябва да бъдат сменени, а хората – обучени. Но това ще бъде след като ние предоставим готови методиките“, уточнява проф. Христова.  Заедно с новите методики от института ще предоставят и профил на рисковите шофьори, не само на професионалистите, но и на любителите. Изследванията показват, че хората, склонни да поемат рискове на пътя се отличават с няколко характеристики – високи нива на агресия, конкуренция на пътя и външен локус на контрол (хора, обвиняващи средата за случващото се).  ", "date": "2018.07.11", "title": "Проф. Антоанета Христова: Няма демографска катастрофа, българите ще ни има (ВИДЕО) "}
{"url": "http://epicenter.bg/article/Sreshta-na-varha-na-NATO--Uraganat-Tramp-idva---OBZOR--/158926/11/33", "text": "В сряда, 11 юни, в Брюксел започва двудневната среща на върха на НАТО. Обикновено лидерите на страните от военната организация на Запада се събират веднъж годишно, за да определят политиката на Алианса. Повратен в историята на НАТО стана форумът от 2014 година в Уелс. Ако след края на Студената война военните съкратиха както структурите и персонала на организацията, така и разходите за отбрана, то след началото на въоръжения конфликт в Източна Украйна и присъединяването на Кримския полуостров към Русия всичко се промени и Организацията на Северноатлантическия пакт започна реформи.  Очаква се на тазгодишната среща да бъдат утвърдени нови мерки за укрепване на отбраната, а също да бъде демонстрирано, че вратите на НАТО са отворени за нови членове - като например Македония, която след уреждането на спора за името с Гърция очаква да получи покана за присъединяване към Алианса. Въпреки това никой не знае какво да очаква от ключовата фигура във форума - държавния глава на САЩ.  \"Ураганът Тръмп\" ще бъде в центъра на вниманието. Всички решения, които бъдат взети на срещата, ще бъдат обобщени в съвместна декларация. След фиаското на срещата на Г-7 в Канада през юни, когато американският президент отказа да подпише комюникето, всички се питат дали сценарият няма да бъде повторен и в Брюксел.  Срещата на върха ще се проведе в момент на трансатлантическо напрежение. В навечерието на форума на високо равнище в Брюксел, държавният глава на САЩ заяви, че страните от Алианса третират Вашингтон като „касичка за пари“. В Белия дом не скриват недоволството си от факта, че европейците не изпълняват поетите ангажименти.  Тръмп се оплаква от търговските отношения на САЩ с дългогодишните им съюзници, включително Канада и Европейския съюз, като твърди, че нацията му е третирана несправедливо. В стремежа си да възстанови отношенията при по-благоприятни условия за САЩ, Вашингтон наложи мита върху определени стоки от ЕС и Канада, което доведе до реципрочни мерки от тяхна страна. Отделно Тръмп настоява страните от Общността да отделят повече средства за отбрана, в съответствие с поетите от тях ангажименти.  На свой ред европейците се опасяват, че Доналд Тръмп може да заплаши да изтегли американски войски от Украйна и да откаже САЩ да участват в съвместни учения на НАТО, ако европейските държави не се ангажират с увеличаване на разходите за отбрана. На свой ред Брюксел призова Вашингтон да \"цени съюзниците, които и без това не са много\".  ", "date": "2018.07.11", "title": "Среща на върха на НАТО: Ураганът Тръмп идва! (ОБЗОР) "}
{"url": "http://epicenter.bg/article/u/158927/11/0", "text": "Председателката на Изпълнителната агенция по лекарствата проф. Асена Стоименова отказа да се отзове на поканата на Народното събрание - имала уговорени срещи, които не можела да отмени!  Това е поредният случай, когато висш чиновник отказва да се яви пред парламента или да изпълни негово искане.  Казвам „чиновник“ без никакво желание да засегна някого, но така се наричат служителите на държавата, които избирателят не е излъчил с избори. Колкото и високо по кариерната стълба да са се изкачили, това не ги прави нещо повече от чиновници.  Народното събрание, напротив, е най-висшият орган в държавата, защото сме парламентарна република. Народните представители са избрани от гражданите, за което са се явили на избори. Те не са длъжни да имат нито обща, нито конкретна компетентност – ако реши, народът може да изпрати в парламента и последния пропаднал пияница, както преди 30-тина години италианците избраха в парламента порнозвездата Илона Сталер – Чичолина. По този начин народът суверен изпраща послание на „слугите си“.  Изключвам проф. Асена Стоименова да не знае, че служи в парламентарна република. Сигурна съм, че е запозната с конституцията, където е казано:    Но въпреки това проф. Стоименова спокойно праща депутатите да вървят където си искат, дори висомерно ги съветва да прочетат какво пише в интернет страницата на агенцията. Цялата информация по случая с лекарствата за високо кръвно била там. За такова поведение министърът принципал (в случая - на здравеопазването) най-малкото трябва да смъмри самозабравилия се чиновник. Или да го уволни, за да е ясно на всички, че живеят в парламентарна република и не могат да не изпълняват заповедите на най-висшестоящия си началник, ако използвам лексиката на министър-председателя.  Всъщност проф. Стоименова сигурно черпи сили от поведението на всички длъжностни лица, които не дадоха информацията, която им бе поискана от парламентарната анкетна комисия, сформирана по сделката за ЧЕЗ. Така работата ѝ бе минирана, защото тя нямаше какво да разследва. А парламентът - унизен. Парламентът е колективен орган и когато при изпълнение на задълженията си е унизен един негов представител (няма никакво значение от коя парламентарна група е той и колко голяма е тя), на практика е унизено цялото Народно събрание. Проф. Стоименова може пък да следва и лично примера на премиера Бойко Борисов, който за една година намери време само два пъти да се яви на парламентарен контрол – на 14 юли м.г. и на 8 юни тази. Той затова се нарича \"контрол\", защото републиката ни е парламентарна и изпълнителната власт се излъчва и контролира от парламента.   Това поведение на Борисов всъщност не е от вчера, а още от 2009 г., когато за пръв път застана начело на изпълнителната власт. Оттогава публиката свикна да научава какво възнамерява да прави изпълнителната власт от изречените на крак реплики на Борисов пред медиите. Или от интервютата му пред медиите. Някой да е запомнил реч на Бойко Борисов пред народните представители, в която той обяснява приоритетите на страната? Дори в началото на така възхваляваното председателство нямаше такава. Вярно българските приоритети бяха представени пред парламент, но пред Европейския.   Преди ГЕРБ да дойде на власт и да смени правилата на играта, на никой премиер не му минаваше през ума да демонстрира незачитане на народното представителство. Напротив, всеки един от ръководителите на изпълнителната власт до Борисов се явяваше в парламента в началото на всяка сесия и докладваше какви са приоритетите на ръководеното от него правителството. На нито един от министър-председателите след 1989 г. не му е било приятно да го разпъват на кръст всеки петък и почти всички се опитваха да пропуснат някоя и друга седмица. Нима на Виденов му бе приятно да отговаря за \"Орион\" или на Костов - за \"Олимп\"? Нима на Виденов му бе приятно да обяснява защо левът се срива, а банките фалират, при положение, че не правителството, а БНБ контролира банките? Нима на Костов му харесваше да обяснява в пленарната зала защо България подкрепя ударите на НАТО в Сърбия, при ясното съзнание, че целокупният народ не ги подкрепя? Нима на Симеон Сакскобургготски, на цар Симеон II, защото той никога не е абдикирал, му харесваше да се отчита пред депутатите? Едва ли и за Сергей Станишев петъчният контрол е бил най-приятната част от седмицата. Нима всичките тези министър-председатели, които подготвиха членството на България в ЕС и НАТО и го осъществиха на практика, не са имали \"уговорени срещи, които не могат да отменят\"?   Но те се ръководеха от конституцията и обявяваха от високата трибуна на парламента всяка своя важна стъпка. След 2009 г. тази практика бавно беше изоставена (въпреки конституцията).   Всичко това също ерозира доверието в парламента и дава сили на чиновника Х да го пренебрегва. Друга тема е, че за ниското доверие към парламента принос имат и самите депутати, които превърнаха пленарната зала в арена на скандали, често на махленско ниво. А съвсем отделен въпрос е, че за това ниво на отделните депутати носят отговорност партиите, които ги излъчват. Защото чрез подбора на хората в листите си, те показват отношение към народа - колко го уважават и зачитат.      ", "date": "2018.07.11", "title": "Чиновник не се явява, когато парламентът го вика! Още ли сме парламентарна република?"}
{"url": "http://epicenter.bg/article/Noviyat-zakon-za-mediite-osigurava-palnata-im-prozrachnost-za-sobstvenitsi-i-finansovi-pototsi-/158939/11/0", "text": ". Вносителите разшириха обхвата на цялата възможна гама от финансови потоци: държавни или европейски, комуникационни стратегии, безвъзмездно финансиране, грантови схеми, които медиите ще бъдат задължени да декларират.  които вече имат огромна роля и огромен пазар като доставчици на медийни услуги. Законът ще даде възможност да се разбере финансовата база на дадена медия и от там да се правят изводи за нейната редакционна политика.   \" \", обясни мотивите на вносителите    Между първо и второ четене авторите на закона - депутатите от ДПС Делян Пеевски, Велислава Кръстева, Йордан Цонев и Хамид Хамид внесоха допълнения към законопроекта, които целят още по-пълното  осветляване на собствеността и финансирането на доставчиците на медийни услуги.    \"  през предходната година, както и дали той има присъда, заемал ли е публичен пост и получавал ли е пари по договори с държавата, пише в законопроекта.  Законът въвежда глоби от 10 000 до 15 000 лв., а при повторно нарушение санкциите скачат от 20 000 до 30 000 лв.   Ако лице предостави медийна услуга, без да е вписано в регистъра, понася същите финансови глоби. Нарушенията се констатират от министреството на културата. Ако нарушителят не може да бъде установен, случаят се поема от МВР.  Законопроектът има ясна цел по никакъв начин не кореспондира със защита на когото и да било от медийните доставчици.  Декларацията ще се подава в Министерството на културата, а министърът ще води отделен регистър.   - \"всяко безвъзмездно получаване на парични средства или имущество и/или всяко друго получаване на парични средства, независимо от използваната правна норма, извън приходите от обичайната дейност на доставчика на медийни услуги, както и всички получени заеми и банкови кредити\".  Това означава, че   Вносителите разширяват обхвата на закона, като допълват, че  - дали е лице, заемащо публична длъжност, осъждано ли е с влязла в сила присъда за извършено престъпление и дали съответната медия е сключвала договори с общини и с държавата. \" \", категоричен е председателят на комисията по култера и медии    От законопроекта следва, че е задължително да се даде отговор още на въпроса дали   Всички тези данни целят да уведомят потребителя на медийната услуга каква политика води съответната медия, за да направи той своя избор дали да се информира от нея и дали да се довери на поднасяната му от тази медия информация.   Така потребителите ще разполагат с пълната информация за редакционната политика и за зависимостите между определени медии, които иначе се ръководят от несвързани помежду си лица.  \", коментира един от вносителите   Въвеждането на тези правила е едно от най-ефикасните средства за борба с фалшивите новини. В това отношение коректността на информация е от решаващо значение. Което пък ще даде на медиите по-голяма степен на доверие и сила.", "date": "2018.07.11", "title": "Новият закон за медиите осигурява пълната прозрачност за собствениците и парите им"}
{"url": "http://epicenter.bg/article/-Galap--Mladite-balgari-izpolzvat-svobodnoto-vreme-za-pochivka--edva-5----za-lichnostno-razvitie/158948/11/0", "text": " Използването на интернет сред балканските страни не прави изключение от световните тенденции и е свързано най-вече с влизане в социалните мрежи. Данните са важни на фона на летните ваканции и почивки, когато винаги става актуален въпросът за свободното време.   Изводите са малка част от   В България изследването бе проведено от „Галъп интернешънъл“.     Запитаните са дали повече от един отговор, затова и процентите надхвърлят сто.   За сравнение, близката до нас Македония също показва 83% дял на ползващите свободното си време за релакс, но е и първенец по дял на отговорите в категорията „личностно развитие“ – 17%. Делът на този тип отговори е двуцифрено число (между 12% и 17%) във всички страни, произлизащи от бивша Югославия с изключение на Косово (7%). В Румъния този дял е 15%. Албания пък има дял колкото България – 5%.    Според данните, най-много време за спорт се отделя в Словения (цели 57% от отговорите съдържат и спортни дейности), Черна гора (49%), Сърбия (47%) и т.н. На другия полюс е Косово – само 28% от младите там казват, че ползват свободното си време за спорт. България е с 36%.  Македония тук е на първо място – в 54% от отговорите социалното общуване фигурира като предпочитана в свободното време дейност. На другия полюс е Хърватия – с 29%. България е с 44%.  Разбира се, степента на въвлеченост на младите в перспективни и структурирани употреби на свободното време, като подобряване на способностите или пък спорт, е свързано със степента на социално-икономическо развитие на съответната държава, но тук по-скоро влияе индивидуалната семейна среда.    Основна част от свободното време на младите на Балканите е отредена за интернет.   Малко повече от половината от младежите в нашия регион (56%) използват често интернет за училище, работа или образование. Други основни дейности в онлайн пространството на младите са свалянето и слушането на музика, споделянето на снимки и видео и гледането на филми.   Най-малко време онлайн (10%) се отделя за изразяване на мнения, а също толкова ниски  – главно заради възрастта – са дяловете на отговорите „онлайн пазаруване“ или „банкиране“.   (46% у нас твърдят, че често ползват интернет за такива дейности, при 56% средно за региона).  Сходна е картината, която се наблюдава и в предходното изследване на фондация „Фридрих Еберт“ (2014 г.), отново проведено от „Галъп интернешънъл“. Преди 4 години 81% от младите в България са използвали интернет основно за достъп по социалните мрежи, 74% - за комуникация с приятели и роднини, 66% за търсене на информация, 38% за четене на новини, а 23% за работа, а 18% за някакви форми на активна заемане на позиция.  Все пак, за четири години сякаш   Това е очаквано заради възрастта.   ", "date": "2018.07.11", "title": "„Галъп“: Младите българи използват свободното време за почивка, едва 5% - за личностно развитие"}
{"url": "http://epicenter.bg/article/Valentin-Radomirski--Bezobrazno-sakrashtavahme-posolstva-i-misii--sega-aktivno-gi-otkrivame-otnovo/158971/11/0", "text": "  - Засега бяха потвърдени намерения, което само по себе си е положително, особено на фона на фрапантното изоставане на България да се възползва от китайската инициативност в нашия район. Няма да напомням как само ние изпратихме нашия посланик на срещата в Пекин, докато нашите съседи от региона участваха на най-високо държавно ниво и успяха още тогава да договорят крупни инвестиционни проекти за своите страни.  Инициативата „16 плюс 1“ е регионалният етап за Източна и Централна Европа от стратегическата доктрина на Китай, позната под името „Един пояс, един път“. Тази доктрина прокарва китайското влияние на Евразийския материк и свързаните с него Африка и Близкия изток. Използват се икономически проекти, за които се осигуряват китайски финансови ресурси под формата преди всичко на кредити към държавите-реципиенти. Така например през последните десет години китайските инвестиции в Етиопия са само 600 млн. долара, а кредитните линии –над 70 млрд. долара. И логично в това се вписва създаването на китайска военна база в Джибути. Т.е. след икономическата и финансова експанзия неизбежно се появява и политическата и военна обвързаност. Именно поради това са необходими трезви преценки за всеки проект, който ще разработваме с китайско участие.  Досегашното закъснение не трябва да се подменя с „атака на юруш“, а да бъде внимателно преодолявано при отчитане на цялостната геополитическа обстановка. Но това важи не само за България, а за целия ЕС. Трябва да се има предвид изострянето на американско-китайските отношенията в момента и възможността тяхната ескалация да ни доведе до повторение на абсурдното развитие на проекта за „Южен поток“. Интересите на новата глобална сила все повече и повече ще я противопоставят на досегашния световен хегемон и ние се намираме в един от районите, където техният сблъсък на интереси може да доведе до нежелани последствия за нашата национална сигурност. - Дипломатическите ни отношения с Китай през последните години са подложени на същия стрес както голяма част от отношенията ни с държавите извън алиансите, в които членуваме. От пълно неглижиране се опитваме да внесем „на галоп“ активизация. Дипломатическите отношения, особено с прагматични държави като Китай, не се изграждат по този начин. Първите две правителства на сега управляващите съкращаваха безобразно посолствата и търговските ни мисии задграница, а сега се активизираха в „новото им откриване“. Прекъснати бяха контакти, аналитично-проучвателната работа на политиката и икономиката на много държави, което не позволява да открием нишите в тях за осъществяване на наши политически и пазарни инициативи. Примерът с Унгария е показателен за това. Бих добавил, че той не се ограничава само с Китай. През 1991 г. ние закрихме търговското представителство в Москва, а унгарците разшириха своето и постепенно изместиха от руския пазар много от нашите стоки, които бяха усвоили значителни пазарни сегменти дотогава.  - Тази търговска война в голяма степен е продиктувана от съвременната конкуренция за пазарите, един от които е и Източна Европа. Резултатите от тази война в частност и резултатите от борбата за хегемонен превес като цяло ще определят чии интереси ще вземат връх в нашия регион. Определено обаче ще се наблюдава по-значително и внимателно проучване от китайска страна на политическата и икономическата обстановка във всяка от държавите от очертания от вас периметър, но и на техните взаимоотношения и възможностите за изграждане на транснационални проекти на тази основа.  Китайците официално обявяват желание за сътрудничество с проекта „Интермариум“, който в териториален аспект е аналогичен на китайския „16 плюс 1“. Но според мен „Интермариум“ или „Триморието“, който бе подкрепен официално  от президента Тръмп миналата година по време на посещението му във Варшава, има за цел създаването на „буферна зона“ не само между Западна Европа и Русия, но и на преграда за китайското настъпление към нашия континент. Т.е. интерес ще има, но какви ще са реалните последствия от него на тази етап е трудно да се предскаже. - Сегашните ръководители на традиционните европейски партии са продукт на неолибералната идеология и в този смисъл привърженици на защитаваните от Демократическата пария в Америка ценности. И това ги противопоставя на Тръмп и основната част от Републиканската партия. От своя страна глобализацията е основен стълб в неолибералната ценностна система, а китайските интереси са тясно свързани и зависими от по-нататъшното развитие на глобалистичните процеси. А тези процеси, облагодетелствувайки в известна степен всички участници в нея, предоставят несравнимо по-големи преимущества на големите държави и обединения от държави, като Европейския съюз. Това на този етап е обективна предпоставка за сближаването на Китай със Западна Европа в резултат от политиката на Тръмп „Америка преди всичко“.  От друга страна обаче зависимостта на Западна Европа, особено във военен и политически аспект, продължава да бъде толкова голяма, че е вероятно, ако политиката на Тръмп победи безалтернативно в Съединените щати, да станем свидетели на политически промени в Европа, които ще отстранят от ръководството в ЕС на досегашните неолиберални лидери, независимо дали са от „левия“ или от „десния“ сегмент. При подобен развой едва ли може да се очаква сближаване на Китай със Западна Европа.   - Източна Европа е пазар, който основните икономически сили в ЕС считат за свой „запазен по право“ периметър. Все по-нарастващото присъствие на китайски капитали буди тревога в тези сили, че това „право“ може да им бъде отнето. Започналата в световен мащаб търговска война ще облекчи задачата на онези западноевропейски държави, които търсят начини да спрат „китайската инвазия“ в Източна Европа. Ще бъдат намерени подходящи за обяснение инструменти, с които ЕС да ограничи, ако не може да спре, навлизането на Китай в региона.  Доколко това е благоприятно или вредно за източноевропейските държави е отделен въпрос и той ще получи адекватен отговор и възможности в едната или другата посока само след като бъдат решени стоящите пред ЕС съдбовни за неговото бъдеще въпроси – на колко скорости „де факто“ ще съществува съюза след 1-2 години, как ще бъде оформено това „де юре“, какви ще са отношенията на Брюксел с основните геополитически сили в започналия да се оформя „многополярен свят“.  - Моето лично определение би било по-балансирано. Смятам, че сегашното състояние на руско-китайските отношения в резултат на все по-ускоряваща се динамика на тяхното развитие създава добра основа за стратегическо сътрудничество в бъдеще. Все още и в двете страни се помнят тежките десетилетия на противопоставянето на двете съседни държави, довели дори до въоръжени гранични сблъсъци.  Изявленията на лидерите на двете страни, които все по-често се срещат и показват нарастващо взаимодействие по важни глобални въпроси, свидетелстват и за тази предпазливост, предизвикана от историята на взаимоотношенията им. Според Путин „стабилното сътрудничество с Китай  е достигнало безпрецедентно ниво и (...) взаимодействието с Пекин е един от най-важните приоритети на Москва.“ А Си Цзинпин, отбелязвайки „високата степен и особения характер на китайско-руските отношения“ ги определя като „фактически незаменими“. Още по-интересно беше неговото предложение, направено преди 2 години и то 10 дни след поредната му среща с Путин. На пленум на Централния комитет на Китайската комунистическа партия той е заявил, че Китай е предложил стратегическо сътрудничество на Русия и че Москва може да обмисли внимателно това предложение до 2030 г.  Така че двете държави внимателно и предпазливо се движат по пътя на все по-голямо сближение, доказателство за което са започналите от миналата година съвместни военноморски учения, в които руски кораби участваха в общи с китайците маневри в Южнокитайско море, а китайски – в общи с руските кораби в Средиземно море. Тази ситуация в най-общи линии напомня обстановката преди 50 години, когато поради конфликта между СССР и КНР Вашингтон осъществи преобръщането на формулата „2+1“ в своя полза. - Много е вероятно САЩ да се опитат да повторят онази комбинация на американската външна политика, чийто архитект е Хенри Кисинджър (ползваващ се и сега с известно влияние върху Белия дом). Срещата в Сингапур на Тръмп с Ким бе „реверанс“ към Китай, а тази, която предстои следващата седмица с Владимир Путин – към Русия. Вашингтон е с усложнени отношения със съюзниците си и агресивно търси проблеми в руско-китайските отношения, които, ако не открие, ще се опита да създаде, за да ги използва за раздалечаването им. В крайна сметка, глобалният триъгълник функционира според схемата „2 срещу 1“ и в него страната, срещу която другите две се комбинират, е губеща. Както в началото на 70-те, така и сега, американските сондажи се провеждат и в двете посоки – към Москва и към Пекин. И всяка от двете столици се приканва да избира между другата столица и Вашингтон. Очаква се една от тях да бъде разколебана и да „клъвне въдицата\", след което американският план ще получи веществен израз и от сферата на дипломатическите маневри ще прерасне в реална политика. Схематизацията на този сценарий не отменя значението му. Разбира се, че реалността е по-богата и „по-многофакторна“, но по същество събитията от описаната схема изглеждат като много сходни с това, което се случва в действителност.  Характерно е, че американското „раздалечаване“ на Русия с Китай намира израз и в сферата на санкциите, където на всяка страна заедно с „камшика“ се предлага и „морков“; така те са поставени пред избор, който логично според Вашингтон ще ги води към сблъсък помежду им. - В началото на 70-те години отношенията между Москва и Пекин бяха в етап на дълбоко идеологическо разделение и военно-политическа конфронтация. Но тогава ситуацията на Корейския полуостров почти нямаше ефект върху тях. Пхенян по онова време привидно маневрираше между Москва и Пекин, но всъщност последователно се привързваше към Китай. Сеул пък беше под строгия контрол на Вашингтон и проамерикански диктаторски режими се сменяха във властта. Строго погледнато, потенциалът за южнокорейско сътрудничество с КНР и СССР беше нулев. Но сега ситуацията е различна. Ясна илюстрация на факта, че Пекин и Москва много добре разбраха същността на опортюнистичните нововъведения в американската политика, е неотдавнашното посещение на южнокорейския президент Мун Же Ин в Русия. Следва да се отбележи, че през цялото време на развитието на ситуацията около Северна Корея и нейната ядрена програма сеулският лидер държеше ръка върху пулса на събитията и не следваше фарватера на политиката на Съединените щати. Напротив, той действаше на свой риск, свързвайки различни интереси и неизменно подлагайки рамото си на Ким Чен-ун. Поради това може да се смята, че този ресурс на „свързваща връзка“ между двата театъра на военни действия на настоящата хибридна война ще продължи да действа. От действията на Русия и Китай личи следното: те смятат, че ключът към успеха в тази трудна ситуация както за Москва, така и за Пекин се намира в политиката, при която, без да отказват контакт с Вашингтон, постоянно координират своите действия, като не позволяват да бъдат „раздалечавани“. Русия има възможност да влияе на САЩ чрез противоречията между Израел и Европа (политиката по Иран), а Китай е в състояние да направи това поради дълбоката си обвързаност със севернокорейските въпроси. Русия е геополитическата военна противотежест на Вашингтон, а Китай - геоикономическата.  Има и точки на сериозно противопоставяне със САЩ: за Русия това са Сирия и Украйна, а за Китай - Южнокитайско море със „слабото звено“ Тайван и борбата за съответните проливи, преди всичко Малакския, през който преминава по-голямата част от световната търговия по море. Посочените обстоятелства доказват, че в тактически план допълването на конфликтните точки и на преимуществата на Москва и Пекин им създава повече интерес към запазване на сътрудничеството, отколкото към заместването му с ориентация към Вашингтон.  Това означава, че триъгълникът има по-голям шанс да остане триъгълник, а не да се превърне в желания за Вашингтон формат „2 + 1“ (или „2-1“). Задачата на Америка в този случай ще бъде да форсира събитията. А на другите два геополитически центрове на влияние - да забавят „голямата игра“ и да не позволят на Вашингтон блицкриг, включително чрез стратегическа дезинформация и дезориентация. На Запад руско-американско статукво с участието на Израел и на Изток китайско-американско с акцент върху сближаващите се Кореи са гаранция за глобална стабилност. Но само при руско-китайско взаимодействие, тъй като в противен случай неговото отсъствие се превръща в сума от дестабилизиращи фактори. - Световните медии са пълни с прогнози и сте права както за огромния интерес, така и за все повече прозиращите страхове от евентуалните последствия от тази среща. Може да обобщим различните прогнози в няколко групи. Най-многобройни са тези, изразяващи опасения, че преговорите между Путин и Тръмп ще се превърнат в законспириран опит да се споразумеят за общ фронт срещу главния враг и на двамата - либералната глобалистка общност. При този сценарий всички спорни към момента въпроси ще бъдат оставени за решаване в бъдеще, а обсъждането на всички основни теми на дискусията ще бъде за отвличане на вниманието, поради което и заключителната декларация ще бъде формална по своя характер.  Истинският дневен ред на срещата на Путин и Тръмп обаче ще бъде съставен от точно определени отделни преговорни точки, имащи за цел разбиването на  глобалната „дълбока държава“ и създаване на канали за бъдещо непублично взаимодействие по тази стратегическа цел между двамата лидери. Тези интерпретации на срещата не предлагат пробиви по основните тематични области. Те насочват към алтернативен, таен дневен ред на преговорите между двете суперсили. Подобно споразумение осигурява продължително сътрудничество между двамата лидери на няколко етапа. През първия Тръмп помага на Путин да се премахне либералния клан в Русия, който е свързан с „клинтоноидите“, а през следващите етапи Русия, САЩ и Китай ще сформират троен алианс за управлението на света, където ще бъдат определени нови сфери на влияние. И Путин ще има възможността да подкрепи усилията на Тръмп по пътя. Разбира се, това е дългосрочна стратегия, истинското значение на която няма да се рекламира, а ще бъде прикривана с обичайната реторика на противопоставяне и съперничество за успокоение на тези сили, които Тръмп и Путин все още не са победили. Най-подробно тази теза се разработва от руския аналитик Михаил Хазин. Друга група скептично настроени анализатори смятат, че преговорите между Путин и Тръмп няма да доведат до съществени промени, тъй като позициите на двете страни са дълбоко вкоренени в геополитически противоречия и всякакви преговори могат да бъдат само опит да се окаже допълнителен натиск върху противника, което е нереалистично. С една дума, всичко е според Киплинг: Западът е Запад, Изтокът е Изток и колкото и да се движат един към друг, те няма да слязат от мястото си. Следователно, не трябва да очакваме никакви пробиви по основните линии на конфронтация като Иран, Сирия, Украйна и Европа. Тук прави впечатление анализът на израелския аналитик Яков Кедми. Трети сценарий се предлага в анализ на руския вестник „Комерсант“, който по всяка вероятност има за цел да ограничи прекомерните очаквания, с които са натоварени някои медийни прогнози за предстоящата среща в Хелзинки. Според него дневният ред на разговорите вече е изготвен, страните са постигнали съгласие по съвместното изявление след срещата, в което не се предвижда импровизация и всички стъпки са точно съгласувани. А тези стъпки се свеждат до следното: 1. По настояване на глобалисткото крило в Конгреса на САЩ, който даде съгласие Тръмп да се срещне с Путин, американският президент ще поиска писмено съгласие от страна на Москва да не се намесва в американските избори. Москва, разбира се, ще откаже, тъй като това би било индиректно признание за нейна намеса през 2016 г. В същото време Москва ще направи изявление в смисъл, че тя никога не е правила и не възнамерява да осъществява подобни намеси. Това изявление ще бъде прието от двете страни и ще даде възможност на Тръмп да го покаже у дома като важен ангажимент, който той е успял да спечели и то в навечерието на междинните избори за Конгреса през ноември. Така Тръмп, дори ако не отстрани напълно руската тема преди тези избори, то значително ще я отслаби и ще улесни евентуална победа на поддръжниците си. А Путин, който пасува, ще му помага в това. 2. Украйна ще бъде най-официалният обект на обсъждане. Страните ще се ограничат до деклариране на своя ангажимент към Минските споразумения. Истинското решение на проблема ще бъде извадено от обхвата на срещата и предадено в ръцете на помощниците, които ще трябва да подготвят стъпка по стъпка нова „пътна карта“ за решението на украинския въпрос. Преди изработването на тази карта ще бъде изготвен и съгласуван подход за окончателното място на тази страна в новата политическа карта на света. Много интересно е съобщението в тази връзка, че известен брой известни личности са върнати от Луганск и ЛДНР обратно в Русия, което давало основание да се предполага за наличието на предварителна договореност по украинския въпрос между Москва и Вашингтон.  3. Ситуацията в Сирия ще бъде подробно обсъждана. И не поради това, че Асад сега е доста по-силен и по-близо до победа от всякога, нито от това, че САЩ се безпокоят за сигурността на Израел и искат чрез Русия да отдалечат Иран от израелската граница. Това ще бъде обсъдено. Но основното, което вълнува Тръмп, е съдбата на нефтените полета в Даир Ес-Зора. И причината не е само в нежеланието да се даде на Асад ресурс за укрепване на икономиката. Факт е, че САЩ вече са инвестирали големи капитали там, а сега Асад ги е лишил от тях. Предотвратяване на експроприацията на американските активи в Сирия е основна тема за Тръмп. Това е, което той ще каже на Путин и по този начин ще оправдава позицията си, защо не може просто да се оттегли от Сирия без да се реши този въпрос. Тръмп ще поиска гаранции от Путин, осъзнавайки, че САЩ могат  и сами да решат този въпрос с военни средства, но това ще доведе до нежелателни политически издръжки за САЩ. И ще струва много пари, а Тръмп няма нужда от авантюристични разходи извън САЩ. 4. Санкциите ще бъдат най-кратката тема от разговорите. На първо място, поради факта, че решението за тях се взема от сега преобладаващото мнозинството на неоконсерваторите в Конгреса, и докато там няма необходимият брой поддръжници на Тръмп, да се обсъжда тази тема е „губене на време“. И поради това в проекта на официалното изявление нищо не се споменава за санкциите. Тези три групи прогнози оформят цялостна картина на контекста, в който ще разговарят Путин и Тръмп в Хелзинки. Във всеки случай срещата между Владимир Путин и Доналд Тръмп ще бъде много трудна. Успехът й може да бъде напълно неразбираем от пръв поглед. Основното нещо е да се изгради нова комуникационна система между двете държави. Това ще бъде първата пълноценна среща между Доналд Тръмп и Владимир Путин. Можем само да им пожелаем успешни преговори.", "date": "2018.07.11", "title": "Валентин Радомирски: Закъснението ни в отношенията с Китай  не се преодолява с „атака на юруш“"}
{"url": "http://epicenter.bg/article/Otkriha-ognishta-na-chuma-po-drebnite-prezhivni-zhivotni-v-tri-sela-v-yambolskata-obshtina-Bolyarovo-/158970/4/0", "text": "Откриха огнища на чума по дребните преживни животни в три села в ямболската община Болярово. Това съобщиха от Българската агенция по безопасност на храните (БАБХ). Огнищата се намират в селата Крайново, Странджа и Шарково в община Болярово, област Ямбол.  Със заповед на изпълнителния директор на БАБХ д-р Дамян Илиев на директора на ОДБХ Ямбол е разпоредено да организира принудително убиване по хуманен начин и обезвреждане на всички дребни преживни животни в населените места. Мерките се изпълнят при спазване на изискванията за намаляване до минимум страданията на животните по време на клане или умъртвяване.  Труповете на животните в обектите и контаминирания материал да бъдат унищожени под официален надзор, по начин недопускащ разпространяване на болестта.  Трябва да бъде извършено механично почистване и многократна дезинфекция на помещенията за дребни преживни животни, оборудването, транспортните средства, дворовете и улиците в и около животновъдните обекти.  Предвидено е и извършване на епизоотично проучване и проследяване през последните три седмици преди датата на съмнение на движения на дребни преживни животни, продукти получени от тях и странични животински продукти добити от тях, фуража и на транспортните средства, свързани с обектите в, които са открити болните животни.  Собствениците на убитите животни ще бъдат обезщетени съгласно чл. 141-148 от Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове /ДВ бр. 62 от 01.08.2006 г./.  Определена е 3-километрова предпазна зона, около огнищата, в която влизат селата Шарково, Крайново и Странджа и 10-километрова наблюдавана зона около огнищата, в която влизат населените места в община Болярово , област Ямбол - с. Воден, с. Малко Шарково, с. Мамарчево, град Болярово, с. Лалково, с. Ситово, с. Иглика, с. Голям Дервент, с. Горска поляна и в община Средец, област Бургас - с. Горно Ябълково и в с. Момина църква.  В тези населени места трябва да се извърши преброяване и актуализация на данните за дребните преживни животни и животновъдните обекти в информационната система ВетИС, ежеседмични клинични прегледи за чума по дребните преживни животни и други заразни болести във всички обекти за дребните преживни животни, като резултатите от прегледите да се документират.  Трябва да се вземат двойни проби (серум и очен секрет) от всеки един обект с дребни преживни животни за изследване за чума по дребните преживни животни от следните населени места:  Област Ямбол  Община Елхово - Лесово, Мелница, Вълча поляна, Голям Дервент, Лалково, Раздел.  Община Болярово - Голямо Крушево  Област Бургас  Община Средец - Момина Църква, Горно Ябълково, Долно Ябълково, Факия, Белеврен, Кирово, Тракийци, Голямо Буково, Граничар;  Община Малко Търново - гр. Малко Търново, Близнак, Младежко, Звездец, Бръшлян, Евренозово;  Община Царево - Ахтопол, Варвара.  В граничните общини Елхово, от област Ямбол и общините Средец, Царево, Малко Търново, Приморско, Созопол от област Бургас се забраняват търговията, придвижването и транспорт на дребни преживни животни с изключение на тези предназначени за незабавно клане и след разрешение от Централно управление (ЦУ) на БАБХ.  За да се предотврати на разпространението на чумата се прилагат следните мерки:  1. Суровото мляко от ДПЖ, добито на територията на общините Болярово, Елхово от област Ямбол и общините Средец, Созопол, Приморско, Малко Търново и Царево от област Бургас се разпространява и преработва само на територията на същите общини;  2. Млечните продукти от ДПЖ, произведени от суровина с произход от посочените общини се разпространяват само на територията на същите общини;  3. На млякото и млечните продукти се поставя идентификационна маркировка с форма диамант, с цел недопускане на разпространението им извън общините.  4. Млякото и млечните продукти от ДПЖ, произведени от суровина с произход от посочените общини и преминали през задължителна термична обработка в херметически запечатан контейнер при стойност F0, равна или по-голяма от 3.00, както е посочено в Директива 2002/99/ЕС, могат да се разпространяват на територията на цялата страна;  5. На месото, добито от ДПЖ от общините Болярово, Елхово от област Ямбол и общините Средец, Созопол, Приморско, Малко Търново и Царево от област Бургас се поставя здравна маркировка с форма на диамант. Месото се разпространява и преработва само на територията на същите общини  6. Месото се преработва на територията на общините, а произведените от него месни заготовки и месни продукти, които не са преминали термична обработка се разпространяват само в рамките на същите общини, с поставена идентификационна маркировка с форма диамант;  7. Месните продукти от ДПЖ, произведени от суровина с произход от посочените общини и преминали термична обработка могат да се разпространяват на територията на цялата страна.  ", "date": "2018.07.11", "title": "Откриха огнища на чума по дребните преживни животни в три села в ямболската община Болярово "}
{"url": "http://epicenter.bg/article/Porozhanov--Tryabva-da-zategnem-kontrola-po-granitsite-zaradi-bolestite-po-zhivotnite-/158980/4/0", "text": "Контролът по границите по отношение на болестите по животните трябва да бъде затегнат. Това каза министърът на земеделието, храните и горите Румен Порожанов по време на заседанието на Комисията по земеделие в отговор на въпрос на народния представител от ПГ на „Обединени патриоти“ Александър Сабанов за африканската чума и контролът по границите, предаде репортер на Агенция „Фокус“.  По думите на министър Порожанов към момента не във всички ГКПП-та се извършват дейности по контрол. Според него трябва да има физическа проверка на автомобилите. Министърът обаче отчете, че това е трудно поради големите потоци. „Рисковете са много“, добави Порожанов и обясни, че по отношение на контакта с „Гранична полиция“ предстои среща с министър Валентин Радев по темата. „С „Гранична полиция“ стиковахме цялата организация за поставяне на трасето на електропастира“, допълни Порожанов.  Очаква ни тежка от ветеринарна гледна точка година, каза още Порожанов. Министърът поясни, че и темата с птичия грип стои пред страната.  „Много срещи имахме с ветеринари, птичари и пилчари. Вие също знаете, че имахме по инициатива на Комисията среща по този въпрос. Одобрил съм мерки, които да бъда изключително рестриктивни за фермери, където имат открити антитела“, каза министър Порожанов. Във връзка с болестите по дивите прасета, Порожанов поясни, че МЗХГ е в контакт с \"Гранична полиция\" да се направи електропастири по сухопътната граница. \"Така че поне да бъде някаква превенция на свободнодвижещите се диви животни\", допълни Порожанов.  1800 животни са евтанизирани след открита чума, но по-лошо е, че имаме още три положителни проби за болестта, заяви Порожанов.  „Общо 1800 животни са евтанизирани, по-лошата новина е, че, продължавайки пробите в понеделник, имаме още три положителни проби в три села към границата в Ямболско“, каза министърът. По думите му ще трябва да бъдат предприети същите действия за тези три села.  „Тези овцевъди ще бъдат обезщетени. Средствата за това са от ЕК, свързани с обезщетения, които бяха направени за други болести“, каза министър Порожанов и поясни, че има 7 общини, 5 в Бургас и 2 в Ямбол. Той поясни, че собствениците на останалите животни в тези общини имат ограничения за реализация на своята продукция.  ", "date": "2018.07.11", "title": "Порожанов: Трябва да затегнем контрола по границите заради болестите по животните "}
{"url": "http://epicenter.bg/article/Stachka-vav--Fiat--zaradi-Ronaldo/158985/4/0", "text": "Работници в автомобилния концерн „Фиат\" ще излязат в стачка заради трансфера на Кристиано Роналдо в „Ювентус“ за 105 милиона евро, информира италиански профсъюз.  Според информации част от трансферната сума ще бъде платена чрез спонсорство от компанията „Ексор“, която е собственик на „Фиат“ и „Ферари“.  \"Недопустмио е работниците в компанията да понасят икономически рестрикции, а в същото време да се харчат стотици милиони за покупка на футболист. Постоянно ни се казва, че времената са трудни и трябва да пестим, докато чакаме пускането на новите модели, които обаче така и не идват. И докато работниците и техните семейства затягат коланите все повече, компанията решава да инвестира много пари в един-единствен човек.  Честно ли е това? Нормално ли е един човек да печели милиони, докато хиляди семейства едва изкарват до средата на месеца. Заради тези причини обявяваме стачка от неделя, 15 юли, до вторник, 17 юли\", се казва в изявление на профсъюза.    ", "date": "2018.07.11", "title": "Стачка във „Фиат“ заради Роналдо"}
{"url": "http://epicenter.bg/article/Ikonomicheskoto-ministerstvo-shte-se-grizhi-za-desetki-opasni-yazoviri-/159002/4/0", "text": "Опасните язовири вече ще се стопанисват от Министерството на икономиката, вместо от общините, обяви пред bTV министър Емил Караниколов. С решение на правителството от днес, ведомството получава половин милиард лева за ремонта им.  131 са опасните язовири в страната, като близо 70 сто от тях са общински. Най-много опасни язовири има в областите Враца, Благоевград, Хасково и Бургас. В повечето неизправностите са свързани с неработещ изпускател или разрушен преливник.  В тази класация попада и язовирът в близост до Мизия – „Рогозен 1”, който е и изкуственият водоем в най-тежко състояние в община Хайредин. Той е с неработещ изпускател и разрушен преливник.  Част е от каскада от четири язовира, а водата от всички се влива в язовир „Бързина”, който също е в предаварийно състояние.  Това означава, че при покачване на водата в тези язовири, има реална опасност тя да започне да прелива и да наводни близките населени места.  През март правителството отпусна 3 милиона лева за ремонта на „Рогозен 1”. Реконструкцията на преливника вече е започнала, но дъждът ги изненадал.  От надзора на язовирните стени казват, че са издали предписания язовирите да бъдат изпразнени още миналата година. „Общините – тяхната работа е да спазват нашите предписания. Нашата главна дирекция получава информация за времето, винаги предупреждаваме общините за обемите”, посочи Иглика Сълковска, инспектор от структурата.  Стопанисването на четирите опасни язовира, струва на Хайредин близо 100 хиляди лева на година, без да ги използва. Сега тези съоръжения, за които не могат да се грижат общините, ще минат към Министерството на икономиката. Ресорният министър Емил Караниколов подчерта, че това означава, че той вече носи персонална отговорност.  ", "date": "2018.07.11", "title": "Икономическото министерство ще се грижи за десетки опасни язовири "}
{"url": "http://epicenter.bg/article/Zaloviha-bombadzhiite--vzrivili-bankomata-v-Plovdiv-/158938/3/0", "text": "Разкриха и заловиха обирджиите на взривения банкомат в Пловдив, предаде бТв.  Мащабната кражба, при която бяха задигнати почти 200 000 лв., разтърси бе извършена в пловдивския квартал \"Тракия\" в събота.  По-късно днес полицията ще оповести кои са извършителите и как точно са действали.  ", "date": "2018.07.11", "title": "Заловиха бомбаджиите, взривили банкомата в Пловдив "}
{"url": "http://epicenter.bg/article/Mlad-mazh-ubi-bashta-si-i-prebi-mayka-si-v-apartament-v-Sofiya/158950/3/0", "text": "24-годишен мъж уби баща си, преби майка си и нападна полицаи, отзовали се на сигнала на пострадалата жена. Екшънът се разиграл в столичния квартал \"Лозенец\", съобщава БНР.   При пристигането на униформените агресивният мъж се заключил в жилището си. Час по-късно излязъл и нападнал с оръжие полицейския екип. Минути по-късно силите на реда намерили трупа на бащата в апартамента.   Известно е, че мъжът е бил регистриран в Центъра за психично здраве. Тепърва ще се проверява дали се лекува и приема ли предписани медикаменти.   След извършеното престъпление нападателят е откаран отново в специализирания център.", "date": "2018.07.11", "title": "Млад мъж уби баща си и преби майка си в апартамент в София"}
{"url": "http://epicenter.bg/article/Edin-moldovets-e-zadarzhan-za-obira-na-bankomata-v-Plovdiv-/158973/3/0", "text": "Задържан е един от мъжете, взривили банкомат в район „Тракия“ в Пловдив. Той е 29-годишен молдовски гражданин Евгений Неделев. Това съобщи на специален брифинг зам. районният прокурор на Пловдив Румяна Калеева, предаде репортер на Радио „Фокус“ – Пловдив.  По думите й извършителите са били двама, но вторият е успял да избяга извън страната. Обявен е за издирване. Откраднатата сума от банкомата е 215 000 лева. Заловеният е с повдигнато обвинение и е задържан за 72 часа с прокурорско нареждане. Очаква се в петък да се гледа мярката му за неотклонение. Една малка част от парите е открита в чейндж бюро, разпозната е заради обгарянето около парите вследствие от взрива. Парите са 88 000 лева.  Все още се работи за установяване на метода на взривяване на банкомата, като се предполага, че е бил взривен с пропан-бутан. По думите на главния секретар на МВР главен комисар Младен Маринов разкритите извършителите имат отношение и към опита за кражба от банкомат, направен този месец в София.  Маринов каза още, че двамата са използвали методи на конспирация, като са взели чужди табели на МПС и са го сложили на автомобила непосредствено преди престъплението, с който са извършили кражбата.  Младият мъж е бил заловен в Бургас на автомивка в опит да заличи следите от взрива по автомобила. За това е помогнало видеонаблюдението в района на банкомата в Пловдив.   Групата има отношение и към опита за кражба от банкомат в столичния кв. „Люлин” на 5-ти този месец, каза още главен комисар Младен Маринов.  По думите му са използвани същото превозно средство и същите способи. Тепърва ще се извършват процесуално-следствени дейности и по този опит. По думите на главния секретар на МВР бързо и екипно са работили по случая служителите на областните дирекции на МВР в Пловдив, Сливен, Бургас, Варна и Столичната дирекция - там, където са пребивавали известно време извършителите, и по тази причина групата е била неутрализирана бързо.  „Това са чужди граждани, които мигрират и извършват тези престъпления в различни страни, а след това се местят в други държави и поради тази причина са трудни за задържане”, каза главен комисар Младен Маринов. В Пловдив те са откраднали номера от друга кола, в близост до банкомата и непосредствено преди обира. С категоричност наличието на видеонаблюдение в Пловдив е дало положителен резултат.   Чрез системата на Европол ще се проверява дали установените лица, които извършиха кражба от банкомат в Пловдив, имат още такива деянията в други държави, съобщи директорът на ГД „Национална полиция” главен комисар Христо Терзийски. Ще се проверява дали имат връзка и със стари неразкрити такива престъпления у нас. Преди три години е имало кражби от банкомати в Ръжево Конаре и в Устина. Ще се установява дали молдовците имат отношение и към тези случаи.  „Направихме връзка с колеги от Молдова и установихме, че задържаното лице е криминално проявено за кражби в Молдова и няколко пъти е обявявано за издирване от службите”, каза още главен комисар Христо Терзийски. Той припомни, че тази година е била задържана и друга група молдовци, които са извършили грабеж на бензиностанция в Шуменско. Задържани под стража са били двама от общо установени 4-ма извършители.  „Това са граждани, които пребивават като туристи в страната ни, не са регистрирани като постоянно пребиваващи”, уточни Терзийски. По думите му в България случаите на кражби от банкомати чрез взривяване са значително по-малко от други страни в Западна Европа, предимно в Германия и Холандия, като разпространението на този метод е започнало преди три години от Холандия.   ", "date": "2018.07.11", "title": "Един молдовец е задържан за обира на банкомата в Пловдив "}
{"url": "http://epicenter.bg/article/-Zakrivat-se-11-rayonni-prokuraturi-ot-1-vi-yanuari-2019-g-/158979/3/0", "text": "Коментираната от години peфopмa в съдебната карта на България започва със закриването от първи януари догодина на 11 районни прокуратури. Решението беше взето без нито един глас против от прокурорската колегия на Висшия съдебен съвет, съобщи БНР.   След дългогодишен анализ предишните съдебни кадровици от Прокурорската колегия решиха по принцип – районни пpoĸypaтypи да има caмo там, където има oĸpъжни, тоест от 113 да станат 28, a ocтaнaлитe да се oбocoбят ĸaтo тepитopиaлни oтдeлeния.   Гласуването, което дава началото на реформата, макар формално да трябва да получи подкрепата и на мнозинството във ВСС, беше наречено днес „иcтopичecĸи мoмeнт“.   Районните прокуратури, които от началото на 2019 година няма да съществуват като самостоятелни структури, са в Бeлoгpaдчиĸ, Kyлa, Дpянoвo, Tpявнa, Tepвeл, Apдинo, Бpeзниĸ, Tpън, Maдaн, Чeпeлape и Toпoлoвгpaд. Вече като отделения, те няма да имат coбcтвeн paйoн нa дeйcтвиe, нито pъĸoвoднa и oбщa aдминиcтpaция.   Бpoят нa мaгиcтpaтитe ще е според нyждитe нa мoмeнтa. Но това не означава принудително освобождаване на прокурори, а само тяхното пренасочване към по-натоварени структури.   Макар и при съдилищата да има свръх и доста по-малко натоварени структури, и въпреки анализа, правен от предишния състав на Съдийската колегия, пpинципно съгласие за пpoмянa нa ĸapтaта на съдилищата на този етап няма.", "date": "2018.07.11", "title": " Закриват се 11 районни прокуратури от 1-ви януари 2019 г."}
{"url": "http://epicenter.bg/article/Sotsialnata-komisiya-kam-NS-prie-speshni-promeni-v-Zakona-za-integratsiya-na-horata-s-uvrezhdaniya-/158982/2/0", "text": "Парламентарната социална комисия прие на второ четене спешни промени в Закона за интеграция на хората с увреждания, предаде БНР. Те бяха внесени от депутати от ГЕРБ и Обединените патриоти.  Промените се наложиха, за да не загубят хора с увреждания добавките си за социална интеграция, след като Върховният административен съд отмени разпоредби от Правилника за прилагане на закона, свързани с тях. Председателят на комисията доктор Хасан Адемов каза:  \"Това, което правим в различните типове интеграционни добавки, това, което беше записано в правилника, го преместваме сега в закона. Целият проект е огледан отвсякъде. Взети са предвид всички възможни хипотези, на всички групи, защото те не са една и две. Има такива, които имат експертни решения, които продължават след решението на съда. Други, които са в процедура по производство. Всички тези групи сме ги уредили по отделен начин с текстовете\".  Близо половин милион души получават добавки за социална интеграция, като те са различни видове - за транспорт, за обучение, за телекомуникационни услуги, лекарства и други.  ", "date": "2018.07.11", "title": "Социалната комисия към НС прие спешни промени в Закона за интеграция на хората с увреждания "}
{"url": "http://epicenter.bg/article/Tezhak-intsident-v-akvapark--Malko-momiche-postrada-v-Ravda/158984/2/0", "text": "Малко момиченце от Русия е прието в УМБАЛ Бургас с разкъсвания в областта на таза. Детето е прието в отделението по гинекология, като своевременно му е направен пълен преглед.   Имаме такъв пациент, съобщиха от бургаската болница, предаде Дир.БГ.   Момиченцето е транспортирано в Бургас снощи. Добрата новина е, че към момента състоянието му е стабилизирано.   Полицията работи по случая, като първоначалната информация е, че момиченцето е пострадало по време на игра в аквапарка край Равда. То е на почивка у нас с родителите си.      ", "date": "2018.07.11", "title": "Тежък инцидент в аквапарк! Малко момиче пострада в Равда"}
{"url": "http://epicenter.bg/article/Volen-Siderov---Kasabov/158988/2/0", "text": "Патриотичната коалиция продължава да се тресе от скандали, след като вчера НФСБ обвиниха лидера на \"Атака\" в лъжа.    в кулоарите на парламента.   \"    Той е и един от основателите на СДС в Бургас, посочи още народният избраник. Не казваме, че трябва да слушкат, а трябва да се държат като зрели партии\", отговори му  депутатът от НФСБ Валентин Касабов.   Грозните сцени се разиграха в куларите на парламента днес, където депутатите от ОП взаимно се обвиняваха в лъжи, лобизъм и предателства.   \"Колкото до това кой на кого е ментор в политиката, ще припомня, че през 2007 г. дълго убеждавах Валери Симеонов да се кандидатира за кмет на Бругас, но той отказа. Тогава те се явиха с листа на партия \"Атака\" и спечелиха 13 места на общински съветници. ГЕРБ спечели 14, те управляваха заедно, а Валери Симеонов стана председател на общинския съвет\", върна лентата на историята Сидеров.   \"Това са фактите и бих искал да ги припомня на г-н Касабов, за да бъдем коректни. Пазя си и един архивен кадър, на който г-н Касабов завършва предаването си \"Паралакс\" в СКАТ с думите \"Гласувайте за \"Атака\", спасете България!\". \", заяви по-къснопред ПИК лидерът на \"Атака\".   \" , коментира още Касабов. Нищо не сме се разбрали по отношение на медиите, но не сме се и карали, нормално говорихме\", обясни за инфарктната среща с партньорите по отношение на закона за горивата депутатът от НФСБ.   \"  защото не съм настойник на малки деца. Виждам слънчево бъдеще за коалицията за напред\", добави лидерът на \"Атака\" за трусовете в \"Обединени патриоти\".   \"  Закона за шума, за хазарта, оттам нататъка има една година до евроизборите\", поясни Касабов.   Повод за гневната реакция е декларацията на НФСБ от снощи, в която съпартийците на Симеонов обявиха Волен Сидеров и Искрен Веселинов от ВМРО за лъжци.   \"Четирима от НФСБ са подписали този закон за горивата, който лидерът им определя като лобистки\", обясни Волен Сидеров.   \"Изявлението на Сидеров и Веселинов е безпринципно, от името на трите партии в коалицията. Трябва да изчистим тези взаимоотношения\", коментира от своя страна депутатът от НФСБ Валентин Касабов.   \"Те направиха изявление преди разговорите да са приключили\", добави той. Касабов призна, че са подписали закона за горивата с Валери Симеонов, но има членове и лобистки точки, които не приемат. \"Представете си една торта, а едното парче е отровно\", даде пример депутатът на Валери Симеонов.  ", "date": "2018.07.11", "title": "Волен Сидеров: Няма да търпя фелдфебели! Аз направих Валери Симеонов известен! "}
{"url": "http://epicenter.bg/article/Zapochna-ofitsialnata-sreshta-na-varha-na-NATO--SNIMKI-/158989/2/0", "text": "Срещата на върха на НАТО започна със скандал за пари, съобщи БТВ. САЩ искат съюзниците да си поделят справедливо разходите за отбрана. Както и миналата година очаквано основния спор е свързан с разпределението на разходите в Алианаса.   Президентът Румен Радев ръководи българската делегация за участие в Срещата на държавните и правителствените ръководители на страните-членки на НАТО в Брюксел.   Лидерите на отделните държави бяха посрещнати на входа на централата на Алианса лично от генералния секретар Йенс Столтенберг. След това те си направиха традиционната \"семейна снимка\", преди да започне деловата работа на форума.   В момента САЩ формира 71% от разходите за колективна сигурност. След очаквания брикзит 90% от бюджета на НАТО ще се формира от държави извън ЕС, което според американския президент е несправедливо. Американският президент   започна деня си в Брюксел с остра атака към Берлин заради газопровода „Северен поток”, транспортиращ газ от Русия директно до Германия.   „Германия е пленник на Русия, защото получава повечето си енергийни доставки от Русия. Така че от нас се очаква за защитаваме Германия, но те купуват тяхната енергия от Русия. Обяснете това. Знаете, че това не може да се обясни”, обяви Тръмп.   По време на работната закуска с генералния секретар на НАТО президентът на САЩ напомни, че заради анексирането на Крим от Русия САЩ увеличиха с 40 процента разходите си за укрепване на Източния фланг на алианса.   Германският   не закъсня с отговора си към Тръмп: „Спомням си как преди години части от Германия бяха под руски контрол. С радост мога да кажа, че днес Федерална република Германия е единна и свободна. Ние водим самостоятелна политика и сами вземаме решения”.   Тази година само 8 от 29 съюзници ще покрият изискването да отделят поне 2% от брутния си продукт за отбрана.   На фона на този спор за пари НАТО ще трябва да продължи финансирането си за Афганистан и след 2020, и да започне разговори за присъединяване на Мокедония, която ще влезе под новото име Северна Македония в Алианса като 30-та държава в съюза.  ", "date": "2018.07.11", "title": "Започна официалната среща на върха на НАТО (СНИМКИ)"}
{"url": "http://epicenter.bg/article/Iskren-Veselinov--Ima-neosnovatelna-i-agresivna-kampaniya-sreshtu-Sultanka-Petrova/158990/2/0", "text": "„Има неоснователна и агресивна кампания срещу Султанка Петрова. Моите съболезнования към роднините на починалото момче, но зам.-министърът няма вина”. Това обяви в предаването „Лице в лице” по БТВ депутатът от Обединените патриоти Искрен Веселинов по повод скандала около мистериозната смърт на охранител на строежа в бившия Партиен дом.  Оказа се, че строителният обект се охранява от фирма, свързана със семейството на зам.-социалния министър Султанка Петрова. От БСП ѝ поискаха оставката заради конфликт на интереси.  „Тиражираха се абсолютни глупости, че става въпрос за обществена поръчка за 22 млн. лв., което е сумата на целия ремонт. Става въпрос за малка семейна фирма, чийто годишен оборот е една стотна от тази сума”, уточни Веселинов.  Той посъветва Петрова сама да поиска да бъде проверена от Комисията за конфликт на интереси.  Относно скандалите в коалицията около два проектозакона – за горивата и за бездимните цигари, Веселинов обяви, че е постигнато съгласие в общи линии.  Слуховете за преждевременна смъртта на Обединените патриоти са неверни, заяви депутатът. Според избраникът от ВМРО \"системата на италианското семейство продължава\".  „Винаги се случват подобни недоразумения в периоди на Коалиционни съвети. Въпрос на комуникация. Това са наслоявания на неразбирания по-скоро, отколкото на напрежение“, смята Веселинов.  Но добави, че \"до голяма степен Волен Сидеров има право да бъде обиден\".  „Този законопроект създаде една много сериозна рамка на контрол. Замисълът на закона не е да ликвидира малките търговци“, обясни Веселинов.  Според него множество от тиражираните медийно твърдения са били отхвърлени от вносителя Емил Димитров-Ревизово, защото е имало липса на информация.  „Нямаме за цел да се разбираме за всичко, ние често имаме различни виждания. Слуховете за преждевременната смърт на ОП са неверни, коалицията ще продължава да работи“, обясни още веднъж той.  Искрен Веселинов коментира и друга наболяла тема. Той обясни, че Патриотите водят интензивен диалог с ГЕРБ по въпроса за бездимните цигари.  „Тук всичко е за сметка на драгия потребител. За нас водещото е, че тези изделия не трябва да поскъпват. Ще има повишаване на акциза, но не и поскъпване на продукта – това е идеята, която коментираме“, смята депутатът.  ", "date": "2018.07.11", "title": "Искрен Веселинов: Има неоснователна и агресивна кампания срещу Султанка Петрова"}
{"url": "http://epicenter.bg/article/Radev-ot-NATO--Tramp-poiska-4--ot-BVP-za-otbrana--a-u-nas-s-neohota-se-zadelyat-sredstva-za-armiyata/158992/2/0", "text": ". Това съобщи президентът Румен Радев пред български журналисти в кулоарите на срещата на ръководителите на страните от пакта в Брюксел, съобщава Дир.бг    \"Днешната среща е много важна, защото трябва да демонстрира единството, солидарността и решителността на всички държави членки. Засега въпросите стават повече от отговорите.   Той си тръгна, след като обяви това\", поясни българският държавен глава.  Президентът   Никой не говори за четири процента, това в момента не се обсъжда, посочи Радев. Това е жизненоважно за бъдещето на организацията, касае всички страни, допълни той.            в днешния свят на растяща неизвестност, да изгражда ефективни способности. Това, което той прави, е добре и за нашата страна. \", коментира още българският държавен глава.     \"  Напомних на всички за резултатите от операцията в Либия - тогава тя разкри огромни дефицити във военните способности на европейските държави - системи за разузнаване, високоточни оръжия, дозарядки във въздуха, мобилност, съвременни системи за командване и управление, които се предоставяха изцяло от САЩ.      \", разясни още Радев.   Президентът отбеляза, че в историята си НАТО е преживяла много предизвикателни моменти. НАТО винаги е успявала да се консолидира. Надявам се да се намери решение и сега, добави той, съобщава БТА.    Всички лидери са общо взето в сконфузено състояние, защото   посочи Радев. Той потвърди, че към Македония ще бъде отправена покана за започване на преговори за членство в пакта. Срещата на върха на НАТО в Брюксел започна със скандал за пари. САЩ искат съюзниците да си поделят справедливо разходите за отбрана.   Финансовите средства, отделяни за отбрана от държавите-членки, изграждането на съвременни отбранителни способности, засилването на ролята на Алианса в борбата с тероризма, политиката на отворени врати на НАТО, както и развитието на отношенията НАТО-ЕС ще бъдат сред темите, които ще бъдат обсъждани в рамките на Срещата на върха. По време на срещата Република Македония получи покана за преговори за присъединяване към Алианса. В делегацията, водена от президента Румен Радев, са вицепремиерите Екатерина Захариева, министър на външните работи, и Красимир Каракачанов, министър на отбраната.  ", "date": "2018.07.11", "title": "Радев от Брюксел: Тръмп поиска 4% от БВП за отбрана,а у нас с неохота се заделят средства за армията"}
{"url": "http://epicenter.bg/article/Sultanka-Petrova-vednaga-tryabva-da-si-podade-ostavkata--zayavi-Hasan-Ademov/158994/2/0", "text": "Султанка Петрова веднага трябва да си подаде оставката, както направиха здравният министър Николай Петров и зам.-социалният министър Росица Димитрова. При положение, че има каквито и съмнения за конфликт на интереси при случая, който е довел до смъртта на този работник, Петрова веднага трябва да си подаде оставката. Нека компетентните органи си свършат работата, но в политиката, дори когато има съмнения за злоупотреби, трябва да се поема политическа отговорност, а тя се поема по един-единствен начин.   Това каза в предаването \"Още от деня\" по БНТ председателят на социалната комисия в парламента Хасан Адемов по повод скандала със зам.-министъра на труда и социалната политика Султанка Петрова и загиналия охранител от фирмата на съпруга й.   Адемов коментира и решението на Върховния административен съд, с което се отменя плащането на интеграционни добавки \"на калпак\". Интеграционните добавки са седем вида, но не всички хора с увреждания получават всички добавки.   С отменянето на текстове от законопроект съдът позволява коректно да се изплащат добавките. С новите предложения и заварените, и новите случаи, ще бъдат уредени. Хората с увреждания не трябва да се притесняват за получаването на интеграционните добавки, заяви той.   От февруари работни групи работят по законите за хората с увреждания и за социалните услуги. Законопроектът за хората с увреждания трябва да бъде готов до новата парламентарна сесия, а законопроектът за социалните услуги трябва да бъде готов до края на септември, уточни Адемов.   С омбудсмана Мая Манолова  беше постигнато съгласие и трите законопроекта, касаещи Хората с увреждания, да бъдат разгледани в началото на новата пленарна сесия, посочи председателят на социалната комисия в парламента.   Не му е лесно на министъра на труда и социалната политика, защото позициите по казуса са силно поляризирани. Убеден съм, че само диалогът и взаимните отстъпки в рамките на бюджета могат да доведат до разрешаване на проблема, подчерта Адемов. По думите му само финансовата рамка е пречката да бъде приет проектът на омбудсмана. Въпросът трябва да бъде разрешен комплексно, защото през последните 28 години проблемите на хората с увреждания бяха решавани \"на парче\", каза Хасан Адемов. Той посочи още, че реформата в ТЕЛК трябва да бъде направена така, че да не се отнемат досегашните инвалидни пенсии на хората с увреждания.", "date": "2018.07.11", "title": "Султанка Петрова веднага трябва да си подаде оставката, заяви Хасан Адемов"}
{"url": "http://epicenter.bg/article/Razuznavach--1-stava-generalen-konsul-v-Myunhen-/158995/2/0", "text": "Генерал Драгомир Димитров е на път да се върне на работа в Германия. Той беше част от екипа в Берлин на посланик Меглена Плугчиева преди повече от 10 години. Преди седмица на закрито заседание правителството е одобрило шефа на Държавна агенция за разузнаване за генерален консул в Мюнхен. На заседанието тази сряда се е очаквало и правителствено решение за освобождаването от поста на разузнавач №1, което обаче не се е случило. Най-вероятно Министерски съвет е изпратил своето предложение за съгласуване до президента Румен Радев, който обаче е в Брюксел, на натовската среща на върха.  Кадровият разузнавач оглави през 2012 г. Националната разузнавателна служба.", "date": "2018.07.11", "title": "Разузнавач №1 ген. Драгомир Димитров става генерален консул в Мюнхен "}
{"url": "http://epicenter.bg/article/Borisov--Golemite-v-Evropa-razbirat--che-ako-ne-doydat-te-na-Balkaniite--shte-doydat-drugi/158997/2/0", "text": "Големите държави в Европа разбират, че ако не дойдат те, ще дойдат други геостратегически сили. Това заяви премиерът Бойко Борисов пред министрите по време на днешното правителствено заседание, стана ясно от стенограма на думите му, разпространена от пресцентъра на МС. Борисов отчете резултатите от вчерашната среща на върха в Лондон по инициативата \"Берлински процес“. \r\n \r\n \r\n \r\n \r\n С две думи да ви информирам за вчерашното заседание в Лондон. Първо, да благодаря на всички за организацията, за участието на вицепремиери, министри във формата „16+1“. От София бяха дадени послания и за единството на Европейския съюз, и за начина, по който може да се работи в този формат.   Мисля, че целта, която си бяхме поставили, е изпълнена. Лондонската среща е едно ярко доказателство, че темата \"Западни Балкани“, която реанимирахме, тъй като, който не знае, Берлинският процес от преди 4-5 години, провеждани са доста срещи, докато в Триест ние не сложихме темата на масата, а и по време на нашето председателство.   Това се отчита от всички Балкански страни. Затова вчера бяхме поканени, за да се покаже - ние не сме член на този формат - че това, което България е направила е правилно, важно. И Берлин, Лондон, Париж стоят зад тези решения.   За нас това е важно - магистралите, жп линиите, пристанищата, дигиталната инфраструктура, културният обмен, стабилността, ако щете, на Балканите. Знаем какво се случи с България, докато беше югоембаргото и докато се биеха Сърбия и Косово, Сърбия и Хърватия, Сърбия с останалите. Проблемите между Македония и Гърция. Всичко това се случи благодарение и на нашата българска, и европейска подкрепа.   А колкото по-добре се развиват Балканите, това е толкова по-добре и за инвестициите, за туризма, за пътникопотока, за товарите. Идеята впоследствие да се направи единна такса, единни тарифи за движението на стоките, хората и товарите - това може действително да направи Балканите в една привлекателна за инвеститорите зона.   Така че успяваме и с вчерашната среща. Виждате, че една седмица след нашето европредседателство се провежда Лондонската среща. Именно в отговор на тези, които казваха: ами, като свърши Българското председателство, темата ще утихне. Нещо повече, не само не утихна, но се проведе в Лондон и присъстваше канцлерът Меркел, премиерът на Полша, плюс всички останали.   С колегата Ципрас бяхме поканени, за да можем да действаме на максимум в този процес. Бяха шефовете на Европейската банка за възстановяване и развитие - другата седмица ще бъдат тук, в Пловдив ще имат среща - председателят на Европейската банка за възстановяване и развитие, Европейската инвестиционна банка.   Получили са всички указания да работят активно - Московски, Караниколов, тези, които работят по тези общи Балкански проекти. Газовата инфраструктура я коментирахме, от една страна чрез терминала ни в Гърция за втечнен газ, интерконектора, да имаме алтернатива на доставки и в същото време през газовия хъб „Балкан“ да се осъществява търговия, транзит и всичко останало, което сме го говорили. Мисля, че в тази посока имаме много голям напредък, но нека да завършим, и водеща е Европейската комисия, така както беше поставено като условие и от руската страна, така че ние като първа държава сме най-важните, защото ако ние съумеем да направим модела, по който да се транспортира и търгува газа, който идва от Юг и Север, да можем да го направим по европейски модел.   В общи линии това са нещата. Споровете в Англия ги наблюдавате и всичко е свързано с Брекзит. Изключително важен партньор е Великобритания, за да си позволим да не опитаме поне да направим така, че да не се отрази много негативно върху икономиката, финансите, търговията с Европа. Така че, това е по тези теми.  ", "date": "2018.07.11", "title": "Борисов: Големите в Европа разбират, че ако не дойдат те на Балканиите, ще дойдат други"}
{"url": "http://epicenter.bg/article/Borisov--S-pokanata-na-NATO-kam-Makedoniya-oshte-edna-tsel-na-balgarskoto-predsedatelstvo-e-postignata-/158998/2/0", "text": "Много добри новини от Брюксел. НАТО официално отправи покана към Македония за стартиране на преговорите за присъединяване към Алианса. Поздравявам моя колега Зоран Заев за тази сериозна стъпка напред. Това написа премиерът Бойко Борисов в профила си в социалната мрежа „Фейсбук”.  „Още една цел, поставена по време на българското председателство, е постигната. Положихме големи усилия и съм радостен от този напредък”, пише още министър-председателят.  Приветстваме решението от Срещата на върха на НАТО за започване на разговори с Република Македония за присъединяване към Алианса – решаваща стъпка към нейната евроатлантическа принадлежност. Подкрепяме решимостта на правителството в Скопие да продължи с прилагането на реформите и с укрепването на добросъседските отношения, съобщиха от пресцентъра на Министерството на външните работи.  От министерството заявяват, че от своя страна ще продължат да оказват необходимата подкрепа в духа на Договора за приятелство, добросъседство и сътрудничество, който беше подписан през 2017 г.  \"Разглеждаме постигнатия напредък и като успех на нашата активна политика за европейско и евроатлантическо бъдеще на целия регион - успешно реализиран приоритет и в рамките на приключилото преди дни Българско председателство на Съвета на ЕС. Поканата към Република Македония е ясно потвърждение, че политиката на „Отворени врати“ на Алианса остава валидна и допринася за сигурността и стабилността в евроатлантическото пространство\", посочват още от МВнР.  ", "date": "2018.07.11", "title": "Борисов: С поканата на НАТО към Македония още една цел на българското председателство е постигната "}
