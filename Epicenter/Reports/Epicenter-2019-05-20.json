{"url": "http://epicenter.bg/article/Yoncheva-vnese-signali-do-prokuraturata-za-uchastie-na-Borisov-i--Bratovcheda--v--Apartamentgeyt--/183514/2/0", "text": "   съобщиха от пресцентаръ на БСП.   Това става факт няколко дни, след като Йончева поиска прокуратурата да провери и т. нар. къща в Барселона и часове след като премиерът заяви в интервю пред БТВ, че няма нищо общо с къщата в Барселона. За братовчедите си тази сутрин Борисов заяви: \"Ние сме сложна рода. С едните братовчеди не си говорим от 40 години, с другите, с които сме съседи - от 30, а сега като се видим, само си махаме. Двама братовчеди съм ги бил, затова не си говорим, камо ли да имаме общ бизнес.\"     В сигнала на Йончева до прокуратурата се казва, че - видно от справки по партидите на редица дружества, в които Борисов е имал участие като собственик и/или управител е,  Това са фирмите ИПОН 1, Борко 2000 и БИУМ 99, която от своя страна е собственик на ИПОН-Агенция за сигурност и отбрана.   Според справки на търговския регистър,   Вторият сигнал е за извършени заменки в полза на братовчед му Радослав Иванов – за терен на най-комуникативнато място в Люлин. В сигнала до прокуратурата се казва, че анализът на решението на СОС, справката за собствеността на „Монтенегро 1” ООД и вписването на договора за замяна обосновават извода, че Логичен е въпросът дали разликата между стойностите на заменените имоти в размер на 127 796, 96 лева е стойността на посоченото задължение на фирма „Монтенегро 1” ООД за своя сметка да проектира и изгради пътна отсечка свързваща ул. „Филиповско шосе” и бул. „Панчо Владигеров”, както и да проектира и изгради ВиК съоръженията, осветление и пътна настилка о.т. 322 през о.т. 323 до свързване с о.т. 324. Ако това е така, дали посоченото задължение е изпълнено и дали въобще струва толкова – пита Йончева в сигнала.  По-рано през деня Йончева коментира, че сделките показват, че освен всичко друго,  и че има обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост, съседство с тази на Борисов и по-точно зад неговата къща.   „Тези други сделки ме карат да подам сигнал до главния прокурор да образува проверка, която да установи източника и размера на доходи на Радослав Иванов .   Радослав Венциславов Иванов („Братовчеда”) участва, като собственик и управител в редица търговски дружества, от които най-много се открояват тези, свързани със строителството на недвижими имоти - „Хай строй” ООД, ЕИК 131378629 и „Монтенегро 1” ООД”, пише още Йончева.  Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. В сигнала Йончева моли да бъде разпоредена проверка, която да установи налице ли са данни за свързани лица по отношение на представляващите по закон и пълномощия дружества,   Сигналите до прокуратурата са регистрирани с номера: PRB201901622650I,  PRB20190162225006I и PRB201901622771, се казва в прессъобщението на БСП.   Преди това Йончева пусна във Фейсбук пост със снимки, видео и факсимилета, които според нея уличават Бойко Борисов в лъжа. 1. Братовчедът Радослав Иванов днес е собственик на бившия бизнес на г-н Борисов, включително ИПОН. Видно от справки по партидите на редица дружества, в които Борисов е имал участие като собственик и/или управител, е че преди да стане кмет на Столична община и по-късно премиер, той е продал бизнеса си именно на братовчед си Радослав Венциславов Иванов.   2. Във времето, когато е кмет на гр. София, Борисов прави заменки в полза на братовчед си Радослав Иванов - за терен на най-комуникативно място в Люлин. На 15.12.2006 г. е вписана замяна на недвижими имот - гарсониера и апартамент на \"Монтенегро 1\" ООД, представлявана от Радослав Иванов (Братовчеда) и недвижим имот - 1060 кв.м. на комуникативно място в столичния квартал Люлин на Столична община, представлявана от Бойко Борисов - кмет на гр. София в периода от 10.11.2005 г. до 27.07.2009 г. Подозрителен факт е, че \"Монтенегро 1\" ООД придобива тези два имота непосредствено преди договора за замяна. Разликата между стойностите на заменените имоти е в размер на 127 796, 96 лв. За това свое задължение ли фирма \"Монтенегро 1\" ООД за своя сметка е трябвало да проектира и изгради пътна отсечка, свързваща ул. \"Филиповско шосе\" и бул. \"Панчо Владигеров\", както и да проектира и изгради ВиК съоръженията, осветление и пътна настилка? Ако това е така, дали посоченото задължение е изпълнено и дали въобще струва толкова? Изпращам сигнал до главния прокурор да образува проверка, която да установи- налице ли са престъпления във връзка с процесния договор за замяна.   3. Братовчедът на премиера Борисов е в съдружие и с осъждани лица - Пламен Симов, известен с прякора си \"Килията\". От справка в Търговския регистър по партидата на дружеството \"Хай строй\" ООД, ЕИК 131378629 е видно, че Радослав Венциславов Иванов (Братовчеда) продава своя дял в капитала на дружеството на Пламен Лазаров Симов, известен с прякора си \"Килията\", който е осъждан за разпространение на наркотици и се води близък до премиерския кръг. По-късно Килията продава дяловете си обратно на Радослав Венциславов Иванов (Братовчеда). Ще внеса документи до главния прокурор да разпореди проверка, която да установи налице ли са данни за свързани лица по отношение собствеността на \"Хай строй\" ООД през годините, както и за финансовите средства на посочените дружества, евентуално за престъпления, свързани с пране на пари и/или организирана престъпна група с цел пране на пари.   4. Цитираните по-долу поредица от имоти на братовчеда Ради будят съмнение за произхода на средствата, с които са закупени, както и за начина на закупуване на имотите на занижени цени. Настояваме прокуратурата да направи проверка.   От справката по лице на Радослав Венциславов Иванов от имотния регистър прави впечатление, че след като братовчедът Борисов става кмет, а по-късно и министър-председател, братовчедът Радослав Венциславов Иванов сключва множество сделки за недвижими имоти в София и особено за имоти в с. Иваняне, Люлин - на стойност между 52 и 70 лв. на квадратен метър и Банкя. Сред последните се откроява сделка от 14.12.2007 г., с която Радослав Венциславов Иванов (Братовчеда) продава на кмета Бойко Борисов поземлен имот с площ от 462 кв.м. за 3496, 90 лева или по 7 лв. на кв.м.   Видно от акта върху имота не е имало постройка, тъй като такава не е посочена да се прехвърля. Към днешна датата в този имот има изградена постройка с приблизителна застроена площ от 138 кв.м. Сделките показват, че освен всичко друго, Радослав Иванов (Братовчеда) изкупува имотите около къщата на премиера в Банкя. Имаме обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост , съседство с тази на Борисов и по-точно зад неговата къща.   Тези други сделки ме карат да подам сигнал до главния прокурор да образува проверка, която да установи източника и размера на доходи на Радослав Иванов (Братовчеда), с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните. Радослав Венциславов Иванов (Братовчеда) участва, като собственик и управител в редица търговски дружества, от които най-много се открояват тези, свързани със строителството на недвижими имоти - \"Хай строй\" ООД, ЕИК 131378629 и \"Монтенегро 1\" ООД.   Братовчедът Радослав Иванов е съдружник с Иван Саздов във фирма \"Бетон 2\" ООД. Саздов представлява офшорната фирма \"Palms Enterprises\" (Overseas) LTD. Тя изпраща по сметка на на \"EMA BGS SL\", 1,7 млн. евро. Фирмата е представлявана от Борислава Йовчева, а по-късно от нейния баща. Адресът на фирмата е същият като на т. нар. къща в Барселона - ул. \"Францеск Рибалта\" 8.", "date": "2019.05.20", "title": "Йончева внесе три сигнала до прокуратурата за участие на Борисов и „Братовчеда” в „Апартаментгейт” "}
{"url": "http://epicenter.bg/article/Elena-Yoncheva-vav-Feysbuk--Borisov-lazhe-za-bratovcheda-Radi-i-kashtata-v-Barselona-/183492/2/0", "text": "Братовчедът на премиера - Радослав Иванов, е собственик на бившия бизнес на Бойко Борисов, включително ИПОН.  Това разкри водачът на евролистата на БСП Елена Йончева във фейсбук, цитирана от пресцентъра на партията.   Въпреки че премиерът твърди, че с него не си говорят от 30 години. Йончева публикува в социалните мрежи документи, които доказват, че \"братовчедът Ради\" днес е собственик на бившия бизнес на Борисов, включително и на фирма \"Ипон\". Видно от справки по партидите на редица дружества, в които Борисов е имал участие като собственик и/или управител, е, че преди да стане кмет на Столична община и по-късно премиер, той е продал бизнеса си именно на братовчед си Радослав Венциславов Иванов, категорична е Елена Йончева. Във времето, когато е кмет на София, Борисов прави заменки в полза на братовчед си Радослав Иванов – за терен на най-комуникативно място в Люлин. Братовчедът на премиера Борисов е в съдружие и с осъждани лица - Пламен Симов, известен с прякора си „Килията”.  От справката по лице на Радослав Венциславов Иванов от имотния регистър прави впечатление, че след като братовчедът Борисов става кмет, а по-късно и министър-председател, братовчедът Радослав Венциславов Иванов сключва множество сделки за недвижими имоти в София и особено за имоти в с. Иваняне, Люлин – на стойност между 52 и 70 лв. на квадратен метър и Банкя. Сред последните се откроява сделка от 14.12.2007 г., с която Радослав Венциславов Иванов (Братовчеда) продава на кмета Бойко Борисов поземлен имот с площ от 462 кв.м. за 3496, 90 лева или по 7 лв. на кв.м.  Тези други сделки ме карат да подам сигнал до главния прокурор да образува проверка, която да установи източника и размера на доходи на Радослав Иванов (Братовчеда), с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните, пише Елена Йончева.     \"На въпрос от медиите за братовчед си Ради, Борисов отговори: „Ние не си говорим, та камо ли общ бизнес да имаме”.   Разполагаме с информация:    Видно от справки по партидите на редица дружества, в които Борисов е имал участие като собственик и/или управител, е че преди да стане кмет на Столична община и по-късно премиер, той е продал бизнеса си именно на братовчед си Радослав Венциславов Иванов.     На 15.12.2006 г. е вписана замяна на недвижими имот – гарсониера и апартамент на „Монтенегро 1” ООД, представлявана от Радослав Иванов (Братовчеда) и недвижим имот – 1060 кв.м. на комуникативно място в столичния квартал Люлин на Столична община, представлявана от Бойко Борисов – кмет на гр. София в периода от 10.11.2005 г. до 27.07.2009 г.   Подозрителен факт е, че „Монтенегро 1” ООД придобива тези два имота непосредствено преди договора за замяна. Разликата между стойностите на заменените имоти е в размер на 127 796, 96 лв. За това свое задължение ли фирма „Монтенегро 1” ООД за своя сметка е трябвало да проектира и изгради пътна отсечка, свързваща ул. „Филиповско шосе” и бул. „Панчо Владигеров”, както и да проектира и изгради ВиК съоръженията, осветление и пътна настилка?   Изпращам сигнал до главния прокурор да образува проверка, която да установи - налице ли са престъпления във връзка с процесния договор за замяна.    От справка в Търговския регистър по партидата на дружеството „Хай строй” ООД, ЕИК 131378629 е видно, че Радослав Венциславов Иванов (Братовчеда) продава своя дял в капитала на дружеството на Пламен Лазаров Симов, известен с прякора си „Килията”, който е осъждан за разпространение на наркотици и се води близък до премиерския кръг. По-късно Килията продава дяловете си обратно на Радослав Венциславов Иванов (Братовчеда). Ще внеса документи до главния прокурор да разпореди проверка, която да установи налице ли са данни за свързани лица по отношение собствеността на „Хай строй” ООД през годините, както и за финансовите средства на посочените дружества, евентуално за престъпления, свързани с пране на пари и/или организирана престъпна група с цел пране на пари.    От справката по лице на Радослав Венциславов Иванов от имотния регистър прави впечатление, че след като    Сред последните се откроява сделка от 14.12.2007 г., с която    Видно от акта върху имота не е имало постройка, тъй като такава не е посочена да се прехвърля.   Към днешна датата в този имот има изградена постройка с приблизителна застроена площ от 138 кв.м.   Имаме обосновано съмнение, че Радослав Венциславов Иванов (Братовчеда) е купил имот ведно с етаж от построената в него къща и гараж, който имот отново е в близост , съседство с тази на Борисов и по-точно зад неговата къща.    с които купува посочените имоти и най-вече- ползва ли се с протекции при закупуването на имоти на занижени цени, неотговарящи на пазарните.   Радослав Венциславов Иванов (Братовчеда) участва, като собственик и управител в редица търговски дружества, от които най-много се открояват тези, свързани със строителството на недвижими имоти - „Хай строй” ООД, ЕИК 131378629 и „Монтенегро 1” ООД.    --- че днес в ефира на БТВ на въпрос дали къщата в Барселона е негова, Борисов отговори:\"В Банкя показват една къща, която мисля, че е на Емо Кюлев, и пишат, че е моя. В Барселона показват къщата на Сашо Чаушев и казват, че е моя. Тя си има нотариален акт, има си всичко. Това го правят години наред. Аз нищо не мога да направя“. А за раднините си заяви:„Ние сме много сложна рода. С единия братовчед не съм се виждал 40 г., с другите в съседните къщи не си бяхме говорили от 30 г. Сега само си махаме. Даже двама съм ги бил и затова не си говорим. Ние не си говорим, та камо ли общ бизнес да имаме, възнегодува той. И подчерта: \"Не искам да се вкарвам в тази тема. Имам си къща в Банкя, там съм се родил, там живея и там ще умра. Барселонската къща е на Сашо Чаушев.                                ", "date": "2019.05.20", "title": "Елена Йончева във Фейсбук: Борисов лъже за братовчеда Ради и къщата в Барселона (Видео)"}
{"url": "http://epicenter.bg/article/Zaharieva-i-Hayko-Maas-yadoha-banitsa-s-ayran-na-halite--Snimki-/183493/2/0", "text": "Външните министри на България и Германия Екатерина Захариева и Хайко Маас направиха обиколка на историческия център на София, явоха баница в Халите и след това се качиха на метрото.   След официалните разговори в Министерския съвет външният министър Екатерина Захариева разходи германския си колега Хайко Маас из забележителностите в центъра на София.   Двамата минаха из така наречения квадрат на толерантността, разглеждайки ротондата \"Свети Георги\", джамията и синагогата.   Двамата се отбиха и в Халите, където се подкрепиха с баница и айрян, след което от спирка \"Сердика\" се качиха на метрото. С подземния транспорт двамата отидоха до следващото събитие от официалната им програма - първа копка на новата сграда на германското посолство в София.    Източник: Канал 3", "date": "2019.05.20", "title": "Захариева и Хайко Маас ядоха баница с айран на халите (Снимки)"}
{"url": "http://epicenter.bg/article/Vanshnite-ministri-na-Balgariya-i-Germaniya-prizovaha-za-edinna-i-solidarna-Evropa/183497/2/0", "text": "Вицепремиерът и министър на външните работи Екатерина Захариева и германският й колега Хайко Маас призоваха европейците да гласуват за единен и солидарен Европейски съюз на изборите за европейски парламент тази неделя.   „България е една от най-проевропейските нации в ЕС – заяви Екатерина Захариева на среща с Хайко Маас в София. - Според последните проучвания на първо място българите искат солидарност и обединеност в ЕС. Много важно за България на тези избори е да преодолеем популизма и евроскептицизма.“   „България е силен проевропейски партньор, който е в сърцето на ЕС – изтъкна министър Маас. - Сигурни сме, че и след изборите България ще говори със силен проевропейски глас, защото се нуждаем от вашата подкрепа по много теми.“ Той подчерта заслугата на страната ни по време на Българското председателство на Съвета на ЕС в процеса на евроинтеграция на страните от Западните Балкани. „България не само посредничи на този процес, но и ни помага да намерим верния път, защото познава Балканите“, добави Маас. Екатерина Захариева благодари на Германия за подкрепата й към страните от региона.   Външните министри обсъдиха отличните двустранни отношения. Тази година се навършват 140 години от установяването на дипломатическите отношения помежду София и Берлин. Екатерина Захариева изтъкна, че Германия е важен икономически партньор на България. През 2018 г. стокообменът между двете страни бележи рекордни нива от 1950 година насам и възлиза на над 8 млрд. евро.   Вицепремиерът подчерта и активното сътрудничество в областта на културата и образованието - немският език е вторият най-изучаван чужд език в България, а в Германия в осем университета се изучава български език и литература. Традиционно добри са и връзките в туризма, а една трета от най-големи инвеститори в България са с германско участие, заяви министър Захариева.   Сред темите на разговора между двамата министри бяха още актуални въпроси от европейския дневен ред, ситуацията на Балканите и в Близкия изток.  ", "date": "2019.05.20", "title": "Външните министри на България и Германия призоваха за единна и солидарна Европа"}
{"url": "http://epicenter.bg/article/Georg-Georgiev--Tezi-izbori-sa-izklyuchitelno-vazhni-za-tseliya-ES/183498/2/0", "text": "„Тези избори са изключително важни за целия ЕС, защото преобладаването на евроскептични настроения не е нещото, което трябва да се случи на 27 май, когато отчитаме резултатите от изборите”. Това коментира заместник-външният министър Георг Георгиев в предаването „Плюс-минус. Коментарът след новините” по Нова телевизия.  „Всички, което сме про-европейски ориентирани и желаем стабилно бъдеще, искаме да видим възможно най-голям брой системни партии в ЕП и европейските институции. Това ще гарантира бъдещето на Европа. Ако привнесем още, антиевропейски, евроскептичен привкус в ЕС след изборите, това няма да ни помогне да излезем от предизвикателствата, които се намираме”, заяви Георгиев.  „Надяваме се Австрия да остане политически стабилна”, заяви Георгиев, запитан за скандала в страната, след който правителството падна и се очакват нови избори през септември. Това стана след като излезе видеозапис, в който вицепремиерът и лидер на Австрийската партия на свободата Хайнц-Кристиан Щрахе обсъжда корупционни сделки с мнима дъщеря на руски олигарх. Щрахе вече подаде оставка като член на правителството и лидер на партията, коалиционен партньор на канцлера Себастиан Курц.   \"Не бих казал, че познавам Себастиян Курц, но той е вдъхновение за много млади. Не бих се поставил в неговите обувки, това е политическа проблематика, с която самата Австрия трябва да се справи, надявам се държавата да успее да се справи. Държава като Австрия трябва да остане и се надяваме да остане стабилна\", каза още Георг Георгиев. Що се отнася до новото българско консулството, което ще започне работа от 1 август в Барселона, Георгиев заяви, че то е изключително важно.  „В момента освен около 30 000 туристи, които пътуват до Каталуния, още толкова живеят трайно там. Това да можем да им предоставим адекватни консулски услуги е изключително важно”, заяви Георгиев. „С отварянето на консулството ще спестим много големи разходи на българите, които се намират на територията на тези автономни области – Каталуния и Арагон”.   По повод отношенията ни с Турция и изказването на турския посланик, че у нас трябва да се учи турски език, заместникът на Екатерина Захариева посочи, че винаги сме имали ясна дипломатическа стратегия. \"Когато някой вече е привикан да дава обяснения, това означава, че не е бил ясен. Ако отсрещната страна не го схване правилно, трябва да търсиш отговроността в себе си\", обясни Георгиев.  \"Смятам, че трябва да се дръжим на висотата на тези взаимоотношения\", заяви той във връзка с опазването на външната ни граница от мигрантите.  ", "date": "2019.05.20", "title": "Георг Георгиев: Тези избори са изключително важни за целия Европейски съюз"}
{"url": "http://epicenter.bg/article/Pargov-kam-zapasnoto-voynstvo--Balgarskiyat-ofitser-i-voynik-ne-poluchavat-dalzhimoto-uvazhenie-/183499/2/0", "text": "Трябва да има обща европейска отбрана, защото Европейският съюз има нужда от собствени отбранителни сили и трябва да оформи собствено виждане по архитектурата на сигурността в глобален мащаб.   Това каза лидерът на БСП – София Калоян Паргов на среща с представители на ръковоство и членове на Съюза на офицерите и сержантите от запаса и резерва. В срещата взеха участие и кандидатът за евродепутат от листата на „БСП за България“ Емил Георгиев, народните представители доц. Николай Цонков и Таско Ерменков, членът на ИБ на БСП Атанас Зафиров и бившият народен представител Славчо Велков.  “Искам да изразя своето голямо уважение и благодарност за решението ви да подкрепите коалиция „БСП за България“ на тези избори. За нас тази подкрепа е важна, защото битката е не само за бъдещето на Европа, но тя има и силно национално значение. Убеден съм, че заедно можем да допринесем за промяната в България, като направим първата крачка на 26 май, в №18 в бюлетината“, обърна се Калоян Паргов към представителите на запасното войнство.  „Нашата цел е да възтържествува справедливостта сега. В нашето общество има огромен дефицит на справедливост. Всички вие, които сте служили честно, всеотдайно и сте отдали живота и здравето си за опазване границите и сигурността на нашата родина, сте изпитали този дефицит след напускането на Българската армия. През последните десетилетия българският офицер и войник не получават дължимото уважение и признателност за достойната си служба. Това е дълбоко несправедливо и трябва да се промени“, убеден е лидерът на БСП – София.", "date": "2019.05.20", "title": "Паргов към запасното войнство: Българският офицер и войник не получават дължимото уважение!"}
{"url": "http://epicenter.bg/article/Ivan-Krastev--Rabotata-v-sotsialnata-sfera-e-kauza-i-BSP-shte-ya-otstoyava-aktivno-i-sled-26-i-may/183500/2/48", "text": "  \"Работата в социалната сфера е кауза, не е професия, и БСП ще продължи да я отстоява активно и след 26-и май\". Това заяви кандидатът за евродепутат от листата на „БСП за България“ Иван Кръстев на среща с Национално представителните организации на и за хората с увреждания, които са членове на Националния съвет за хората с увреждания към Министерски съвет.   „Мога да обещая, че независимо кой от нашата листа бъде избран да ни представлява в Европейския парламент, ние, българските социалисти, ще продължим да работим за това гласът на лявото, на социалното да бъде ясно чуван в Европа\", каза Иван Кръстев. Той обясни, че това означава нашите проблеми да бъдат там на водещо място в дневния ред.   Кръстев подчерта, че в своите политики БСП винаги и последователно е извеждала на водещо място социалното начало – солидарността, доходите, функционирането на социалните системи и на системите за социална закрила.   \"Смятаме, че развитието на държавата е неразривно свързано с поддържането на нормален баланс на обществено развитие. В момента ние сме в ситуация, в която ерозира не само държавността, не само правовия ред в страната, а ерозира общественото самосъзнание. Много често ни критикуват, че на водещи места в дебатите за предстоящите избори извеждаме въпроси, които са от вътрешно-политическия ред. Ние обаче разглеждаме вътрешните политики и европейските като едно неразривно цяло. Така трябва да бъде“, допълни кандидатът за евродепутат.  Иван Кръстев отбеляза, че в кампанията за евроизборите кандидатите от листата на „БСП за България“ наблягат основно на въпроси като доходи и преодоляване на социалните неравенства.   „За съжаление, огромна част от хората с увреждания в държавата са най-потърпевшите от проблемите в тази сфера\", коментира още той. Кръстев подчерта, че България всяка година получава препоръки в рамките на процедурата по европейския семестър, които много често касаят политики, свързани с най-уязвимите групи от обществото - това включва нискообразованите, части от етническите малцинства, но и хората с увреждания. \"Въпроси, свързани с достъпа до образование, до здравеопазване, качеството на публичните услуги като цяло, а аз бих добавил към това и достъпната среда, която остава някак на заден план, независимо от изричните разпоредби на вътрешното ни законодателство. Много често сме свидетели как тези въпроси биват пренебрегвани и целите, които се поставят, не биват постигнати. А държавата или общините връщат включително и европейски средства под формата на финансови корекции, на други санкции, за това, че не са изпълнили предписания и изисквания, които са задължителни\", каза още кандидатът за евродепутат. Той уточни, че става въпрос за осигуряването на рампи, на достъпна среда, на асансьори, каквито няма или има, но бързо спират да работят.   \"Знам всичко това, защото само преди 3 години бях млад татко и с количката с детето нямаше откъде да мина в квартала, в който живея. В същия квартал, в който живее и кметът Фандъкова. Налагаше се с детската количка да вървя по шосето, което е предназначено за движение на автомобили“, каза още той.  Според Иван Кръстев доста притеснителен е фактът, че в листите с кандидати на другите партии, които според електоралните нагласи имат шанс да излъчат евродепутати, няма експерти, тясно свързани със социалната политика. „Само в нашата имаме такива\", посочи той. По неговите думи не може в най-бедната държава членка на ЕС да няма хора, които да са ангажирани с въпроси като труд, заетост, социална тематика. \"За какво бихме работили ние? На първо място за Конвенцията за правата на хората с увреждания. Много би ми се искало да кажа, че искаме незабавно въвеждане на протокола към Конвенцията. Но е напълно ясно, че това няма как да стане от веднъж. Цената е огромна и няма как да бъде платена в краткосрочен план. На Европа обаче й е необходима пътна карта за поетапното въвеждане на протокола към Конвенцията. Нека да обявят – 5, 10 или 15 години, но да има срок“, заключи Иван Кръстев.", "date": "2019.05.20", "title": "Иван Кръстев: Работата в социалната сфера е кауза и БСП ще я отстоява активно и след 26-и май"}
{"url": "http://epicenter.bg/article/Kandidatat-za-evrodeputat-Mladen-Shishkov-se-sreshtna-s-rabotnitsi-ot-rafineriya-v-s--Belozem/183502/2/48", "text": "    Кандидатът за член на ЕП Младен Шишков продължава със срещите в Пловдив област. Заедно с кмета на община Раковски Павел Гуджеров и с председателя на Общинския съвет на Раковски Георги Лесов той се срещна и поговори с работници от рафинерия в село Белозем. Това съобщиха от пресцентъра на ПП ГЕРБ.   Пред хората Шишков подчерта важността на европейските избори. По думите му гласуването е възможност да се направи избор между възможностите, които реално съществуват. Отказът да се гласува е равен на това някой друг да избере вместо нас. „С вашата подкрепа евродепутатите от ГЕРБ/ЕНП ще работят за нашите региони и тяхната свързаност, за да има по-добри условия за развитието на бизнеса и качествено образование, което е предпоставка за създаване на работни места и увеличаване на доходите. Европейските средства ни помагат да правим градовете и селата ни по-добри, за да останат и да се реализират младите хора тук и да получават достойно заплащане.   По думите на Шишков предизборната кампания е започнала под знака на скандали, но хората не бива да се поддават на тези провокации, а трябва да оценяват направеното от ГЕРБ и нейните евродепутати.   Той призова присъстващите да гласуват активно за хората, които са работили в Европейските институции и знаят пътя, по който се вземат решенията, знаят как да защитават европейския интерес и този на българските граждани. По думите му пари ще има и за улици, и за нови паркове, и за читалища, училища и детски градини, благодарение за извоювания по-висок с 4 млрд. бюджет за България.   Той подчерта, че тези пари трябва да се защитят и това трябва да го направят хората, които са го извоювали.   Шишков изтъкна факта, че при добър резултат на Европейските избори, стабилността на правителството ще се запази и то ще продължи да води страната ни в правилната посока. В заключение Младен Шишков подчерта, че управлението на ПП ГЕРБ успя да утвърди България като надежден и стабилен партньор на международната сцена и гласът й все повече се чува в Европа.", "date": "2019.05.20", "title": "Кандидатът за евродепутат Младен Шишков се срещна с работници от  рафинерия в с. Белозем"}
{"url": "http://epicenter.bg/article/Vizhte-edno-ot-skrivalishtata-na-Stoyan-Zaykov/183440/3/0", "text": "11 ден полицията не може да открие заподозрения за две убийства Стоян Зайков. Беглецът вероятно се е укривал в изоставено ранчо в покрайнините на града. Именно там разследващите откриха и пушката, с която предполагат, че е извършено едно от убийствата, предаде БТВ.   От скривалището на Зайков има отлична видимост към пътя между Костенец и Пчелин. До мястото се стига по тясна горска пътека. Към него водят изкопани в земята стъпала. Все още не е ясно дали с ловната пушка е извършено второто убийство в Костенец. Пчелинът е на гърба на едно от местните предприятия, съвсем близо до квартал „Полето”, където живее Зайков.   По данни на свидетели, в събота Зайков е бил забелязан на гарата в Костенец.   Пазачи в района твърдят, че малкото ранчо е запустяло и няма стопанин. Ловната пушка, намерена там, е била разглобена и скрита в един от кошерите. В скривалището са намерени и боеприпаси. От Зайков обаче няма следа.   Според полицията беглецът продължава да се укрива в района на Костенец. Акцията по издирването продължава. МВР разшири периметъра на претърсване.  ", "date": "2019.05.20", "title": "Вижте едно от скривалищата на Стоян Зайков"}
{"url": "http://epicenter.bg/article/Petkova--Udalzhavaneto-na-zhivota-na-V-i-VI-blok-na-shte-garantira-chista-energiya-na-dostapni-tseni/183484/4/0", "text": "Удължаването на живота на пети и шести блок на АЕЦ „Козлодуй“ е един от основните приоритети на правителството в енергийната област. Неговото изпълнение ще даде гаранция за сигурността на електроенергийните доставки за българските потребители. Това коментира министърът на енергетиката Теменужка Петкова пред журналисти днес, съобщиха от пресцентъра на Министерство на енергетиката.   Тя е на посещение в АЕЦ „Козлодуй“, където проверява изпълнението на дейностите, свързани с плановия годишен ремонт на пети блок на централата. Ремонтните дейности, които стартираха на 1 май, предвиждат и изпълнение на мерки, свързани с повишаване на топлинната мощност на съоръжението до 104%.   Според енергийния министър, удължаването на живота на двата блока в атомната централа е много сериозен ресурс за българската енергетика. Чрез него гражданите и бизнесът ще могат и в бъдеще да ползват чиста енергия на достъпни цени.   Министър Петкова припомни, че лицензът за работа на пети блок вече бе удължен с десет години от Агенцията за ядрено регулиране и сега предстои това да се случи за шести блок. АЕЦ „Козлодуй“ изпълнява предвидените за това мерки изцяло със собствени средства. Централата е в отлично финансово състояние - печалбата ѝ за миналата година е 167 млн. лв., а над 360 млн. лв. са наличностите по банковите сметки на компанията, акцентира енергийният министър.   В АЕЦ „Козлодуй“ министър Петкова коментира и протестите на малките ВЕИ производители, които твърдят, че промяната в Закона за енергетиката, с която се премахва двойното им субсидиране, не се прилага за всички. „Този тип производители са били финансирани веднъж от Държавен фонд „Земеделие“ и втори път – чрез преференциални цени на електроенергията им. Одитният орган на ЕК отчете, че това е свръхсубсидиране, което трябва да бъде премахнато. В резултат на това през 2015 г. беше променен Законът за енергетиката. По темата се произнесе и Конституционният съд, според когото промените не противоречат на Конституцията“, каза енергийният министър.   Тя припомни, че, ако двойното финансиране не е било премахнато, това е щяло да застраши верифицирането на средствата от Държавен фонд „Земеделие“. Според министър Петкова в следващите дни предстои нова среща с производителите на енергия от възобновяеми източници, за да бъде обсъден казусът отново.", "date": "2019.05.20", "title": "Петкова: Удължаването на живота на V и VI блок на ще гарантира чиста енергия на достъпни цени"}
{"url": "http://epicenter.bg/article/Andrey-Kovachev-/183458/11/0", "text": "  -    - Да наистина проучванията сочат, че българите имат една от най-положителните нагласи към европейския проект. Страната ни е фактор и уважаван член на Съюза. С помощта на европейската солидарност преодоляваме, макар и трудно, своето изоставане поради 45-годишния комунистически режим и над 20-годишния подменен преход. За огромно съжаление обаче нашите основни политически опоненти откровено злоупотребяват с предизборната кампания и я превръщат в трибуна за амбициите на лидера на БСП да стане министър-председател. Вместо в едно достойно предизборно представяне на основните теми, които вълнуват българите за бъдещето на Европа, на избирателите се предлагат скандали. Цялото това принизяване на кампанията има за цел да отврати избирателите от политиката като цяло, да ги демотивира от участие в изборите и да заглуши основния дебат.   Радва ме фактът, че значителна част от българите вярваме в политически обединена Европа и всеки от нас е усетил ползите от членството на България в ЕС по някакъв начин. Европа е всеки ден в нашите домове и всички виждаме резултатите от европейската солидарност и инвестициите в инфраструктура, здравеопазване, образование, екология, младежки политики и много други.    - За съжаление, както вече споменах, акцентът в предизборната кампания беше изместен и вместо да се говори за Европа, дебатът остана в рамките на националния. Безспорно е, всички избори са тест за управляващите и техният резултат е своеобразна оценка на обществото за свършената работа. Те обаче също ще зададат и посоката за бъдещото развитие на нашия континент. Европа трябва да остане единна, особено имайки предвид предизвикателствата около нас - в Африка, Близкия изток, Русия, САЩ, Китай, ако ние не сме единни, наистина няма как да устоим на глобалните предизвикателства.   Когато посещавам нашите региони виждам навсякъде табелите с европейското знаме, обозначаващи реализираните проекти с помощта на европейската солидарност - за подобряване на градската среда, за паркове, инфраструктура, за околна среда, за развитие на човешките ресурси, за повишаване на конкурентоспособността на нашата икономика. Това са реалните резултати от членството ни в ЕС. Ние сме силно мотивирани да продължим все по-тясната интеграция на България в ЕС. Устойчивото развитие на страната ни трябва да продължи, а на хоризонта не се вижда политическа алтернатива, която е в състояние да води отговорна национална и европейска политика. Да, популизмът и демагогията на нашите основни опоненти могат да изглеждат привлекателни за някои, но те не водят до ръст на брутен вътрешен продукт, до повишаване на инвестициите, до спад в безработицата и до подобряване качеството на живот на българските граждани. Напротив, водят до голям риск от срив на финансовата система и икономиката. БСП са специалисти в тази област.  -   - Дейността на нашите опоненти да злепоставят страната със сигурност не е в интерес на приемането ни в Шенген и еврозоната. Но явно за тях обединението за постигането на важни за България цели не е от първостепенно значение, а плановете им да спечелят на всяка цена имат приоритет.  -   - Аз поне не знам нито една страна в ЕС, където да има толкова сериозна медийна кампания срещу управляваща партия. Мисля че това е красноречиво доказателство за свободата на медиите в България. Колкото до корупцията - тя е проблем във всички държави членки. Както институциите, така и медиите, които провеждат разследвания и изнасят факти, са призвани да се борят корупцията.    - Когато говорим за Европа на скорости трябва да сме наясно, че те са много повече от две и в това няма нищо лошо. Европа има Банков съюз, еврозона, Шенген, отбранително сътрудничество и т.н.   За нас е важно ЕС да остане единен, но ние не можем да задължим всички страни да правят едно и също - ако някоя определена държава не иска да участва в интеграцията по една или друга тема. В дадени случаи държавите имат суверенното право да не вземат участие в различните сфери на интеграционния процес, но не и да блокират другите държави, които искат да направят определени стъпки в този процес.  Важната идея тук е, че когато тези скорости са доброволни, то всяка страна сама решава дали да участва в следващата интеграционна стъпка по инициативи на страните от Съюза.    - Според мен е напълно нормално преди предстоящите избори различни европейски лидери да представят свои идеи за развитието на Европа. Темата за промяната на Лисабонския договор присъства постоянно на дневния ред през последните 10 години, още откакто финансовата криза разкри много недостатъци в архитектурата на еврото. Държавите членки трудно ще постигнат необходимото единодушие за посоката на евентуалните промени. Изменението на договора е сложна задача, която трябва да бъде подготвена добре в интелектуално, правно и политическо отношение.    - Нека първо да припомним, че комунистическият режим в България е обявен за престъпен със закон. Това не е символичен акт, а признание за огромните страдания, разруха и мизерия, които тоталитарната комунистическа диктатура донесе на нашето Отечество. Не съм сигурен дали разбирам подтекста на Вашия въпрос, но за мен всеки демократ е срещу националсоциализма и комунизма. Виждаме с какъв безграничен популизъм идеологическите наследници на БКП се опитват отново да се домогнат до властта - те са например сталинисти със сталинистите, но същевременно и ревностни християни когато им изнася. Тези явни противоречия не им пречат и показват, че са готови на всичко, за да постигнат своята заветна цел. За щастие всички вече знаем как един подобен експеримент ще завърши за България - спиране на фондове, отдалечаване от нашето европейско семейство, фалити на банки и т.н.   В тази ситуация е напълно естествено десните партии със сходни виждания относно развитието на Европа и европейския път на България да обединят своите усилия. След призива на председателя на ЕНП Жозеф Дол, ние от ГЕРБ проведохме разумен и прагматичен диалог със СДС. Установихме, че по важните за нас теми, които и до момента от ГЕРБ сме отстоявали в Европейския парламент, имаме сходни позиции.    - Очаквам 26-ти май наистина да бъде хубав ден за българската демокрация, страната ни с още по-бързи темпове да навакса своето изоставане и да бъде още по-привлекателно място за младите хора. Всеки ден се откриват нови заводи и много нови работни места. Това положително развитие трябва да продължи и доверието в страната ни да бъде запазено. Всякакви други експерименти са много опасни. Заедно с нашите партньори ще продължим да работим и отстояваме националните интереси, около които сме се обединили.", "date": "2019.05.20", "title": "Андрей Ковачев: Всеки ден се откриват нови заводи и много работни места! Това трябва да продължи! "}
{"url": "http://epicenter.bg/article/Alen-Delon-vze--quot-Zlatna-palma-quot--sas-salzi-na-ochi--Tova-e-krayat-ne-samo-na-karierata--a-i-na-zhivota-mi-/183451/6/0", "text": "Актьорът Ален Делон се просълзи, докато в Кан получаваше почетна \"Златна палма\" за цялостна кариера въпреки протестите на феминистки асоциации. Той благодари на публиката, с която искаше да се сбогува.    - отбеляза Делон. -    , каза 83-годишният актьор, докато получаваше престижното отличие от дъщеря си Анушка под гръмките аплодисменти на публиката.   Делон, който с участието си в големи филмови заглавия през 60-те и 70-те години на миналия век се превърна в същинска икона на френското кино, получи бурните аплодисменти на публиката на кинофестивала по време на специалната церемония на връчването на отличието.  Решението Делон да получи наградата беше причина към организаторите на фестивала да бъдат отправени критики, което доведе и до петиция в САЩ, събрала 25 хил. гласа. Актьорът използва повода, за да отвърне на общественото негодувание, породено от изказванията му в публичното пространство.   \"Сигурен съм, че ако наистина се гордея с нещо, това е единствено кариерата ми\", каза той. \"Получавам \"Златна палма\" не за друго, а заради нея. И това ме кара да се чувствам радостен, поласкан и доволен.\"   В препълнената зала в присъствието на френския министър на културата Франк Ристер, президента на фестивала Пиер Лекюр и фестивалния директор Тиери Фремо публиката бе приканена да носи значки с думата \"звезда\", напомнящи онази, която актьорът носеше на фестивала през 2007 г, съобщиха Ройтерс и Франс прес.   Той допълни, че мисли също за двете жени в живота си, актрисите Мирей Дарк и Роми Шнайдер.   Присъждането на приза предизвика полемики в началото на кинофестивала. Феминистки обвиниха известния актьор, че е \"расист, хомофоб и женомразец\". Активистки от американската асоциация \"Жените и Холивуд\" стигнаха до това заключение, след като внимателно проучиха негови изказвания в миналото. Те внесоха петиция с 25 хиляди подписа до ръководството на кинофеста Делон да не бъде \"почетен\".   Директорът на фестивала Тиери Фремо се опита да го защити, заявявайки: .   Преди церемонията Делон даде интервю на вестника \"Журнал дю диманш\" и каза, че част от изказванията му са изопачени от медиите. Той добави, че като актьор винаги е бил безупречен.  \"Нямам нищо против гей браковете. Не ме интересува: хората да правят каквото си искат. Но аз съм срещу осиновяването на деца от еднополови двойки\", отбеляза той.  \"Казал съм, че съм удрял шамари на жени? Да. Но трябва да добавя, че съм получил повече шамари, отколкото някога съм дал\", обяви той. Делон коментира и политическите си убеждения, като призна, че винаги е бил с десни убеждения, но никога не е подкрепял крайнодесните.   Във времето на движението Me Too, което настоява за по-голямо уважение към жените от филмовата индустрия, както и към по-голямо равноправие на половете, награждаването на Делон предизвика въпроса дали това е подходящото време той да получи отличието.   Основателката на групата \"Жените в Холивуд\" Мелиса Силвърстайн обвини фестивала, че по този начин отдава почит на \"тези отвратителни ценности\". Дори Ева Лонгория отбеляза, че разбира защо \"това може да разгневи някои хора\".  Организаторите на фестивала в Кан защитиха избора си с мотива, че Делон \"не е перфектен\" и е отличен за кариерата си като актьор.  Някои актьори се изказаха в подкрепа на Делон. \"Това, което Ален Делон казва, си е негова работа\", коментира френската актриса Виржини Ледоайен, която е и председател на журито, което ще връчи наградата за филми, имащи отношение към ЛГБТ тематиката. \"Той е невероятен актьор, който обогати киното.\"  Извън конкурсната програма бе представен документалният филм \"Диего Марадона\" на Асиф Кападия. Лентата проследява годините, когато Марадона играе за футболния отбор \"Наполи\". Те са свързани с много слава и обожествяването на футболиста от местните тифози, но и с падението му през 1991 г., когато положителен тест за кокаин бележи началото на неговия залез. В рамките на филма са интервюирани 80 души, като сред тях, освен Марадона, са и много негови близки. С този филм Кападия приключва трилогия, започнала с филма \"Сена\", посветен на трагично загиналия на 34-годишна възраст бразилски пилот във Формула 1, и продължила с \"Ейми\", който проследява живота на певицата Ейми Уайнхаус до смъртта ѝ на 27-годишна възраст.   Филмови звезди, включително Салма Хайек и Ева Лонгория, почетоха ролята на жените в киното на гала вечер в Кан, обявявайки се за равенство между половете във филмовата индустрия. Актьори и режисьори отбелязаха, че макар поведението във филмовата индустрия да се е променило, напредъкът е бавен.   , увери Лонгория. Китайската актриса Гун Ли - звездата от филма  , получи отличие за кариерата си на гала вечерта.   Източник: Дир.бг", "date": "2019.05.20", "title": "Ален Делон взе \"Златна палма\" със сълзи на очи: Това е краят не само на кариерата, а и на живота ми!"}
{"url": "http://epicenter.bg/article/Zelenski-vstapva-v-dlazhnost-kato-prezident-na-Ukrayna/183429/7/0", "text": "Избраният за президент на Украйна Владимир Зеленски встъпва в длъжност днес. На събитието във Върховната Рада ще присъства и вицепремиерът Марияна Николова. Датата на провеждане на церемонията беше обект на спорове в парламента, заради ясно заевеното намерение на новия президент да разпусне парламента и да свика предсрочни избори.  Зеленски беше обявен за новия президент на Украйна на 30 април. На балотажа той спечели съкрушителна подкрепа срещу Петро Порошенко от 73% от гласувалите украинци.  Веднага след официалното обявяване на резултатите, новият президент заяви, че ще разпусне парламента и ще свика предсрочни избори. Мотивът му – изключително ниското доверие на гражданите към депутатите. В същото време, ако не разчита на подкрепата на Върховната Рада, президентът на Украйна има ограничено поле за действие.Затова Зеленски бърза да си я осигури и няма да изчака редовните парламентарни избори. За да има предсрочни избори разпускането на Радата трябва да се случи преди 27 май, тъй като по Закон държавният глава не може да свика избори 6 месеца преди края на мандата на парламента.  Според последните проучвания в страната в момента най-голяма е подкрепата именно за партията на Зеленски \"Слуга на народа\", за която са готови да гласуват почти 30 на сто от всички избиратели. ", "date": "2019.05.20", "title": "Зеленски встъпва в длъжност като президент на Украйна"}
{"url": "http://epicenter.bg/article/10-balgarki-v-top-750-na-svetovnata-ranglista/183463/8/18", "text": "10 български тенисистки попаднаха в топ 750 в световната ранглиста по тенис за жени. Първата ракета на България Виктория Томова падна с две позиции до номер 174 с 334 точки. Изабелла Шиникова, която е втора ракета на страната ни, се изкачи с три места и е номер 197 с 294 точки.   174. (172) Виктория Томова – 334 точки 197. (200) Изабелла Шиникова – 294 точки 209. (209) Сесил Каратанчева – 279 точки 268. (264) Елица Костова – 198 точки 429. (427) Александрина Найденова – 75 точки 461. (461) Джулия Терзийска – 61 точки 522. (521) Гергана Топалова – 42 точки 669. (668) Петя Аршинкова – 18 точки 726. (727) Юлия Стаматова – 12 точки 750. (750) Диа Евтимова – 11 точки   159. (164) Изабелла Шиникова – 443 точки 245. (247) Джулия Терзийска – 291 точки 273. (269) Елица Костова – 264 точки 340. (342) Александрина Найденова – 196 точки 591. (594) Диа Евтимова – 45 точки 685. (689) Гергана Топалова – 28 точки 712. (714) Сесил Каратанчева – 23 точки 758. (759) Петя Аршинкова – 20 точки 869. (891) Юлия Стаматова – 11 точки 892. (891) Габриела Михайлова – 10 точки 892. (891) Ани Вангелова – 10 точки. ", "date": "2019.05.20", "title": "10 българки в топ 750 на световната ранглиста"}
{"url": "http://epicenter.bg/article/Neochakvani-valshebstva-i-vazhni-zapoznanstva/183443/10/101", "text": "Дневно предназначение: Ден за случване на неочаквани вълшебства, новини, новости и важни запознанства. Моментът е подходящ да осъществите важни и мечтани планове.   Дневната нумерологична карта активира добри пътувния в чужбина, преговори, спасяване на важни бизнес сделки, успех в рекламна дейност и бляскави представяния пред публика.   Денят благославя дейности свързани с дома, офиса, покупки на кола, изложби, семинари, интервюта за работа, туристически дейности, кариерно развитие. Използвайте го за важни неща и правете всичко с желание.   Това, което пожелаете днес, ще има шанса на вашата воля.   Основна цифрова характеристика – 1, 2, 3, 5, 7, 8, 9. Активен ден, който носи положителни дивиденти във времето, новости, приятни изненади, преживяване на щастие.   Часова характеристика:  Мото: Днес съдбата ми поднася подаръци! Аз привличам възможностите и добрия успех", "date": "2019.05.20", "title": "Неочаквани вълшебства и важни запознанства"}
{"url": "http://epicenter.bg/article/Izraelska-ministarka-kritikuva-toaletite-na-baleta-na-Madona-na--quot-Evroviziya-2019-quot-/183450/10/99", "text": "Израелската министърка на културата Мири Регев определи като \"грешка\" присъствието на палестински знамена върху гърбовете на балетистите на Мадона по време на гастрола й на финала на конкурса \"Евровизия-2019\", предаде Франс прес, цитиран от Новини.бг \"Това е грешка, не трябва да се намесва политиката в една културна проява, с цялото уважение, което изпитвам към Мадона\", заяви г-жа Регев на редовното седмично заседание на министерския съвет.  Министърката разкритикува израелската медийна организация Кан, съорганизатор на песенния конкурс, която не си е свършила работата, след като са се появили на екран палестински знамена.  Кралицата на поп музиката Мадона не се поддаде на натиска на про-палестинските активисти да бойкотира конкурса в Тел Авив. Според тях чрез него израелските власти се опитвали да омаловажат реалностите от израело-палестинския конфликт.  Малко преди участието си като гост на финала, Мадона заяви: \"Никога не трябва да подценяваме силата на музиката да обединява хората!\"  Още не е известно дали тя е знаела, че нейни балетисти ще се явят с палестински и израелски знамена. По време на обявяването на резултатите членовете на исландската група \"Хатари\", известни с отрицателното си отношение към израелската окупация на палестинските територии, разгънаха транспаранти с палестинското знаме, предизвиквайки освирквания от страна на публиката.", "date": "2019.05.20", "title": "Израелска министърка критикува тоалетите на балета на Мадона на \"Евровизия 2019\""}
{"url": "http://epicenter.bg/article/Hertsoginyata-na-Kembridzh-razkri-oshte-edni-svoy-talant---proektiraneto-na-gradini--Snimki-/183456/10/99", "text": "Херцогинята на Кембридж Кейт Мидълтън разкри още един свой невероятен талант – тя е проектирала ”необятна горска градина” за изложението на цветя в Челси. Целта й е да вдъхнови семействата да излязат навън и да разберат ползите от общуването с природата.   В началото на годината херцогинята разкри за намерението си, но сега тя показа и резултата. Херцогинята е работила съвместно с ландшафтните архитекти Андре Дейвис и Адам Уайт и Кралското градинарско дружество.   Всъщност градината е част от работата на херцогинята по ранно детско развитие. Според нея повече прекарано време на открито помага на децата да растат щастливи и здрави. Стремежът на Кейт е да подчертае ползите за психическото и физическото благосъстояние, които носи природата.   \"Въз основа на горските площи, градината ще се опита да пресъздаде за възрастните усещането за чудо и магия, което са имали като малки деца”, посочват от двореца Кенсингтън.   В писмо до експерти тя пише: \"Мога да разбера, че хората са нервни, когато търсят помощ и се страхуват от осъждане. Това чувство на изолация може бързо да стане първостепенно и изтощително за всеки родител”.   Източник: Канал 3", "date": "2019.05.20", "title": "Херцогинята на Кембридж разкри още едни свой талант - проектирането на градини (Снимки)"}
{"url": "http://epicenter.bg/article/Sedmichen-horoskop-za-vsichki-zodii/183459/10/101", "text": "През седмицата Луната ще се движи през знаците Стрелец, Козирог, Водолей и Риби.  На 21 май Меркурий (до 4 юни) и Слънцето (до 21 юни) преминават в знак Близнаци. Активира се въздушната стихия. Хората ще имат нужда от по-активна комуникация, търсене на нова информация, знания, създаване на нови делови и приятелски отношения, както и пътуване.   Период благоприятен за обучение, учение, изпити и всякакви проекти от интелектуален характер. Засилва се любознателността и интелектуалният потенциал.  На 22 май Марс има хармоничен аспект с Уран – Благоприятно е за инициативите. Прилив на сили и нарастваща самоувереност. Може да ви споходи неочакван късмет, но все пак зависи какви позиции заемат планетите в личният ви хороскоп. Може да има ситуации и действия, които се нуждаят от бърз подход, оригинални решения и нестандартни и творчески действия.  Благоприятни дати за подстригване – 22, 24, 25 май  Дните, в които Луната се движи на празен ход и не трябва да се предприема нищо важно са:  20.05. 20:06 - 21.05. 10:57  23.05. 06:59 - 23.05. 20:50  25.05. 15:52 - 26.05. 09:09   Въпреки прекомерния ви ентусиазъм липсват някои важни детайли, които биха могли да доведат до неуспех на всичките ви инвестиции и проекти. Ако вместо това бавно и внимателно планирате всичко, ще имате успех, което несъмнено ще подобри вашата репутация. Периодът е добър особено за кариерата и подобряване на финансовата страна на нещата. Възможно е да постигнете много изгодни споразумения.Контролирайте мислите си и използвайте ума си по позитивен начин, за да ви помогне да си възвърнете самочувствието и увереността в себе си. У дома не предявявайте твърде много претенции към партньора, децата, другите членове на семейството. Тази седмица се характеризира с вълнуващи развития по отношение на семейния и домашния живот. Венера ще ви направи по-меки и сантиментални. Насладете се през уикенда на добра почивка, след интензивната седмица. Може да ви се случи нещо прекрасно и незабравимо.  Дни на хармония – 20, 21, 24, 25  Бъдете предпазливи – 22, 23   Планетата на любовта и красотата Венера ще транзитира през вашия знак, където ще остане до 9 юни. Съвпада й с Уран ви дава нови посоки. Вие ставате по-убедителни и влиянието ви се увеличава. Ще се чувствате по-оптимистични и уверени в своите възможности. Това е добър период за образователни и научни дейности, за публични изявления, за разширяване на собствените възможности. Животът ви ще бъде изпълнен с нови цветове, ще забелязвате повече красота и чар в света около себе си. Ще се появят нови хора, нови интереси. Бъдете отворени за предложения. Това е времето, когато реалността може да бъде като приказка. Що се отнася до любовта ще гледате любимия човек през розови очила и ще бъдете щастливи. Има вероятност през този период да се върне определен човек от миналото.  Дни на хармония – 22, 23, 26  Бъдете предпазливи – 24, 25   Поздравления. Фантастична седмица, в която ще блестите със собствената си светлина. На 21-ви май управителят ви Меркурий и Слънцето влизат във вашия знак, увеличавайки вашето остроумие и интелигентност, както и комуникативните ви способности. За вас започва много щастлив период. Възможностите за успех ще бъдат много повече. Вашият енергиен тонус се увеличава, здравето се подобрява. Емоционално ще се чувствате по-добре. Ще ви обгърне поток от положителна енергия. Ще бъде възможно да се преговаря успешно, да се постигнат взаимно изгодни решения и да решавате проблемите. Ще привличате и омайвате хората. Не се отказвайте от мечтите си. Отделете време да научите нови неща. Моментите с любимия човек обещават да бъдат интензивни. Разчитайте на съблазнителните си способности.  Дни на хармония – 24, 25  Бъдете предпазливи – 20, 26   Дни, в които да започнете отначало във всеки смисъл на живота ви. Отлично време да се запишете на курсове за повишаване на квалификацията или усвояване на нови умения. Вашият знак преминава през период на метаморфоза и духовно издигане, затова се опитайте да държите негативните мисли далеч от себе си. Марс в Рак ви носи добра енергия. Вашата увереност и решителност се увеличават. Вие ще станете по-независими от мненията на другите. Добри, необичайни и интересни срещи и впечатления ви очакват. Може да получите благоприятни новини. Това е положителен и благоприятен период, в който можете да правите нещата, които най-много обичате, с хората, които ви интересуват. Специално време, в което да се отворите за любовта, да възобновите ангажиментите си, да излизате на срещи или да се влюбите отново. Ще привличате околните като магнит.  Дни на хармония – 26  Бъдете предпазливи – 21, 22   Планетарната енергия ще бъде много благоприятна за вас. Вие ще поемете нови предизвикателства. Ще вземете правилните решения. Добри лични постижения ви очакват. Може да имате проблеми на работното място заради клюки, затова се опитайте да ги изчистите и внимавайте да не говорите прекалено много. Лесно можете да постигнете взаимно разбирателство с другите. Опитайте се да направите нещо, което ще ви помогне да развиете своя артистичен талант или вдъхновение, за да се чувствате по-щастливи. По-светлите цветове помагат за привличането на късмет тази седмица. Във вторник Слънцето и Меркурий влизат в Близнаци, което ще премести фокусът на вашите интереси от кариерата към социалните събития и приятелите. Това е интересен период, за да се срещате с нови хора и да се включите в групи с различни интереси. Може да имате романтично предизвикателство в края на седмицата.  Дни на хармония – 20  Бъдете предпазливи – 24, 25   Във вторник вашият управител Меркурий заедно със Слънцето влизат в дома на кариерата ви. Може да се очаква ново развитие в професионалният ви живот. Бъдете уверени в своя потенциал, особено ако представяте нов проект на работа. Възможно е ново предложение. Време е да преведете творческите си идеи в конкретен план за действие. Може да искате да присъствате на семинар или да се запишете на курс за обучение, за да развиете уменията си и да направите пътя към успеха по-гладък. От средата на седмицата ще се чувствате по-свободни да се наслаждавате на живота и хората, които обичате. Подходящо е да реорганизирате и обновите енергиите на вашия дом. Времето е чудесно за забавление и за романтични приключения. Можете да използвате този прекрасен период. Събирайте се с приятели, за да се забавлявате. Звездите са с вас, ако искате да осъществите мечтите си за любов.  Дни на хармония – 21, 22  Бъдете предпазливи – 20, 26   От 21-и май започвате да получавате положителна астрална енергия и вашият късмет се променя в добра посока. Можете да правите радикални промени в позицията си, независимо дали в работата или в личен план, но по много коректен и дипломатичен начин. Добрите енергии ще спомагат да се подредят при вас нещата. В живота ви и във взаимоотношения с близки хора може да има сериозни промени, които ще бъдат навременни и необходими. В края на седмицата могат да напомнят за себе си стари, нерешени проблеми. Не се страхувайте да се дистанцирате от любовта и приятелствата, които не са добри за вас. Време е да разчистите пътя си към нови възможности. Не обръщайте внимание на това, което другите могат да кажат или мислят. Давайте напред и приемете, че една от добродетелите ви е да бъдете автентични. В любовта, дори и да сте имали лош опит, не се депресирайте, защото животът ще ви предложи нови възможности. Проекти, които са изглеждали почти немислими, могат да се сбъднат. Ще имате голяма подкрепа от приятелите си.  Дни на хармония – 20, 21, 24, 25  Бъдете предпазливи – 22, 23   Тази седмица късметът ви ще се увеличи. Тези дни ще бъдете по-позитивни, ще действате по-фино и изкусно. Това ще увеличи вашето влияние, поради което можете да постигнете собствените си цели. Възможно е някои от вас все пак да имат проблеми с началниците си на работа поради заповед, която не е изпълнена или някаква грешка. Така че се опитайте да намерите най-доброто решение спокойно и останете на линия. Избягвайте хора, които искат само да ви използват. В любовта ще останете в мир с партньора си и ще помислите за нова стъпка в отношенията. В любовта ще трябва да контролирате ревността си, така че връзката ви да не пострада. Ако има проблем говорете спокойно и изяснете неясното положение възможно най-скоро. Отделете време да се отпуснете и да се забавлявате. Съществува вероятност на работното място да се увлечете романтично, което ще предизвика голямо разсейване.  Дни на хармония – 22, 23, 26  Бъдете предпазливи – 24, 25   Активна, креативна и радостна седмица. Удовлетворяващо и продуктивно време за вас. Ще има добри новини. Бъдете много внимателни за това с кого говорите за личните си дела. Старайте се да се поддържате в баланс и да не действате импулсивно. Лесно се сближавате и осъществявате контакти, но трябва да бъдете по-внимателни за това кой влиза в живота ви. Получавате подарък, който не сте очаквали. Меркурий и Слънце позволяват да се развият добрите аспекти на личността ви, да преодолявате бариерите пред себе си, създаване на нови полезни контакти и разширяване на хоризонтите. Добрите астрални аспекти, които получавате, ще допринесат за повишаване на вашите комуникационни умения и за постигане на благоприятни споразумения относно вашите интереси. Съсредоточете се върху малките неща, които бихте искали да подобрите във връзката си и направете малка крачка към тяхното изпълнение. Отношенията ви ще бъдат интелектуално стимулиращи. В любовта, нещо неочаквано ще ви направи щастливи. Ще се свържете с интересни хора.  Дни на хармония – 24, 25  Бъдете предпазливи – 20, 26   Седмица на приятни изненади. Ще почувствате защитата на звездите и ще действате с увереност и сигурност, ще имате чувството, че Висша сила ви диктува посоката, която трябва да следвате. Старайте се да вложите цялата си енергия в работата, за да бъдете винаги най-добрите във всичко, което правите. Това е добър период, за да се разрешат минали конфликти и разногласия, да се справите с проблемите и да се увеличи влиянието ви върху другите. Въпреки това е важно да не злоупотребявате, в противен случай рискувате да загубите доверието на приятели и околните. Пазете се от лоши инвестиции, не забравяйте, че винаги трябва да премислите няколко пъти нещата, преди да похарчите парите си. Използвайте тези дни, за да обмислите какво трябва да направите, за да постигнете това, което винаги сте искали в живота си. Не се страхувайте да говорите за вашите нужди и да намерите най-доброто решение. Планетата на любовта Венера много добре аспектирана, ще ви помогне да сте щастливи в любовта. Имате способността да впечатлите всеки, който пожелаете.  Дни на хармония – 26  Бъдете предпазливи – 21, 22   Енергията на Пълнолуние ще бъде много положителна за вас, ще ви доведе до успех и ще ви помогне да завършите проектите, които сте започнали. Ще ви бъде по-лесно да повлияете на околните, бързо и лесно да получите това, от което имате нужда. Доброто време да организирате живота си. Нищо не трябва да се оставя на случайността. На работното място през тази седмица ще има неочаквани затруднения и ако успеете да се справите с тях правилно, тогава вашият професионален престиж ще се увеличи пред вашите началници. Можете дори да вземете юздите в свои ръце, по-добре да контролирате ситуацията. Тези дни ще можете да разрешите спорни въпроси. Домът и семейството остават основният ви фокус. Избягвайте, ако е възможно, покупки с висока стойност или значителни инвестиции. Препоръчва ви се да си направите масаж на цялото тяло или на краката и гърба през седмицата.  Дни на хармония – 20  Бъдете предпазливи – 24, 25   През седмицата оптимизмът ви е висок. Ще имате повече доверие на приятели и познати. Имате нужда от малко повече късмет и ще го получите. Звездите ви изпращат сигнали в тази посока. Това е добър период за срещи, посещения на интересни мероприятия, гости, за събиране на нови впечатления и идеи. Възможно е нещо, което ви вълнува, да не поеме желания от вас курс и да нямате друг избор, освен да приемете живота такъв, какъвто е. Бъдете внимателни и избягвайте да стигате до физическо и психическо изтощение. Не се колебайте да се поглезите и да опитвате нови неща, за да възстановите енергията си. Старайте се да поддържате емоционален баланс, не се оставяйте да бъдете обсебени от проблемите на другите хора и това да попречи на други аспекти на живота ви. Съсредоточете се върху това, което наистина има значение. В следващите дни семейството и домът ще бъдат сред вашите приоритети. Някои от вас ще бъдат ангажирани със здравето на членовете на семейството.  Дни на хармония – 21, 22  Бъдете предпазливи – 20, 26   Източник: Новини.бг, Астролог - Ивелина Пенчева ", "date": "2019.05.20", "title": "Седмичен хороскоп за всички зодии"}
{"url": "http://epicenter.bg/article/Epichen-final-na--quot-Igra-na-tronove-quot--i-nova-portsiya-gafove/183483/10/99", "text": "Бъдещето на Вестерос вече е ясно, съдбата на майката на дракони също е решена. Последната серия на епичната сага бе излъчена вчера по НВО. Сюжета се разви по най-изненадващ начин и сложи на железния трон най-неочаквания човек.   След като Денерис изпепели Кралски чертог в серията от миналата седмица, изникна въпросът дали тя най-накрая ще седне на Железния трон. Това не се случи, а на трона най-неочаквано седна Бран Старк. Управлението на Денерис завърши преди да е започнало, след като бе убита от Джон Сноу по време на страстна целувка. ”Ти си моята кралица, сега и винаги”, казва Джон преди да забие нож в сърцето й. Драконът Дрогон пък разтопява железния трон след смъртта на Дани. Мъртвото тяло на кралицата е отнесено от дракона.   Тирион, който меко казано е разочарован от поведението на драконовата кралица, хвърля значката си на ръка на кралицата. По-късно в серията той предлага Бран Старк за владетел на 7-те кралства. Санса обявява, че Северът ще остане независимо кралство, каквото е било преди много години. В крайна сметка Бран е избран за цар на вече 6-те кралства. Тирион е показан за ръка на краля. Джон Сноу пък се завръща в Нощния страж, където отново е заедно със своето вълчище Дух. Санса получава корона и е призната от народа за кралица на севера.   Последната серия не мина без гафове! След като в един от последните излъчени епизоди се появи чаша с кафе на известна верига, във финалната серия се появи и бутилка с минерална вода. Тя се забелязва до крака на Самуел Тарли.    Източник: Канал 3", "date": "2019.05.20", "title": "Епичен финал на \"Игра на тронове\" и нова порция гафове"}
{"url": "http://epicenter.bg/article/Prints-Uilyam--Smartta-na-mayka-mi-mi-prichini-nesravnima-s-nishto-drugo-bolka/183505/10/99", "text": "Принц Уилям откровено си призна, че смъртта на майка му, принцеса Даяна, му e причинила болка, несравнима с каквото и да било друго страдание. Коментирайки въпросите на психичното здраве в документален филм на Би Би Си внукът на кралица Елизабет Втора довери също, че работата му като пилот на хеликоптер от Спешната помощ му е помогнала да осъзнае много неща. Едно от тях било, че \"смъртта дебне някъде зад ъгъла\" и тази мисъл не го напускала до мига, в който можел да си поговори с някого.   \"Когато загубиш най-близките, изпитваш болка като никоя друга. Знаеш, че трудно ще се намери нещо до края на живота ти, от което да боли толкова, но това преживяване също така те сближава с другите хора, които са го изживели. Когато говориш с някого, веднага го усещаш. Можеш да го видиш в очите им\", каза той.   Коментарите на принц Уилям бяха част от дискусията за психичното здраве и личните проблеми, които са имали хора като футболистите Питър Крауч, Тиери Анри, Дани Роуз, Джърмейн Джинас и селекционерът на английските национали Гарет Саутгейт.   Принц Уилям и брат му принц Хари са активно ангажирани с каузата за менталното здраве на нацията. Със своите откровения и личен опит, те се опитват да насърчат и други хора да говорят открито и да потърсят помощ при проблеми с психиката.   Източник: Нова.тв", "date": "2019.05.20", "title": "Принц Уилям: Смъртта на майка ми ми причини несравнима с нищо друго болка"}
{"url": "http://epicenter.bg/article/Raeva--Zhalki-zheni-sa-prevarnali-v-kauza-na-zhivota-si-srivaneto-na-natsionalniya-otbor/183488/8/0", "text": "Българският отбор в състав Боряна Калейн, Катрин Тасева, Невяна Владинова и ансамбъл девойки - Яна Момчилова, Карина Димитрова, Жанина Георгиева, Александра Кьосева, Маргарита Василева и Моника Заркова, се поздравиха с бронзовото отличие в отборното състезание на Европейското първенство в Баку.    Президентът на Българската федерация по художествена гимнастика Илиана Раева не издържа и изригна по адрес на \"феновете\" на националния ни отбор.   На Злото отвърни със Сила, Смелост и Можене! Специално за една много наранена майка, а и предполагам всичките майки и бащи на ПРЕКРАСНИТЕ МИ МОМИЧЕТА ОТ АНСАМБЪЛА, които получиха поредната си доза неистова ОМРАЗА, ЗЛОБА, ЗЛОРАДСТВО от една ЖАЛКА КЛИКА, нарекла себе си “ФЕН НА ХУДОЖЕСТВЕНАТА ГИМНАСТИКА”! Накрая публикувам и нейното послание. Специално и публично за моите невероятно талантливи и можещи треньорки Вяра Ваташка и Цветелина Найденова, както и за шестте ми малки красавици от ансамбъл девойки!  Ани Момчилова, уважаема г-жо, скъпа наранена майко с посърнало лице след медала на силното ви и талантливо момиче, фантастични мои треньори и състезателки! Никога нямаше да напиша този пост, особено в момент, когато се подготвям за поредния старт на момичетата ни днес! Да, след малко започват финалите на жените, където имаме огромни шансове за медали и то при индивидуалното!!! Още съм невероятно щастлива за ОГРОМНИЯ НИ УСПЕХ В СЪБОТА... Но ми изпратиха обръщението на една съкрушена майка на прекрасния ни капитан на ансамбъл девойки Яна, която е направила грешката да чете коментарите на едни АБСОЛЮТНО ПОВРЕДЕНИ ВСЯКАК ЖЕНИ, намерили единствен смисъл да съществуват, като ИСТЕРИЧНО И БЕЗОТКАЗНО ХРАЧАТ по националния отбор на България, по федерацията, по мен и всичко свързано с работата ни. Години наред, откакто съм начело на този спорт, тези жалки, отвратителни жени правят опит да дестабилизират състезатели и треньори. Нито веднъж за толкова години не успяха. Няма да успеят и сега. Някои безсрамно седят с отвратителните си лица във \"Фейсбук\", други се крият като плъхове зад картинки, явно имайки какво да скрият! Житейският принцип е категоричен - колкото повече можеш, толкова повече те атакуват неможещите. Когато си силен и различен, когато успяваш и вървиш с високо вдигната глава по предначертания си път, толкова повече слабите и безличните, тези, които са осъдени да гледат само в краката си и купата със супата си освирепяват и сипят омраза и злоба, бягайки от собственото си жалко съществуване. Тези жени са точно това. Няколко пъти съм събирала състезателките и съм обяснявала какви са тези жени и, че техните писания трябва да не ги интересуват.  С тези малки мои лъвчета явно не успях да го постигна, както и с вас, прекрасни родители. Но искам да ви споделя нещо: колкото пъти съм хулена и засипвана с омраза, толкова с по-големи успехи ме е дарявал Бог! Това също е категоричен закон! Вашите/нашите красавици ще успеят точно когато трябва - бъдете сигурни! Обичайте ги им вярвайте! Не се обръщайте с послания до Орките! Да, те са Орки в абсолютния смисъл на думата! Те не разбират, защото са в едно друго измерение, в което мравката не вижда полета във вълшебните висини на орела! Но те са необходимото Зло на Земята. Без тях, Доброто нямаше да Възкръсне! Ние сме силни, сплотени, можещи, успяващи и благословени! Само това трябва да има значение за прекрасните ви души!  Гордея се с децата ви, треньорите и вас, мили родители! Само ако знаехте, колко трудни и рискови съчетания играят децата ви... и ще продължат да играят и ще печелят!  Само ако знаехте през каква помия преминавам ежедневно, и то не само от няколкото жалки женички, превърнали в кауза на живота си сриването на националния отбор, ами и от далеч по-интересни персонажи...  Само ако знаехте, колко сериозно се пречи на работата ни и не от тези неосъществени женички, а от далеч по-сериозни персонажи... но пък на мен ми интересно да се справям и да ги неутрализирам. Иначе колко ли скучно щеше да бъде.  Ако е рекъл Бог, един ден ще напиша, ще разкажа, за да видите Истината за успехите ни в днешно време. Но сега съм казала, че ще търпя и мълча! Ами това е Той - Животът! Палитра от красота и грозота, добро и лошо, сладко и горчиво... Прекрасен е Той, приемете го и разберете, че Злото е другата половина от Цялото! То е задължителната ни необходимост! Нужно е...  На Злото отвърни със Сила, Смелост и Можене! Усмихнете се, горе главите! Децата ни са прекрасни и ви обещавам, че ще успеем на световното първенство! А то е най-важният старт за годината!    “Благодаря ви! Успяхте! Сълзи и срам в очите на дете с медал на врата от европейското! Мили дами, тя не иска да го носи, тя не го желае, тя се срамува от него! Това видях в очите на детето си! От ден първи Вие не спряхте да сипете обиди срещу всичките деца, треньори и ръководство. Наричахте ги по всякакъв начин. Не мога да повторя думите ви, защото ги нямам в речника си, за което се извинявам. Това което знам е, че лошите неща стигат първо до ушите на децата. Да, те изчетоха вашите коментари! Може да сте спокойни! Успяхте да ги сринете. Време е да вдигнете банкет, естествено ако може да си го позволите финансово, за което се съмнявам безкрайно. Г-жо Илияна Иванова, кога ви остава време да изпишете всичко? Предполагам сте безработна или отпуск сте си взели? Голяма чест! От къде сте се снабдили с такъв набор от красиви думички? Децата ви и те ли ги знаят? Те в какво са успели? Те отличници ли са? Ставали ли са ученици на годината? Защото моето миналата година стана в елинто Пловдивско училище!  Не можех да повярвам, че има хора, които цял ден стоят и пишат в социалните мрежи и от това не зависи прехраната на семействата им, не зависи развитието им. Как е възможно това да ви създава удоволствие! Колкото е по-злобен коментара, толкова сте по-щастливи! Това ли ви е храната? А, на децата ви? Кога успявате да им обърнете внимание и да им приготвите храна? Или и на тях такава храна им сипвате? Смятам , че сте безкрайно нещастни хора!  Не мога да си представя да си напълня дните с хули срещу някой. И не към някой , а към деца! Тези деца живеят в страната в която и вие живеете! Те се бориха за страната ни. Те се лишаваха от всичко, за да ни представят. Определено Не успяха! Не им се получи, въпреки че го могат! Деца ти намразиха открите контролни точно заради вас! Точно заради всичките ви обиди и коментари! На състезанието на което моето дете не отиде защото беше оперирана , изчете всичко! Не искам да ви казвам какво виждах в очите и! Не искам да ви казвам как го преживя! Не го пожелавам това на вашите деца! Те нямат все още тази злоба, която вие сте придобили! Знаете ли, че тя не трябваше да играе до 10 май въобще? Знаете ли, че тя не трябваше да влиза в залата преди 40-тия ден от операцията? Не знаете! Не и нужно! Но тя искаше! Тя е силна! Тя е отговорна! Тя е боец! Тези нейни качества я вдигнаха много бързо! Всеки път когато отивахме при доктора тя искаше да чуе, че може да играе! Не го чуваше това! Въпреки това тя игра! И повярвайте това не са наши болни амбиции! Но с помоща на Вяра и Цвети които бяха до нас, г-жа Раева и целия екип, организираха най-добрата рехабилитаци и това се случи. Знаете ли как се молех като ми се обади да чуя израза “Добре съм мамо”! Знаете ли, че Вяра като видеше, че й звъня и побеляваше? И това не ви интересува! Вас ви интересува само и единствено, когато не играят добре! Тогава сте най-щастливи! Тогава сте нахранени доволно! Аз отказвам да се храня с такава храна! Обичам си страната и съм щастлива, че живея в нея! Ще си подкрепям винаги и успехите и неуспехите!  Вас ви поздравявам! Успяхте да ги съсипете и да им сринете самочувсвието! Благодаря ви безкрайно! Не желая нито да ни съжалявате, нито да хвалите, нито да ми отговаряте! Искам само да научите истината и от другата страна и да ви помоля да спрете! По-лошо от това няма на къде! Предстои световно, с вашите красиви прогнози по-добре няма да стане. Нека да замълчим и да ги подкрепяме и в хубаво и в лошо! Те са достатъчно отговорни и умни деца и си отчитат грешките! С тези коментари не им помагаме! Това е само молба!\".   Източник: Блиц", "date": "2019.05.20", "title": "Раева: Жалки жени са превърнали в кауза на живота си сриването на националния отбор!"}
{"url": "http://epicenter.bg/article/Tramp-podpisa-ukazi-za-otmyana-na-mitata-varhu-stomanata-i-aluminiya-ot-Kanada-i-Meksiko/183431/7/0", "text": "Президентът на САЩ Доналд Тръмп подписа два указа за отмяна на митата върху стоманата и алуминия от Канада и Мексико, предаде ТАСС, цитирана от \"Канал 3\".  \"Аз установих, че вносът на алуминий от Канада и Мексико повече няма да заплашва да нанесе вреди на националната сигурност на САЩ“, съобщиха от пресслужбата на Белия дом.  В съответствие с тези изводи президентът \"е решил да изключи Канада и Мексико“ от списъка на страните, по отношение на които се налагат вносни мита. Аналогичен документ е публикуван по повод снемането на митата за внос на стомана от тези две страни.  В петък вечерта властите в Канада и САЩ в съвместно изявление потвърдиха постигането на договореност за снемане в течение на 48 часа, на американските мита за внос на стомана и алуминиуй от Канада, допълва агенцията.  ", "date": "2019.05.20", "title": "Тръмп подписа укази за отмяна на митата върху стоманата и алуминия от Канада и Мексико"}
{"url": "http://epicenter.bg/article/11-zhertvi-sled-strelba-v-bar-v-Braziliya/183436/7/0", "text": "Въоръжени убиха 11 души в бар в Северна Бразилия. Tова съобщиха полицейски служители, цитирани от БГНЕС.  Стрелбата се състояла в град Белем, съобщиха от отдела за обществена безопасност в северната бразилска провинция Пара. Засега не се съобщава какви са мотивите на стрелците, съобщи АФП.  Нападателите са избягали, но полицията е информирала, че един от стрелците е ранен и е задържан от полицаите.  Потвърдена е смъртта на шест жени и петима мъже, съобщиха местни медии. Стреляли са общо седем въоръжени, след като са пристигнали с мотоциклет и три автомобила, с които са избягали след атаката. ", "date": "2019.05.20", "title": "11 жертви след стрелба в бар в Бразилия"}
{"url": "http://epicenter.bg/article/Google-spira-biznes-satrudnichestvoto-s-Huawei/183448/7/0", "text": "Скандалът между САЩ и китайския телекомуникационен гиган Huawei се разраства.   Google спира достъпа на устройствата на Huawei до някои от актуализациите на операционната система Аndroid. Това е пореден удар срещу китайската компания, след като американските власти включиха Huawei в така наречения търговски черен списък, съобщава Нова телевизия.   За обикновените потребители по света новите ограничения ще усетят на по-късен етап. Хората, ползващи смартфони на Huawei, ще могат все още да актуализират приложенията си и услугите на Google Play. Когато обаче Google пусне новата версия на Android, по-късно тази година, то може да не е налично за устройствата на Huawei.   Ако това се случи, то потребителите няма да могат да свалят нови приложения и да актуализират същестествуващите в устеройствата им. Засега от китайския технологичен гигант не са коментирали новите мерки.", "date": "2019.05.20", "title": "Google спира бизнес сътрудничеството с Huawei"}
{"url": "http://epicenter.bg/article/Kostadin-Kostadinov--Vazrazhdane-e-edinstvenata-alternativa--/183437/2/0", "text": "  До настоящите избори за Европейски парламент остава по-малко от седмица и така както се очертава, предходните победители от ГЕРБ, сега ще регистрират загуба.   Поражението им витае във въздуха и вече се усеща от целия партиен апарат. Притеснението, което е обхванало партията на Борисов, се вижда от всички наблюдатели, а социологическите агенции правят дори и невъзможното, за да им дадат няколко стотни преднина.   Истината е, че изборите в неделя са вот на недоверие срещу управляващото шайкаджийско правителство на ГЕРБ и Обединени патриоти.   Това е и причината Борисов да вземе кампанията на ръчно управление и да обикаля страната, откривайки „по два завода на ден“, които никой не е виждал, но пък бурно аплодиран от строените като на манифестация работници по улиците и в цеховете. И въпреки че обикаля страната в привидно добро настроение, уж по държавни дела, в действията на министър-председателя се виждат паника и страх. Мисълта за предстоящата на 26-ти май загуба на изборите е среднощния кошмар на Борисов, защото това означава само едно – край на престъпната 10-годишна диктатура на ГЕРБ. Притеснение се вижда и в структурите по места. Зад широките усмивки на местните водачи, които раздават козунаци и сувенири, прозира страх. Страх и чувство за предстоящо възмездие! Чувстват се като пораженци, защото при ежедневните си срещи с хората, виждат само отвращение и погнуса. Екзалтираните народни маси, които ги посрещаха с овации, сега смениха настроението си. Подадените от гербаджиите ръце увисват във въздуха, а събраните в залите под строй и със заплахи колективи и административни служители, ръкопляскат някак си по-тихо, и с все по-ясно доловимата надежда, че на борисовите корумпета, май вече им идва края. Българските граждани искат промяна и това е факт. Желанието им може да се прочете в очите, да се почувства в жестовете, да се види в реакциите при срещите с кандидатите на управляващата партия.   Хората са отвратени, а апартаментите и банковите сметки на гербаджийските синекурници са само малка част от причините за това. Главните фактори са други - безпътицата, индустриалната разруха, натиска над бизнеса, съсипаните образование и здравеопазване, прокудените в чужбина семейства. Осъзнавайки всичко това, още преди месеци политическите инженери започнаха да действат, сглобявайки най-различни коалиции. От гардероба бяха извадени позабравени от близкото минало лица и партии – БСДП, ССД, НДСВ, Новото време, земеделци, християнски съюзи.   Партии, чиято членска маса не може да напълни и един кабинет, се включиха във всевъзможни коалиции, за да се опитат да подлъжат омерзените от 10-годишното управление на режима на Бойко Борисов. За нас от Възраждане е ясно, че целта на всичко това е една - размиване на гласовете и насочването им към псевдоопозицията и казионните политически групички.   Не случайно от няколко седмици светлината на медийните прожектори е насочена към уж опозиционните БСП и Воля. Първите, макар и най-голямата като брой опозиционна партия в момента, са неразделна част от 30 годишния престъпен преход и няма как да заличат този период от историята си. Вторите пък изобщо не се нуждаят от коментар, освен този, че представляват апотеоз на биофизическата, психическа и политическа патология. Що се отнася до ДПС, за тях е ясно, че не са никаква опозиция, а неофициалния старши партньор на ГЕРБ в управлението.  В бюлетината за предстоящия на 26-ти май вот се откроява само едно движение, неучаствало досега във властта и срещу, което не могат да бъдат изкарани неудобни факти и компромати – Възраждане. Ние сме единствената партия в България, обединяваща националноотговорни хора, работещи ежедневно за своите чисти идеали, без да получават заплащане и без да ползват облаги. Истината е, че партиите на прехода са силно притеснени от предстоящия вот. Изпечени в изборните измами, силите на прехода правят всичко възможно, за да скрият Възраждане.   Въпреки наложения медиен похлупак и откровено лъжливите социологически проучвания обаче, нашето движението набира все по-голямо доверие сред българите. Възраждане е единствената партия, която говори открито и на висок глас за корупцията, неработещата съдебна система и зависимостите на Бойко Борисов от турския диктатор Ердоган. За разлика от „патриотите“, които участват в правителството и разполагат с цялата власт, Възраждане ежедневно прави всичко възможно, за да повдигне духа на нашите сънародници в чужбина и да реши проблемите им, доколкото това е възможно, когато не управляваш.   Възраждане издава учебници за българските деца, както в страната, така и в чужбина. Като истински последователи на пионерите от епохата на Възраждането, ние реставрирахме и възстановихме редица паметници в цялата страна – съсъди за националната ни памет, отделяйки за това лично време и средства. И това е съвсем малка част от онова, което правим. Жребият за изборите определи последното 27-мо място за Възраждане в бюлетината. И това не е никак случайно, защото нашето движение се явява последната надежда за България. Страната ни е изправена пред поредната национална катастрофа, която вече чука на вратата. Все още разполагаме с малко време, за да я избегнем, но това може да се случи, само ако начело на страната застанат отговорни и родолюбиви управници. На 26-ти май, имаме великолепната възможност да изпратим продажната и некадърна гербаджийска камарила в историята от упор! С контролен изстрел в главата.   Единственото, което трябва да направим е да упражним конституционното си право на глас. Глас, който се опитват да ни отнемат, да заглушат. Затова предлагам следното, нека в неделя им покажем, колко силно можем да крещим! Възраждане – защото само ние можем", "date": "2019.05.20", "title": "Костадин Костадинов: Възраждане е единствената алтернатива! "}
{"url": "http://epicenter.bg/article/E/183454/2/48", "text": "  „Искрено вярвам, че безотговорността и разрухата на българските паметници няма да продължи още дълго”.   Това заяви кандидатът за евродепутат от листата на \"БСП за България\" Крум Дончев. „Добра или лоша, ние трябва да пазим историята си, тъй като това е нашата поука за бъдещето! А именно- стремежът към демокрацията и равенството между хората”, каза още той.  Заедно с водача на листата Елена Йончева и с кандидата за евродепуат Иван Кръстев, Дончев посети гр. Гълъбово. Там те се срещнаха с граждани и посетиха Национален фолклорен фестивал \"Янко Петров\" - гр. Гълъбово. „Ще работим за общ, социален и икономически Европейският съюз, но със запазване на историческата идентичност на всяка една от държавите”, заяви Крум Дончев. Според него фолклорът е онази част от творчеството на народите, която чрез песни, танци, разкази, легенди, поговорки, суеверия и стихове разказва за историята и обичаите на отделните етноси и народи. „Днес в Гълъбово станах част от тази магия на българските традиции”, заяви той..  Крум Дончев взе участие в среща с граждани в гр. Казанлък, където заяви своята мотивация да се кандидатира за евродепутат – „България да стане отново едно хубаво място за живеене, където държавата се грижи за своите граждани и младите имат бъдеще”.  ", "date": "2019.05.20", "title": "Дончев от Бузлуджа: Безотговорността и разрухата на българските паметници няма да продължи още дълго"}
{"url": "http://epicenter.bg/article/Rumen-Gechev-/183455/2/48", "text": "  „Българите искат промяна. Хората са изпълнени с решителност и на 26 май ще постигнем промяна”, това каза кандидатът за евродепутат от \"БСП за България\" проф. Румен Гечев пред БСТВ.   Той подчерта, че това ще доведе нов модел за развитие на Европа, който да бъде социално ориентиран и да осигурява повече инвестиции за българската икономика.   „За България надеждата е ясна – сваляне от власт на управляващите и промяна на модела на развитие и на България” , допълни той. Гечев коментира, че на редица срещи на БСП, представители на ГЕРБ идват и записват хората, които са били на тези събирания, но въпреки това залите са пълни. Той изтъкна и факта, че от днес в Гърция са по-евтини храните, токът и данъците.  „ В Гърция компенсациите за безработни са равни на средната работна заплата в България – около 1500лв. Възмутително е за нас, българите, че страна като Гърция, която мина през изключително тежка криза и получи жестоки сакции от Европа и МВФ, успя да излезе от този шок и да постигне по-добри резултати от уж „успешна” България при правителството на Борисов”, коментира Гечев. Той допълни, че хвалбите на Борисов няма как да бъдат приети насериозно от българския народ, тъй като е неприемливо да се хвалиш, след като управляваш 10 години държавата и тя е на последно място в Европейския съюз с най-ниски заплати, пенсии и показатели.   „Най-страшното е, че докато другите бивши социалистически страни се доближават до средните европейски показатели, в това число и Румъния, България се отдалечава от тях и ние оставаме все така последни. Даже в Македония минималната работна заплата е с 40 лв по-висока от България. В Сърбия разликата е 100лв. в тяхна полза. Страни, които са воювали и не са в Европейския съюз, имат по-висок стандарт от нас, които сме 12 години в него”, заяви социалистът. Той коментира, че парите от еврофондовете не са насочени правилно. „Субсидиите трябва да се предоговорят. 4-5 фирми арендатори контролират по-голямата част от обработваемата площ. Останаха без субсидии или с минимални такива ключове сектори като зеленчукопроизводството, производството на плодове, които имат по- висока трудоемкост и можеха да задържат повече хора в обезлюдените региони на България”, изтъкна Гечев. Той коментира, че това правителство е допуснало окончателното рухване на хранително - обработваемата промишленост- сега 80 процента от храните, които потребяваме, са внос, а не можем да изнасяме завършена продуция. „Голям проблем са и колосалните кражби – строителства на пътища, мостове, реконструкции – между 30 и 60 процента от парите се връщат обратно при тези, които са уредили поръчката. Това означава, че тези дейности се извършват некачествено”, каза Гечев.   \"Чуждите инвестиции преди ГЕРБ да дойде на власт бяха 9 милиарда евро годишно, сега са под 1 милиард. Чуждите инвеститори писаха слаб 2 на сегашната власт”, допълни той като подчерта, че преводите от чужбина на български граждани към близките им тук са по-големи от чуждите инвестиции в България. Той изрази несъгласие с изказването на Лиляна Павлова, че опозицията използва битовизми в атаките си към ГЕРБ. „Ако битовизъм е незаконното усвояване на 100 милиона евро за луксозни къщи за властта, вместо да са къщи за гости. Разбойнически, нечуван грабеж на средства и ето ги резултатите- последни в ЕС, копаещи дъното\", каза Гечев. Той продължи, че ГЕРБ е погребал големите инвестиционни проекти.   „Всички големи проекти, които можеха да променят икономическата картина, Борисов прехвърли към Турция. Не става дума само за загуби в милиарди, но и за решения, които подлагат на риск националния суверенитет и националната сигурност на нашата страна”, заяви той, като изрази опасения, че турската държава ще вземе концесията на Летище София, който е обект от национално значение.  Гечев коментира, че Борисов слугува с надеждата, че Европа ще го остави да краде на спокойствие. „Само при един скандал в Австрия, цялото правителство пада, а тук корупционните скандали са по няколко на ден, но премиерът си събира платената армия в Арена Армеец и те искат да останат на власт. Това няма да се получи, тъй като на 26 май българите ще покажат червен картон на това корумпирано и неефективно управление на България”, коментира той.  Румен Гечев е уверен в успеха на левицата. „БСП за България\" ще спечели изборите. Ще допринесем за промяната на европейската политика и ще измъкнем България от последното й място във всички класации”, завърши Румен Гечев.", "date": "2019.05.20", "title": "Румен Гечев: Българите искат промяна!"}
{"url": "http://epicenter.bg/article/K/183453/2/48", "text": "  „Евроизборите са много важни за Европа и за България. БСП е единствената партия, която е побеждавала ГЕРБ. Можем да го направим пак чрез изборите на 26-ти май”.   Това заяви лидерът на БСП Корнелия Нинова на среща с граждани в Стара Загора. Тя обясни, че от всички партии само БСП е отказвала на ГЕРБ да управлява с тях и не се е изкушавала от облаги и власт. Не можеш да искаш промяна на статуквото и да бъдеш част от него. За три години понесохме много удари- фалшиви новини и охулване. Но не се огънахме. Ще продължим така. Знаем какво искаме да постигнем за България и имаме компетентност да го направим. По думите й, когато бъде избрана да управлява, БСП ще започне промяната с три основни неща. На първо място- върховенството на закона и равенство пред закона на всички. На второ място- председателят на БСП посочи икономиката и производството. Според нея, за да имаме високи доходи, за да има пари за социална политика, трябва да има икономика и производство.   „БСП ще реализира тази част от програмата си, която гарантира, че чрез последователна държавна политика ще развиваме една различна икономика – не тази на монополите, а онази, която подкрепя свободната конкуренция, малкия и средния бизнес. На трето място тя посочи доходите, като се започне от 1,5 млн. най-бедни българи, които живеят под прага на бедността – пенсионерите и младите.   „Първата крачка е преизчисляване на всички пенсии с нов коефициент, което БСП вече е доказала, че може да направи”, обясни Нинова. Тя допълни, че каквато и страна да изградим, ако няма народ, заради който да го правим, няма смисъл. Като мерки в тази посока Нинова посочи 6400 лв. еднократна помощ за второ и трето дете на работещи родители, които са си плащали осигуровките - възможна и лесна политика, това ще струва 30 млн. лв. Като други мерки лидерът на левицата посочи облекчаване за първо жилище на младите, образование, свързано с икономиката. „Ако одобрявате такава политика, излезте и гласувайте с номер 18 в интегралната бюлетина\", каза тя.  Корнелия Нинова обясни, че левицата ще се бори за справедливост, но не герберска справедливост – подават оставки и това е морал. „Не, връщате парите, конфискуват ви се откраднатите имоти и носите съдебна отговорност. Това е справедливост. Искаме австрийски стандарти за морал, а не герберски”, заяви тя. По думите й герберският стандарт за морал е – оставка и от министър ставаш зам.-министър, Цветанов напуска парламента, но остава председател на предизборния щаб. „Австрийският е истинският, европейски, ценностен морал - една оставка за корупция и предсрочни избори. ”У нас 7 оставки на министри за 2 години за корупция и премиерът заявява: „Дори и да загубя изборите, няма да подам ставка”. Това не е европейски политически морал”, каза Нинова. Според нея ГЕРБ ни отдалечават от Европа.  ", "date": "2019.05.20", "title": "Корнелия Нинова в Стара Загора: БСП е единствената партия, която е побеждавала ГЕРБ!"}
{"url": "http://epicenter.bg/article/Borisov-na-zhivo--vozi-Nankov/183461/2/0", "text": "Премиерът Бойко Борисов подкара джипа на НСО в обиколките си из страната, вози министър Горанов, вицепремиерът Томислав Дончев и зам.-министър Нанков. Тримата разговарят за тол-системата и за състоянието на пътищата.   Членовете на кабинета поеха от Пазарджик, където Борисов откри разширение на завод, към Асеновград, където преряза лентата на Асеновградското шосе.   Още с влизането в колата на път към Асеновград, Николай Нанков \"започна да докладва\". \"Завършва дългоочакваният ремонт на десеткилометровата отсечка Пловдив - Асеновград, той включва рехабилитация на съществуващото трасе, допълнителна лента и три кръгови кръстовища. Инвестицията е за близо 33 млн. лв. - средства по ОП \"Региони в растеж\" и съфинансиране. Първият проект е от далечната 1982 г., като на следващата 83-а година се изгражда частично в габарит 10 метра.\"   \"Тук трябва да има естакада и да продължим до \"Скобелева майка\", включва се Борисов. \"Първоначално изграждаме кръгово\", пояснява Нанков. А премиерът обяснява как е хубаво да се завърши.   \"На завоите асфалтът вече поддава, да се направят ремонти\", заръча премиерът, спомняйки си за Рижкия проход, който е натоварен през летните месеци. \"Хемус\" като стане, няма така да са натоварени пътищата, разсъждава още министър-председателят.   За пълната реконструкция на втория най-натоварен път след магистрала \"Тракия\" - Асеноврадското шосе, правителството отпусна 25 млн. лв.. По данните на КАТ в двете посоки минават над 17 000 автомобила на денонощие, обобщава той. То Пловдив и Асеновград са се слели, е изводът на Борисов след видяното.   \"Няма как за 10 евро да минаваш през България с ТИР, няма друга такава цена. Виждате, нашите българи, като отидат в Гърция - по 200-300 хиляди души на празник, всички на границата дават по 5 евро в едната посока и 5 евро в другата. По 20 лева им взимат гърците. Искате ли да пробваме и да сложим някъде такса 20 лева да видите какви протести и какво чудо ще настане\", върна се на темата с тол-системата Борисов.  \"Като отидат в Гърция плащат, като отидат в Македония - плащат, в Сърбия - плащат и считат това за нормално, а в България искат да е без пари. А все нови и все по-хубави пътища искат. Без пари, такси и данъци нищо не може да се направи\", отбеляза той.  Борисов подчерта, че спорът по отношение на тол системата е кога да влезе в сила и кои пътища да обхване и допълни, че предстои да се ремонтира пътят от Асеновград до Кърджали, за който бяха отпуснати 33 милиона лева.    Предстои изграждането и на локалните платна от двете страни на пътя, както и на кръгово кръстовище до караулката на КАТ при Околовръстното шосе на Пловдив.  В момента там се извършват процедури по отчуждаване на частните имоти.   По пътя Горанов се пошегува с Нанков, че е ерген и може да се огледа за булчинска рокля в Асеновград. Финансовият министър се включва в разговора и по темата с въвеждането на тол-системата и местните данъци и такси. \"Не може да плащаш 10 лв. данък и да искаш модерна инфраструктура, няма как да стане\", категоричен е Горанов. Томислав Дончев отбеляза, че видеонаблюдението ще помогне много за предотвратяване на катастрофите и за възпитание на шофьорите. Борисов пък няколко пъти повтори, колко е доволен от свършената работа и как добре се шофира по новине пътища.   Горанов отчете, че ТОЛ-системата е много важна, защото няма друга европейска държава през която да се минава за 10 лева. \"Ако искаме да имаме инфраструктура с ниски данъци ще трябва да се плаща\", отчете финансовия министър. Борисов отчете, че на места на завоите, асфалта в Рижкия проход е поддал от тежките камиони и заяви, че е добре да се направят ремонти.  При пристигането край Асеноврад кмета на града Емил Караиванов, който е от БСП, благодари на премиера за новия път и сподели, че е изпълнен отлично.  \"Това, което искам да се направи, е от \"Скобелева майка\"   до тук да се направи. На 10-секунди минава ТИР и ще блокират градовете. Добре, че като кмет направих Северната тангента и Околовръстния път. Като се направят заводите, всички се качват на камионите, затова е важно да се направи и ТОЛ-системата. Няма друга държава в която да се минава толкова евтино. В Гърция, Турция, Сърбия се плаща, а тук без пари искат. Дори и кмета от БСП ще ви го каже, без пари и данъци не може да се направи нищо\", заяви Борисов и уточни, че спора в момента е къде да обхване ТОЛ-системата и колко да е таксата.   По трасето от Пловдив до Асеновград с дължина 10 километра е положен последен износващ пласт асфалт. Работниците довършваха вчера след обед хоризонталната маркировка. Тя е направена от студен пластик, който издържа повече от боя. Натоварването на шосето е много голямо и по данните на КАТ в двете посоки минават над 17 000 автомобила на денонощие. \"Изпълнихме обекта навреме, стана като магистрала\", коментира вчера инж. Паун Иванов, представител на \"ИСА 2000\".  \"Предстои изграждане на локалните платна от двете страни на пътя и на кръгово кръстовище до караулката. В момента се извършват процедури по отчуждаване на частните имоти\", каза областният управител Здравко Димитров. Едновременно се изготвя проект за разширение на околовръстното шосе.   Освен локалните платна по пътя Пловдив-Асеновград, това, което искаме да направим за района, е околовръстен път, заяви министър-председателят Бойко Борисов, след като пристигна в Асеновград. Той инспектира реконструирания 10-километров участък от второкласния път. Премиерът Борисов посочи, че за заводите, които се откриват в България, е необходима инфраструктура и извън населените места. Той даде за пример облекчаването на пътния трафик в столицата с изграждането на околовръстното шосе.  Министър-председателят Борисов подчерта и важността от въвеждането на тол системата у нас. „Без пари, без такси и без данъци нищо не може да се направи. Парите за ремонти и рехабилитация са от бюджета. Тежкотоварните камиони трябва да си плащат“, допълни още премиерът Борисов и уточни, че стартира и изграждането на пътя Асеновград – Кърджали, който ще струва 33 милиона лева.  С изграждането на 10-километровия участък от път II-86 Пловдив – Асеновград се осигурява бърз транспортен достъп на жителите от общините Куклен и Асеновград и от област Смолян до АМ „Тракия“. Второкласният път е основната връзка на летище Пловдив и индустриалния район в околностите на Пловдив до Транс-европейска транспортна мрежа.   ", "date": "2019.05.20", "title": "Борисов на живо! Премиерът пак подкара джипа на НСО, вози Нанков и Горанов"}
{"url": "http://epicenter.bg/article/Vasil-Vasilev--Podgotvya-se-sazdavaneto-na-arabsko-NATO-pod-sauditsko-rakovodstvo-/183462/2/0", "text": "Ще има ли война между Съединените щати и Иран? Американската армада напредва към Персийския залив, подготвя се създаването на арабско НАТО под саудитско ръководство. Какво може да си позволи, докъде може да стигне Тръмп и какви са най-силните козове на Иран?   Васил Василев споделя един безпогрешен критерии за това дали предстои война.  В предаването си \"Не се страхувай\", което се излъчва по Българската свободна телевизия (БСТВ) довечера от 20.00, Василев отделя особено внимание на изборната кампания.   Според него, ако избирателната активност е ниска, отговорни за това няма да са избирателите, а партиите, които не съумяват да формулират каузи и да заинтригуват хората. И ако все пак повече хора отидат до урните, причината е, че изборите ще са своеобразен референдум \"за\" или \"против\" Борисов.  Каква е истината около прословутата Стратегия за детето на правителството? Има ли я или няма такава? Не е ли тя опит за прокарване на Истанбулската конвенция през задния вход, не крие ли някаква модерна форма на еничарство, при което срещу родителите на най-будните деца се пращат доноси за насилие, след което децата биват отвеждани и обучавани или ползвани според указанията на чуждите спонсори на Стратегията.  До къде може да стигнат продажниците в усилията си за фалшифициране на българската история? Няма ли утре да извадят тезата, че кръвният данък бил всъщност средство за въздействие върху недобросъвестните български родители, а зъбният данък бил израз на гостоприемството ни?  Васил Василев ще покаже и уникален портрет на Васил Левски, направен от 11 700 монети от една стотинка и подарен му от Румен Манов, известен родолюбец и изследовател на историята ни. Двамата ще разговарят в студиото за робството, кръвния данък, зъбния данък и защо така упорито външни сили се опитват да преиначават миналото ни.   ", "date": "2019.05.20", "title": "Васил Василев: Подготвя се създаването на арабско НАТО под саудитско ръководство!"}
{"url": "http://epicenter.bg/article/Hayko-Maas--Balgariya-e-silen-proevropeyski-partnyor--namirasht-se-v-sartseto-na-Evropa/183464/2/0", "text": "България е силен проевропейски партньор, намиращ се в сърцето на Европа. Това каза пред журналисти в Министерски съвет министърът на външните работи на Федерална Република Германия Хайко Маас след официална среща с вицепремиера и министър на външните работи Екатерина Захариева, предаде Агенция „Фокус“.   „Много се радваме, че отношенията на нашите държави са много добри. Много се радвам, че започваме тази важна седмица в София. Изборите започват в четвъртък и в неделя нашите две държави ще гласуват за избори за членове ЕП“, припомни той.   „Нашият съюз трябва да даде отговори на въпроси с миграцията и сигурността. Затова се надявам в следващия Европейски парламент да има много депутати, които да не пречат на работата на ЕС. Това, от което имаме нужда, е силна и солидарна Европа“, добави Маас.   Според него държавите членки на ЕС трябва да говорим с един глас и да действаме единно, но по думите му това ще бъде възможно ако преодолеем различията си. „Да се върнем към основните ценности на ЕС и да ги защитаваме“, изтъкна външният министър на Германия.   „В ЕС от най-голямо значение са гражданите. България е силен проевропейски партньор, който е в сърцето на Европа. Ние сме сигурни, че след изборите България отново ще говори, защото има много теми, от които ние се нуждаем. Става дума за бъдещето на Европа, ние не искаме да я оставяме на популистите и националистите“, изтъкна той.   По думите му страната ни ясно е заявила позиция по отношение на Западните Балкани още по време на председателство на Съвета на ЕС. България има важен глас за Западните Балкани, защото е много близо и защото за да разбере човек Балканите той трябва да знае културите и традициите. България е модератор на този процес, за решаване на конфликтите“, допълни той. Според него тя играе важна роля за намирането на европейския път за страните от Западните Балкани.   Решението на „Фолксваген“ за инвестиции е важно, но то ще бъде взето от фирмата, тук политиката не трябва да се меси, каза още Маас.   Попитан дали има намерение немската автомобилна компания „Фолксваген“ да прави инвестиции в България, той отговори: „Решението е изключително важно, но то ще бъде взето от фирмата, тук политиката не трябва да се меси“.   Маас коментира и задалата се ситуация в Австрия, при която вицеканцлерът Щрахе беше уличен в злоупотреби с власт. Мааст изрази надежда обстановката да се разреши последователно и бързо. „Ние искаме да работим с новото австрийско правителство, надявам се Австрия да говори с проевропейски глас в ЕС. Ние искаме да имаме добри отношения и имаме добри отношения“, добави той.   Много е важно на европейските избори да преборим растящия тренд на национализъм, популизъм и евроскептицизъм. Това каза вицепремиерът и министър на външните работи Екатерина Захариева след официална среща с външния министър на Федерална Република Германия Хайко Маас.   „Щастлива съм, че днес заедно ще положим капсулата на новото посолство на Германия в България. Това е още един знак, че Германия отдава голямо значение на България. Искрени благодарности, затова че Германия като най-голямата и силна икономика на ЕС винаги се обръща и се съобразява с мнението и интересите и на по-малките държави“, отбеляза вицепремиерът. „България е една от най-проевропейските нации“, изтъкна външният министър Захариева.   По думите ѝ последните проучвания показват, че българските граждани искат солидарност и обединеност. „Много е важно за България и българското правителство да успеем на тези избори да преодолеем този негативен тренд с растящ национализъм и популизъм, евроскептицизъм“, посочи тя. „Докато има политици, които за всички неуспехи винят Брюксел и за всичките успехи във вътрешната политика посочват себе си, ще имаме и негативни влияния на популизма“, заяви Захариева. Аз силно се надявам за българските граждани силен и обединен ЕС е по-важно от дребните, краткосрочни и лъжливо важни интереси. Популистите предлагат лесни решения на трудни въпроси“, добави тя.      ", "date": "2019.05.20", "title": "Хайко Маас: България е силен проевропейски партньор, намиращ се в сърцето на Европа"}
{"url": "http://epicenter.bg/article/Karakachanov--Vodyat-se-pregovori-za-razsrocheno-plashtane-na-samoletite/183466/2/0", "text": "В момента се водят преговори за разсрочено плащане на самолетите, тъй като това би затормозило плащанията по ремонтно-възстановителната дейност на съществуващата техника и увеличението на заплатите на военнослужещите за следващата година.   Това заяви министърът на отбраната Красимир Каракачанов в ефира на „Здравей, България”.  „Дал съм такива инструкции – да се търси вариант България да не плати цялата сума еднократно”.  По повод на сделката за F-16 Каракачанов обясни: „Състезателната процедура има две части. Първата част е, когато имаш трима участници и ти избереш един от тях. Тази част приключи, когато от тримата участници, правителството и НС приеха, че ще водят преговори с един от тях. По време на преговори не се говори за цени, но лично аз смятам, че някои от параметрите на сделката не са изгодни и е въпрос на преговори цените да бъдат нормализирани. Те са по-високи от очакваното и то неоправдано.  Тук не става въпрос за това, което говори президентът, че искаме да намалим цената за сметка на способностите на самолета, т.е. да му отрежем ракетите, въоръжението, навигация и т.н. Ние говорим за комплекта от способности, които един самолет трябва да има. Има някои от компонентите, за които смятаме, че цените могат да са по-ниски. Един пример е езиковото обучение на пилотите. Пилотите, които ще изпратим са минали през езикови курсове, минали са през обучение в САЩ. Има ли смисъл отново да плаща държавата за едно езиково обучение, което до голяма степен ще бъде формално. Има подобни такива нюанси, пера в проекта за договор, който се изработва, които трябва да бъдат изпилени, защото е излишно да бъде плащано от българския данъкоплатец”, обясни той.", "date": "2019.05.20", "title": "Каракачанов: Водят се преговори за разсрочено плащане на самолетите"}
{"url": "http://epicenter.bg/article/Dazhd--gramotevitsi-i-opasnost-ot-gradushki-prez-novata-sedmitsa/183467/2/0", "text": "Обширна зона с ниско атмосферно налягане ще определя времето над Централна и Източна Европа в следващите дни. България попада в нейната периферия и няма да усетим цялата й ярост, която вече удари части от Сърбия, Румъния, Италия и Германия.   Днес до обяд облачността ще е разкъсана до слънчево време. Очакваме валежите да започнат по-късно след обяд от запад на изток. Ще обхванат последователно Западна България, а след това и централните райони на Дунавската равнина. Има условия за бурна гръмотевична активност и градушки. Температурите през деня – от 23 до 28 градуса.   Страната ни продължава да е в плен на пясъка от Северна Африка. Концентрацията му ще се увеличи в понеделник и вторник. Според прогнозите на гръцките метеоролози облакът трябва да се изтегли до 23 май. Дотогава по колите, прането, балконите ще има повече прах, а дъждовете ще са кални.", "date": "2019.05.20", "title": "Дъжд, гръмотевици и опасност от градушки през новата седмица"}
{"url": "http://epicenter.bg/article/ue/183469/2/48", "text": "  \"Два пътя има на изборите - единият е на разграбването и прогонването на младите хора от България, а другият - на промяната и на прогреса в родината ни\". Това заяви кандидатът за евродепутат от листата на \"БСП за България\" Петър Витанов по време на среща с граждани в Северния парк в София, организирана от Градския съвет на БСП в столицата. С него бяха още двама кандидати от листата - Цветелина Пенкова и проф. Мариела Модева. На срещата присъстваха председателят на БСП Корнелия Нинова и председателят на столичните социалисти Калоян Паргов. \"Ние решаваме дали ще изберем пътя на апартаментите, на терасите, на асансьорите, на опустошаването, на неравенствата или ще тръгнем по другия, който е на промяната и прогреса в родината ни\", заяви Петър Витанов. \"Всички ние имаме нужда от образование, което не подменя историята, от здравеопазване, достъпно за всички, от доходи, позволяващи достоен живот, от икономическа перспектива, от връщане на държавата в живота ни. Това е нашият път, пътят на БСП. Пътят на социална Европа. 26-и май ще ни даде възможност да го изберем. Всички искаме да живеем в различна България и бюлетината с №18 ще ни позволи да започнем промяната. Нека всички да гласуваме идната неделя, за да се преборим с фалшификациите и манипулациите и да си върнем откраднатата ни държава\", допълни той.  \"За мен е чест и огромна отговорност да съм част от отбора на победата. Отборът, който ще се бори за равенство, за солидарност и за справедливост сега\", каза кандидатът за евродепутат Цветелина Пенкова. \"Искам да ви изпратя едно послание от всички онези над 2 милиона българи, които са зад граница, защото аз съм била част от това общество над 10 години. Всички те искат да се върнат в България, те искат да са тук със своите семейства, със своите родители. Искат да продължим заедно да градим тази държава, която всички тук изграждат със своите усилия. Но ние трябва да сменим модела на управление, който отблъсква младите хора, който ги кара те да търсят спасение за себе си, за своите семейства зад граница\", каза още тя. Пенкова е категорична, че трябва да се премахне този модел на управление, който разграбва държавата и който отблъсква всички българи, желаещи да се реализират тук. \"Това е нашата задача и ние вярваме, че можем да го постигнем на 26-и май. Време е да повярваме, време е да си върнем самочувствието, българи\", призова тя и попита защо го няма това самочувствие. \"Да не би да не сме една от най-древните държави в Европа? Да не би да не сме едни от най-умните хора в Европа и навсякъде по света? Да не би да нямаме многовековна история? Да не би да нямаме едни от най-грижовните майки? Имаме всичко това! Време е да повярваме, да си върнем самочувствието, да станем и да поискаме тази промяна на 26 май, с бюлетина №18\", заяви кандидатът за евродепутат. Според нея Европа е в криза поради същите причини, заради които и България е в криза, управлявана от десни партии. \"Десни партии, които разграбват, които ги е грижа само за монополи и компании. Но Европа вече вярва в промяната, защото виждаме как социалистите набират скорост и печелят изборите в Испания и Финландия\", допълни Пенкова.    \"12 години е нашият път в Европа. Ние искахме да бъдем член на ЕС, за да имаме по-добри пътища, по-добре уредени градове и села, за да имат работа българите в родината си и в същото време да могат да пътуват свободно. За да може нашите деца да получават качествено образование тук, в България, а не да стават част от учещите в чужбина. Няма нищо лошо в това- човек да живее и да учи в чужбина, но още по-добре би било да се завърне в родината си и да работи за нашия просперитет\", завия кандидатът за евродепутат проф. Мариела Модева. Тя подчерта, че на харесва факта, че българите напускат родината. \"Това беше един от мотивите да се включа в тази борба, защото ние се нуждаем не само от ентусиазъм, ние се нуждаем от компетентност, от опит, от познаване на европейските институции и процедури, за да можем да направим действителност всичко, което сме заложили във \"Визия за Европа\" и във \"Визия за България\", а тези срещи с българските граждани ме карат да си мисля, че точно сега е моментът\", каза още тя. Проф. Модева се обърна към присъстващите и призова да гласуват на изборите. \"Дайте своя глас за №18 в интегралната бюлетина и за кандидатите на \"БСП за България\", защото ние сме пред очите ви. Вие ни виждате, вие разговаряте с нас и разбирате, че ние истински сме мотивирани да сме част от тази промяна и знаем как да я направим. Не е случайно, че само Европейският парламент се избира пряко от гражданите. Защото това е институцията с решаващи права в областта на правото, тя формира бюджета и осъществява надзор. Не е случайно, че европейската Сметна палата иска проверка на всички служби, които се занимават с еврофондовете, защото ограбването и корупцията с тези пари ограбва всички нас\", подчерта тя. По нейните думи вместо тези средства да отидат при гражданите, за да се повиши качеството на живота, да живеем в по-добре уредени градове, те отиват в едни кръгове и се присвояват за лични цели. \"Това е недопустимо! Затова с гласа на всеки един от нас даваме рестарт на социална Европа и на промяната в България. Заедно сме силни, заедно ще успеем и вашата подкрепа ни дава енергия да запазим тази сила до 26 май и на 26 май да се поздравим с победа\", каза още тя.    \"София може да бъде като Прага, Загреб, Братислава, но не при управлението на ГЕРБ!\" Това заяви председателят на БСП - София Калоян Паргов. \"София може да е съизмерима с европейските градове. Ние всички, които живеем тук, искаме да бъдем наистина европейска столица. Заслужаваме го. Но виждаме, че с това управление на града, което е в последните 10 години, не го получаваме\", допълни той. Според него имаме огромен шанс да поставим началото на промяната. \"Първата стъпка можем да я направим още на 26-и май. Защото заслужаваме справедливо разпределение на европейските ресурси.  Заслужаваме справедливи доходи, които да ни осигурят достоен живот на равноправни европейци и спокойни старини. Защото не е справедливо малцина да получават всичко за сметка на мнозинството от българските граждани. Не е справедливо десетки милиони левове да бъдат изливани за ремонти в центъра на София, а кварталите от периферията да не усещат, че са част от европейска столица\", каза още Паргов.  Калоян Паргов добави, че в българското общество все по-осезаемо се усеща очакване за промяна. \"Хората искат да живеят достойно в родината си. Искат да са равноправни европейски граждани. Искат да имат самочувствие на истински европейски граждани. Истината е, че реализацията на тези нормални човешки желания зависи от всеки един от нас. Ако бъдем отговорни хора с гражданска позиция и упражним правото си на глас на 26-и май, можем да направим първата крачка към промяната с №18 в бюлетината\", каза той. ", "date": "2019.05.20", "title": "Петър Витанов: На 26 май има два пътя - на разграбването или на прогреса в България!"}
{"url": "http://epicenter.bg/article/dsz/183471/2/48", "text": "  Кандидатите за евродепутати от листата на ГЕРБ и СДС Андрей Новаков и Йоана Йончева-Фильова присъстваха на курбан за здраве и успех, организиран от ГЕРБ-Искър.   В събитието участваха и народните представители от ГЕРБ Евгения Алексиева и Валентин Радев, районният ръководител на ГЕРБ-Искър и общински съветник Лорита Радева, кметът на район „Искър“ Ивайло Цеков и представители на районната организация на ГЕРБ-Искър.  Курбанът беше осветен в храма „Преподобни Наум Охридски“ в парк „Езерото“ в ж.к. „Дружба-1“.   Едновременно с курбана в храма, в парк „Езерото“, по инициатива на ГЕРБ-Искър, беше организиран и празник - „България в обединена Европа“, по време на който малки и големи спортуваха – играха волейбол и бадминтон. За доброто празнично настроение се погрижиха млади изпълнители на народни танци и народната певица Валентина Шерденкова.   Кандидатите за евродепутати от ГЕРБ и представители на структурата в района разговаряха с жители и гости на район „Искър“ по време на празника, а членове на районната организация раздадоха флаери и плакати с листата на ГЕРБ и СДС за евроизборите и представиха участниците в нея. ", "date": "2019.05.20", "title": "Андрей Новаков и Йоана Йончева-Фильова присъстваха на курбан за здраве и успех"}
{"url": "http://epicenter.bg/article/shtgt/183472/2/48", "text": "\"От този вот зависи дали ще има предсрочни парламентарни избори, на които ГЕРБ да бъдат окончателно детронирани от властта. За 10 години те показаха какво могат, по-точно какво не бива да се прави\".   Това заяви кандидатът за евродепутат от „БСП за България“ д-р Велизар Енчев в Кюстендил. Според него това са първите европейски избори, на които се говори най-малко за Европа и повече за България. Той призова кюстендилци да подкрепят листата на „БСП за България“, за да живеем по европейски и да стартира процес на рестартиране на системата, която да изхвърли антиевропейската партия ГЕРБ и нейните организации. \"На тези избори ние решаваме европейското бъдеще на България. Не е нормално Европа да се управлява толкова време от десни и консервативни правителства, които доведоха до там нещата, че Великобритания напуска ЕС заради изключително погрешната политика на Ангела Меркел\", категоричен беше Енчев. По-рано през деня кандидатът за евродепутат от \"БСП за България\" се срещна с жителите на община Бобов дол. „Това са първите избори, които са европейски, но по същество са вот на доверие или недоверие към правителството. Всеки трябва да гласува и всеки, който мисли с главата си трябва да гласува с №18, защото БСП е единствената сила, която може да порази ГЕРБ. Победа на БСП може да предизвика парламентарни избори и да трасира пътя за успеха на местните избори, тъй като не е тайна, че ГЕРБ държи почти цялата местна власт. Ако сега победим, ще повторим и на местните избори тази победа, ако изгубим, прогнозата е много мрачна\", заяви при посещението си днес в Бобов дол Велизар Енчев. Той представи акцентите в платформата на социалистите пред препълнена зала от членове и симпатизанти на партията, общинския й председател Елеонора Христова, кмета на Бобов дол Елза Величкова. \"Всички европейски депутати от България, независимо дали са от управляващите или от опозицията, са в подкрепа на Лаура Кьовеши за европейски главен прокурор. Ако искаме да се върне доверието в правосъдната система в България, ако изобщо има правосъдна система, трябва да се избере главен прокурор, който ще въведе ред\", заяви той. Като втора цел Енчев посочи създаването на фонд за демографски застрашените страни в ЕС, в който България да е най-големият получател. \"Нашата група може да се бори за създаването на поста еврокомисар по демографията. От всички партии вече се говори за европейска минимална заплата, но аз правя едно допълнение, защото от 15 години съм говорител на Пенсионерските съюзи в България. За всяка държава минималната пенсия не трябва да бъде по-ниска от прага на бедността, а при нас той е 350 лева\", посочи кандидатът за евродепутат. \"Ще отстоявам и в рамките на преговорния процес между Турция и Европейския съюз за визовия режим и икономическото партньорство, нашата група да наложи меморандум или резолюция, с която Европейският парламент призовава Република Турция да започне преговори с България за изплащането на дълга към тракийските бежанци за техните имоти, присвоени от Турция през 20-те години на миналия век. Мисля, че това е нещо постижимо и тук няма да срещна подкрепата на ГЕРБ и ДПС, но това е национална кауза и се надявам главният адвокат на Реджеп Ердоган в Европейския съюз Бойко Борисов, да нареди на своята група да подкрепят тази кауза, защото става дума за няколко милиарда лева, които по Ангорския договор Турция не е отрекла, че дължи\", коментира още Енчев. Според него, ако един евродепутат обещае, че може да изпълни повече от 2-3 неща, ще излъже. \"Реалното е толкова и да не забравяме, че България има 17 депутати в ЕП и тежестта им не е голяма, но затова пък като най-бедната и най-болната държава в Европейския съюз ние трябва да бъдем най-гласните. Ако изборите бяха днес БСП категорично ще победи, важното е с каква разлика\", категоричен е Велизар Енчев. ", "date": "2019.05.20", "title": "Велизар Енчев: От евроизборите зависи дали правителството на ГЕРБ ще бъде детронирано от властта!"}
{"url": "http://epicenter.bg/article/Kandidatat-za-evrodeputat-ot-GERB-d-r-Ivo-Ralchovski--Moyata-kauza-e-Severozapadat/183475/2/48", "text": "  \"Моята кауза в тази кампания е Северозападът. Основната ми мотивация е да докажа на жителите от региона, че техните проблеми и желания се чуват и ще продължат да се чуват. Уверен съм, всички Вие виждате промяната, която се случва, а тя е и благодарение на помощта от Европа.\" Това заяви кандидатът за евродепутат от ГЕРБ д-р Иво Ралчовски. Той се срещна с жителите на Лиляче, Косталево, Паволче и Челопек. Д-р Иво Ралчовски подчерта, че за настоящия програмен период България получава над 14 млрд. лева.  „Обединена Европа принадлежи на всички нас, защото всяка инвестиция на европейки средства води след себе си икономическо развитие и подобряване живота на хората. Доказателствата за това са милиардите евро, инвестирани в страната ни по линия на европейската солидарност. Без тях много от големите инфраструктурни проекти в страната и в областта ни нямаше да са реалност. Като пример за европейска солидарност и какво ни даде Европа можем да посочим ремонтираните „Крайречен булевард” и „Христо Ботев” във Враца, обновяването на пешеходната зона в центъра на града, ремонта на административната сграда на Община Враца, обновените многофамилни жилищни сгради, ремонт на детски градини и учебни заведения. Наред с изпълнението на големи инфраструктурни проекти в областта се откриват нови предприятия и има засилен инвеститорски интерес. Само през тази година във Враца има двама големи европейски инвеститора, като ще бъдат разкрити над 1 000 нови работни места”, каза още д-р Ралчовски.   Той бе категоричен, че всичко това се случва благодарение на ГЕРБ и ще продължи да се случва, ако партията спечели европейските избори.  „Изборите за членове на Европейски парламент ще определят не само бъдещето на Европа, но и мястото на България в нея. Затова призовавам всички Вас да гласувате на 26 май и да подкрепите най-силната листа с номер 12 в бюлетината”, призова д-р Ралчовски.  Своята подкрепа за кандидата от ГЕРБ д-р Иво Ралчовски изразиха общинският ръководител на партията Малина Николова, председателят на Общински съвет – Враца Румен Антов и общинските Тсъветници Венета Йошева, Нели Стоянова, Хенриета Георгиева, Таня Георгиева и Десислава Димитрова.  ", "date": "2019.05.20", "title": "Кандидатът за евродепутат от ГЕРБ д-р Иво Ралчовски: Моята кауза е Северозападът"}
{"url": "http://epicenter.bg/article/Nachalnikat-na-otbranata-gen--Botsev-shte-uchastva-v-sesiite-na-Voennite-komiteti-na-ES-i-NATO/183477/2/0", "text": "Началникът на отбраната генерал Андрей Боцев ще участва утре, 21 май в пролетната сесия от заседания на Военния комитет на Европейския съюз.   Събитието е във формат началници на отбраната и ще се проведе в Брюксел, Белгия. В програмата на форума са включени актуални въпроси, свързани с предизвикателствата и приоритетите пред Европа в съвременната обстановка на сигурност. Това съобщиха от пресцентъра на Министерството на отбраната.   На следващия ден, 22 май, отново в белгийската столица, генерал Боцев ще участва в сесията от заседания на най-висшия военен орган на НАТО. В рамките на традиционното съвещание на Военния комитет на Алианса, началниците на отбраната ще предоставят допълнителна военна експертиза по направленията за работа и ще отправят препоръки за бъдещото развитие на инициативите на НАТО.", "date": "2019.05.20", "title": "Началникът на отбраната ген. Боцев ще участва в сесиите на Военните комитети на ЕС и НАТО"}
{"url": "http://epicenter.bg/article/Chavdar-Marinov-e-naznachen-za-zamestnik-ministar-na-zemedelieto/183479/2/0", "text": "Със заповед на министър-председателя Бойко Борисов на длъжността заместник-министър на земеделието, храните и горите е назначен Чавдар Маринов. Чавдар Маринов е завършил Тракийския университет в гр. Стара Загора със специалност „Животновъдство“, има и придобита образователно-квалификационна степен „магистър“ по специалност „Финансов мениджмънт и маркетинг“ от Висше училище по застраховане и финанси в София.   В периода 2007-2017 г. е заемал редица експертни длъжности в Държавен фонд „Земеделие“ и Министерството на земеделието и храните. От 2018 г. е изпълнителен директор на Българката асоциация на организациите на производители на плодове и зеленчуци.  Ресорът на Чавдар Маринов като заместник-министър ще бъде свързан с осъществяването и изпълнението на националната политика и политиката на ЕС в областта на растениевъдството и биологичното производство; управлението на дейността на риска и кризите, насочена към противодействие и компенсиране на щети при неблагоприятни климатични събития.    ", "date": "2019.05.20", "title": "Чавдар Маринов е назначен за заместник-министър на земеделието"}
{"url": "http://epicenter.bg/article/Vitsepremierat-Mariyana-Nikolova-pozdravi-noviya-prezident-na-Ukrayna-Volodimir-Zelenski/183480/2/0", "text": "Традиционно добрите отношения между България и Украйна стъпват на солидна основа и имат дълбоки корени!   С тези думи заместник министър-председателят по икономическата и демографска политика Марияна Николова се обърна към новия украински президент. Тя взе участие в официалната церемония по встъпване в длъжност на Володимир Зеленски, която се проведе във Върховната рада на Украйна. По време на среща, по покана на новия украински президент, заместник министър-председателят Николова изрази увереност в бъдещото позитивно развитие на двустранните отношения. Тя предаде поздравления от името на министър-председателя Бойко Борисов с пожелания за успешен мандат, ползотворно съвместно сътрудничество и партньорство в интерес на българския и украинския народ.   Президентът Зеленски увери вицепремиера Николова, че ще има пълна приемственост и надграждане в отношенията както при двустранния политически и икономически диалог, така и за запазване на правата на българското национално малцинство в Украйна. Държавният глава прояви подчертан интерес и към развитието на туристическия обмен.  За церемонията пристигнаха над сто международни делегации, сред които президентите на Унгария, Латвия, Литва, Естония, Грузия, председатели на парламенти, премиери, вицепремиери, министри и други високопоставени гости. След встъпването си в длъжност новият президент на Украйна посрещна главите на чуждите делегации и ръководителите на дипломатическите мисии в Мариинския дворец.  ", "date": "2019.05.20", "title": "Вицепремиерът Марияна Николова поздрави новия президент на Украйна Володимир Зеленски"}
{"url": "http://epicenter.bg/article/Prof--Mihail-Konstantinov--Ako-glasuvat-2-5-mln--dushi-shte-e-prekrasen-rezultat/183430/2/48", "text": "Тръгнете навреме - 10,11,12 ч. в неделя, не по-късно, защото ще има опашки, изборите са много важни. Ако от 5,8 милиона налични избиратели гласуват 2,5 милиона - това ще е един прекрасен резултат.   Това заяви в предаването \"Беновска пита\" по \"Канал 3\" проф. Михаил Константинов, председател на Информационно обслужване.  Според него България има \"най-желязна изборна машина - представителност на партиите в секциите, двойно преброяване на бюлетините\", което гарантира тяхната прозрачност и честност.  \"Мъртвите души в списъците, ако изборната администрация си гледа работата, те няма да играят. Между другото искам и друго да кажа - следващата легенда, която с абсолютна упоритост се повтаря: от 1991 г. насам във всички избори ефектът от гласуването в чужбина, за 27 избора ефектът са 15 депутати! 15! Няма електорално значение за евроизбори, за президентските. При обикновените избори - общо 15 депутата! Това е резултат и няма да изненадам, като кажа, че всичките тези мандати ги е спечелил ДПС\", посочи професорът.  За него, обаче, гласуването в чужбина е много важно заради връзката на българите с родината. \"Това не е безмислено гласуване, това е връзката между българите в чужбина и страната - това е психологически ефект, не електорален. Искаме тези хора да се върнат, те трябва да се чувстват свързани. Слава Богу, те вече се връщат, защото са се чувствали свързани с България. У нас Конституцията гарантира правото на гласа на всички. Има държави, в които не може да се гласува в чужбина. За мен е хубаво, че се гласува в чужбина заради връзката с родината\", заяви проф. Константинов.  Накрая той призова бъдещите избраници: \"България праща отбор в Брюксел, пращаме 17 души, те са отбор. Ако е футболен отбор, които се бият и си правят свински номера в съблекалнята, нищо няма да стане. Нека запазят приятелството си, да запазят приличие - не може да се псувате на майка, а после да играете заедно\", отсече проф. Михаил Константинов.  ", "date": "2019.05.20", "title": "Проф. Михаил Константинов: Ако гласуват 2,5 млн. души ще е прекрасен резултат"}
{"url": "http://epicenter.bg/article/Ognyan-Gerdzhikov--Lozan-Panov-bi-tryabvalo-da-stoi-po-dalech-ot-politikata/183434/2/0", "text": "За мен Лозан Панов е малко краен в изказванията си, тъй като много се хлъзна в посока към политиката. Според мен той би трябвало да стои по-далеч от политиката. Това заяви в студиото на Сутрешен блок на БНТ бившият служебен премиер проф. Огнян Герджиков.  ,,Не виждам нещо осъдително в идеята на държавния глава да направи среща с главния прокурор. Трябва да има диалог между властите, просто не трябва да има китайски стени между тях. Така че не мисля, че не виждам някаква недопустима намеса на президента в съдебната власт'', коментира още проф. Герджиков.  ,,Всеки трябва да е под контрол. Нормално е при нарушение всеки да поеме своята отговорност'', сподели той по повод идеята да има контрол върху действията на т.нар. трима големи в съдебната власт.  ,,Вярно е, че правосъдието до голяма степен е мишена на политиката, но аз лично не смятам, че съдебната ни система е толкова болна, колкото се опитват да я изкарат'', уточни Огнян Герджиков.", "date": "2019.05.20", "title": "Проф. Герджиков: Лозан Панов да стои по-далеч от политиката, Радев не се меси в съдебната система"}
{"url": "http://epicenter.bg/article/Karakachanov--Nyamam-informatsiya-za-podgotovka-na-manipulatsiya-na-izborite/183435/2/48", "text": "Няма да се учудя, ако някои е замислил подобен сценарий на този в Костинброд. Факт е, че има хора, които разчитат да спечелят някой друг глас отгоре с оплюване на опонента. Нямам информация за манипулация като тази в Костинброд. Това каза лидерът на ВМРО Красимир Каракачанов в ефира на предаването „Здравей, България” по Нова телевизия по повод на изказаното от премиера предположение по време на централното предизборно събитие на ГЕРБ за манипулация на предстоящия вот.  „Като гледам как започна кампанията още преди нейния официален старт с много лъжи и клевети в много отношения, помните, че аз прогнозирах, че тази кампания ще бъде сам компроматна. За съжаление, вместо да оставим хората, които се борят за европарламента да обясняват каква визия имат те за българския интерес в Европа, нещата се превърнаха в цирк”, каза той.   \"Чух по свой адрес от едно лице, което има четири дела срещу него, какви ли не клевети, какви ли не лъжи\", каза Каракачанов. И продължи с въпрос: \"Не смятате ли, че е нормално, когато един човек, който има имунитет и е облечен с власт, лъже, клевети и обижда, никой не му търси отговорност?\".   Председателят на ВМРО на няколко пъти отказа да назове името на сипещия хули срещу него. \"За Марешки ли става въпрос?\", попита го водещият. \"Правилни са размислите ви\", отговори му вицепремиерът и отново увери, че няма нищо общо със скандала с продажбата на български паспорти.  \"Всичко е описано в нотариалния акт. В самите инструкции на КОНПИ, точка 6 пише, че не си длъжен да декларираш изби, мазета и тавани. Когато сте някакъв и ви дават по телевизията и чуете нещо за някакви тераси, остава в съзнанието им и после иди обяснявай, че нямаш сестра\", обясни той за имотите си и плоския скандал, в който се опитаха да бъде замесен вицепремиерът.  \"На всички е ясно, че когато някой работи през офшорна сметка цели информацията за парите, с които оперира, да не стига до обществото\", заяви Каракачанов по темата с разследването на офшорните сметки на хората във властта, подета от главния прокурор Сотир Цацаров.  \"Процедурата има две части - когато имаш три участници и избереш един от тях. Първата приключи, когато правителството и парламентът взеха решение да преговарят с един от тях. Някои от параметрите на сделката не са изгодни. Някои от цените са неоправдано високи. Говорим за комплекта от способности, които има самолета. Нормално е, когато тази чаша струва 3 лв., а ти поискат 5 лв., да кажеш, че не си съгласен. Давам пример - езиковото обучение на пилотите. Има ли смисъл отново да плаща държавата за такова обучение при положение, че те вече са минали такива курсове в Америка?\", позволи си той коментар по горещата тема със самолетите Ф-16.  \"Едни трима провалиха национален български въпрос. Трите грешки в предишния мандат - това е лесен въпрос. Първата е отпадането на убийствените клаузи по пакета \"Мобилност\". Втората е движението на мигрантите и третата тема е по-сериозни усилия при двойния стандарт в храните\", включи се в разговора Ангел Джамбазки. \"Политиката на отворени граници очевидно е погрешна\", уточни още той.  \"Европа е люлката на християнската цивилизация и след тези избори ние трябва да я запазим. Любимият ми български политик е Ангел Джамбазки, ако имах друг любим български политик, щях да бъда в друга партия. Няма от какво да се срамувам от направеното в политиката\", отсече Каракачанов.  ", "date": "2019.05.20", "title": "Каракачанов: Нямам информация за подготовка на манипулация на изборите"}
{"url": "http://epicenter.bg/article/TsIK--Nyama-vazmozhnost-za-manipulatsii-pri-mashinnoto-glasuvane/183438/2/48", "text": "Няма възможност за манипулации при машинното гласуване на предстоящите избори за членове на Европейския парламент. Това каза в интервю за сутрешния блок „Добро утро, България“ на Радио „Фокус“ говорителят на ЦИК Александър Андреев.   3300 машини за предстоящите избори за членове на Европейския парламент са вече доставени, а на 24 май ще бъдат разпределени в различни секции на страната.   До 25 май трябва да бъдат разпределени изборните книжа. Андреев обясни, че машините за гласуване нямат достъп до безжични технологии и телекомуникационни връзки.   „По отношение на манипулации не би трябвало в обществеността да витае такова мнение, тъй като сами по себе си машините нямат достъп до безжични технологии, до телекомуникационни връзки. Данните от тях не се предават по никакъв начин, не би могло да бъде повлияно върху тях. Те се въвеждат в протокола на СИК, който отчитат и хартиените бюлетини. С оглед на това обществеността и ние, заедно с вас-медиите, трябва да създаваме уверение, че машините ще облекчат гласуването и в някаква степен ще намалят недействителните гласове“, обясни той.   Александър Андреев допълни, че фирмата - изпълнител по обществената поръчка е натоварена както с хардуерното, така и със софтуерното обезпечаване, но одитирането и сертифицирането е възложено на представители на българската академична общност, което да даде допълнителна сигурност в обществото.   Ако на предстоящите европейски избори избирателят не отбележи преференциален вот за даден кандидат, включително и за първия, преференциите не отиват за водача на листата, а за партията, каза говорителят на ЦИК Александър Андреев.   Той уточни, че по отношение на преференциалния вот съществува разлика при изборите за Европейски парламент и тези за местна власт, където ако няма отбелязан преференциален вот, това се счита за преференциален вот за водача на листата. Александър Андреев добави, че всеки един от кандидатите има равен шанс да бъде избран за евродепутат, ако събере необходимия брой преференции.   “Всеки в кандидатската листа в тези избори има равен шанс да пренареди листата, ако събере необходимия брой преференции за себе си. България като страна с единен многомандатен избирателен район, необходимият брой гласове, които трябва да бъдат дадени за избора на един кандидат е висок. В крайна сметка всеки кандидат, който надвиши 5% би могъл да размести листата и да се качи по-напред в нея“, обясни той. Александър Андреев коментира още, че е създадена необходимата организация за нормалното протичане на изборите за Европейски парламент.   Обученията на секционните избирателни комисии се провеждат от Районните избирателни комисии, каза Андреев. Обучението на секционните избирателни комисии извън страната, водено от ЦИК, е приключило, а част от хората са запознати с изборния процес, тъй като са участвали в предходни избори, посочи той.    ", "date": "2019.05.20", "title": "ЦИК: Няма възможност за манипулации при машинното гласуване"}
{"url": "http://epicenter.bg/article/Arh--Zdravko-Zdravkov--V-Sofiya-nikoy-ne-premahva-prinuditelno-klimatitsi/183439/2/0", "text": "Столичната община не прави акция по премахване на климатици, а въвежда единен стандарт, който ще доближи София до облика на европейска столица.   Това заяви главният архитект на София Здравко Здравков в ефира на БТВ, по повод информацията, че общината се готви да забрани климатиците по фасадите на сградите.   „Климатиците се засягат в тази част, в която направихме един градски стандарт. Той обхваща единствено 4 улици в София – ул. „Цар Шишман”, ул. „Граф Игнатиев”, ул. „6 септември” и ул. „Солунска”. В тези зони има 48 паметници на културата. За тези зони направихме тези градски стандарти”, коментира арх. Здравков.   По думите му в момента стандартът е подложен на консултации и може да бъде модифициран в рамките на месец. Що се отнася до собствениците на сградите в тези карета, наредбата, която е пилотна за България, предвижда те да имат 3-годишен срок, в който да изпълнят изискванията по стандарта. В противен случай се предвиждат санкции.   \"Когато се прави преустройство, собствениците ще се съобразяват с определения стандарт на общината. Той обхваща цялата територия на града. Цветовите палитри, които ще се допускат, ще са близо до оригиналния цвят на сградите. Работили сме много активно и с Министерство на културата по този въпрос\", категоричен бе арх. Здравков.   \"Техническо решение за премахване на климатиците лесно може да се намери. Сгради-паметници на културата, от които стърчат кабели и климатици, няма никъде. Климатици не висят по главните фасади на сградите в големите европейски градове\", подчерта той. По думите му има предвидени санкции за неспазване на новата наредба.   Арх. Здравков разкри, че е нямало да презавери разрешителното за строежа на небостъргача „Златен век”, ако собственикът на „Артекс” – арх. Пламен Мирянов, не го е оттеглил. Тъй като разрешителното за строеж е било изтекло през 2017 г., от „Артекс” са имали едногодишен срок да го презаверят. Подали и такова искане, но скоро то било оттеглено.   „Бяхме подготвили такъв отказ – отказът не стигна до подпис”, коментира Здравков.   Той сподели, че вече не получава есемеси от Мирянови, а преди две седмици са имали среща за други техни проекти в София.   По думите му спрямо него не е имало опит за влияние.   Предлаганият устройствен план на централният парк в София също предизвика напрежение. Министърът на младежта и спорта Красен Кралев обяви, че ще го обжалва, защото смята, че чрез този план се спира строителството и обновяването на спортните съоръжения в парка и той не е съгласуван с Министерството на младежта и спорта.   Здравков обаче посочи, че на 5 юни планът на проф. Ковачев ще бъде представен в УАСГ и от ведомството могат да внесат своите мотивирани предложения.   Също така главният архитект изрази личното си убеждение, че мястото на Националния стадион „Васил Левски” трябва да бъде преместено, тъй като съоръжението е от 1961 г., когато колите в София са били значително по-малко и съответно достъпът до стадиона е бил по-удобен. Сега обаче не е така – според някои изчисления в момента на 1000 човека в София се падат 600 автомобила.", "date": "2019.05.20", "title": "Арх. Здравков: Столичната община не прави акция по премахване на климатици"}
{"url": "http://epicenter.bg/article/Ninova--Mladite-semeystva-tryabva-da-badat-stimulirani-dopalnitelno-za-detsata/183441/2/48", "text": "  „Едно от първите неща, които ще направим, когато управляваме, е да стимулираме младите семейства допълнително за децата заради демографската катастрофа. Предлагаме 6400 лв. еднократна помощ за второ или трето дете на работещи родители, които са се осигурявали. Това струва 30 млн. лв. годишно“. Това заяви председателят на БСП Корнелия Нинова в студиото на БСТВ.   Според нея за размера на бюджета и харчовете, които се правят, това е нищожна сума, но би помогнала на млади българи за отглеждане на деца.   „За тези 2 години, откакто управлява Борисов, той еднолично, със 190 решения на МС, е изхарчил 5 млрд. и 900 млн. лв., извън бюджета на страната. Къде са отишли тези пари и какъв ефект са дали? Това е един от пороците на това управление, което вярвам, че ще поправим“, каза още тя. Нинова обясни, че тези въпроси се решават в парламента и с актуализация на бюджета.   „Сега предизборно, г-н Борисов обикаля страната и примерно- в Стара Загора му поискаха 500 млн. лв, той обеща да им ги даде в сряда. Така не се управлява държавен ресурс. Целта му е лично политическо оцеляване“, подчерта тя.  Председателят на БСП посочи три големи достойнства на „Визия за България“: „За първи път някоя партия предлага такъв прочит на политиката – да сложим край на модела на прехода и да започнем да възстановяваме страната. Написахме програмата не в кабинетите, а тръгнахме в страната – 500 срещи, десетки хиляди хора и специалисти са ни помагали да я изработим заедно. В програмата има конкретни управленски политики – болниците да не са търговски дружества, коригиране на лекарствената политика, доходите, преизчисляване на пенсиите, младежка политика и подпомагане на младите семейства и още много конкретни предложения“, уточни Нинова.  „БСП три години подред много последователно показвахме грешките на правителството. Сега е времето БСП да покаже алтернативата, а това става спокойно, уверено и аргументирано. Проблемите, които засягаме и предлагаме решения за тях, макар и национални, са част от европейските“, подчерта лидерът на левицата. Като пример посочи бедността и неравенствата. „Една от основните теми е европейската минимална работна заплата и пенсия. Другият голям проблем в България е корупцията, особено в еврофондовете, а това е европейска тема“, допълни тя. Нинова подчерта, че предстои формирането на Европейска прокуратура и избор на главен европейски прокурор.   „Това е механизъм да се спрат кражбите от еврофондовете и да стигат до тези хора, за които са предназначени, а не до няколко фирми, приближени до властта и да отиват за къщи за гости и апартаменти с асансьори“, допълни тя. В тази връзка Нинова обърна внимание, че според правилата за Европейска прокуратура, имаме право на двама делегирани прокурори – българи, които изпълняват нейните функциите в България.   „Два месеца настояваме да изработим правила за техния избор, да направим промени в Закона за съдебната власт. Управляващите мълчат. Тихомълком някъде ще се реши и ще замине някой послушен човек, който да се командва от тук“, посочи тя.  Председателят на БСП е на мнение, че предсрочни избори могат да предизвикат избирателите и ги призова да гласуват – свободно, спокойно и без страх.   „Ако ГЕРБ загубят тези избори, те вече нямат легитимност и доверието да управляват“, каза още Нинова. Тя припомни, че могат да се дадат много примери как БСП се бори със задкулисието и паралелната държава.   „Напуснахме парламента заради това, че се посяга на правото на хората да гласуват с преференция“, припомни тя. Нинова подчерта, че много удари е понесла партията за това, че се бори да промени модела и да се разграничи от статуквото.   „Когато си тръгнал срещу модел, който съществува 30 години, няма как да не си създадеш врагове. Въпросът е дали ще издържиш. Аз искам да продължим по същия начин, както до сега“, заяви тя.   „Когато хората ни дадат право да управляваме, ще разберат, че каквото сме говорили като опозиция, ще го превърнем в реални действия“, допълни Корнелия Нинова.", "date": "2019.05.20", "title": "Корнелия Нинова: Предлагаме 6400 лв. еднократна помощ за второ или трето дете на работещи родители"}
{"url": "http://epicenter.bg/article/Elena-Yoncheva--Nashata-bitka-e-energiynite-proekti-u-nas-da-se-sluchvat/183442/2/48", "text": "  „Нашата битка е енергийните проекти у нас да се случват”. Това заяви при среща с граждани в Стара Загора водачът на листата на „БСП за България” Елена Йончева. Тя припомни, че сме загубили най-големите инвестиционни проекти- Бургас-Александруполис „Южен поток”, „Белене”. В същото време, Германия стори „Северен поток” 2. „Белене днес трябваше да работи и нямаше да говорим за повишаване на цените на тока”, подчерта тя. Йончева сподели, че по време на обиколките си в страната, в много предприятията са споделили, че от следващия месец ще плащат поне двойно по-високи цени.   „Това ще доведе до покачване на всички цени. Нашите съседи строят атомни електроцентрали и ние ще трябва да купуваме ток от тях, което ще доведе до увеличаване на цените на тока отново”, обясни тя.  Елена Йончева коментира, че се говори за затваряне на ТЕЦ „Марица Изток” 2. По думите й от това много хора ще останат без работа. „Ние няма да позволим това и ще се борим за интересите на българските граждани и тук, и в Европа”, категорична бе тя. По думите й сегашното правителство не прави това. Тя даде пример с Австрия, където при съмнения за корупция, правителството подава оставка, а у нас започва да се търси кой е направил записа, довел до корупционен скандал, каква е била мотивацията му. „Защо търпим това и след „Ало, Ваньо” имаме ”Ало, Банов съм”. На 26-ти май, с номер 18, можем да променим страната си и да сложим край на разграбването й, от което всяка година изтичат 12 млрд. лв.”, заяви Елена Йончева.  Гражданите на Стара Загора подариха на Йончева въглища от региона. Те обясниха, че това е прехраната за тях и семействата им и техният живот. Хората я призоваха да продължи да се бори за интересите на българския народ и от ЕП.    „Приоритет на българските социалисти в Европейския парламент ще бъде запазването на комплекса „Марица изток“, заяви кандидатът за евродепутат Иван Кръстев. Той подчерта необходимостта от нова индустриална политика на ЕС, която да насърчи връщането на производства от трети страни и да превърне България отново в привлекателна дестинация за инвестиции. На въпрос за средствата, които Европа отделя за научни изследвания, Кръстев посочи нуждата от увеличение на средствата спрямо сегашната програма „Хоризонт 2020“ и необходимостта от обособяване на конкретни средства за отделните държави членки, с цел по-лесен достъп до финансиране.  “Хората искат възмездие за окрадените пари от къщи за гости и магистрали. Ние, в БСП, имаме самочувствието, знанията и куража да променим Европа и да върнем държавата на гражданите”. Това заяви кандидатът за евродепутат и зам.-председател на БСП Деница Златева. Тя сподели, че по време на кампанията кандидатите на БСП са достигнали и до най-малките населени места, по пътища, по които премиерът със сигурност не е минавал. „Срещнахме се с хора, дали здравето и най-хубавите години от живота си за България, а сега са принудени да оцеляват с 200 лв. на месец. Видяхме млади хора, които геройски се опитват да отглеждат семействата си, без никаква подкрепа от държавата. Заради тях ви призовавам да бъдете активни на 26-ти, да гласувате, да убедите и вашите близки и приятели също да гласуват, защото съм сигурна, че и те са гневни”, заяви Деница Златева.  „Нашата програма е насочена към хората. Другите казват че трябва да се работи за дигитализацията и срещу хибридната война, но се забравя за достойното възнаграждение и качественото образование”, заяви кандидатът за евродепутат Тодор Стоилов. Той подчерта, че БСП ще настоява в ЕП на хората да се гарантира единна европейска заплата и единна европейска пенсия „Надяваме се на справедливост - с избора на европейския прокурор. Да не чакаме промяната за по- добро, а да участваме в нея с номер 18, на 26 май”, каза още той.    „Да бъдем достойни, честни, борбени и да се борим за българското и за българщината. Част съм от отбора на най-добрите и ще спечелим с БСП”. Това заяви кандидатът член за ЕП Крум Дончев. Той сподели, че от първия ден на кампанията е мотивиран за победа, след като е тръгнал из страната и за пореден път е станал пряк свидетел на тежкия живот на хората. „Именно за тях ще се борим и в Европа, за да живеят те по-добре”, заключи Крум Дончев.  На събитието присъстваха депутатите от региона Драгомир Стойнев и Георги Гьоков, зам.-председателят на БСП Кирил Добрев, секретарят на ПГ на левицата Кристиан Вигенин, депутатът Димитър Георгиев, председателят на БСП-Стара Загора Валентина Бонева.", "date": "2019.05.20", "title": "Елена Йончева: Нашата битка е енергийните проекти у нас да се случват! (СНИМКИ)"}
{"url": "http://epicenter.bg/article/Borisov-otseche--Tsvetanov-nyama-da-e-moy-naslednik-v-partiyata-/183445/2/0", "text": "\r\n \r\n \r\n   \r\n Това заяви премиерът Бойко Борисов пред БТВ тази сутрин в интервю заедно с водача на евролистата на ГЕРБ Мария Габриел. \r\n   \r\n  Така Борисов даде да се разбере, че решението му за бъдещето Цветанов е окончателно и няма никакво значение какъв ще е изходът от изборите - двамата се разделят. Борисов вече се оглежда за млади хора, които да поемат оперативното ръководство на партията, а той вероятно ще бъде в ролята на почетен председател на ГЕРБ по модела на Доган в ДПС, научи Епицентър.бг.    \r\n   \r\n ПРИПОМНЯМЕ, че в последното си частие в Панорама в началото на предизборната кампания Борисов обясни,   Ще се използва \"само тяхната експертиза\". \r\n   \r\n Нещо повече, Борисов заяви, че заради \"Апартаментгейт\" Цветанов е сложил лъжица кантра в кацата с меда. \r\n   \r\n \r\n   \r\n \r\n   \r\n \r\n   \r\n \r\n Попитан още колко рокади ще има кабинетът, Борисов отговори лаконично:  \r\n   \r\n Той упрекна водещия Хекимян на предаването, че чете в. „Дума”. Това, според него, показвало отношение и преднамереност. \r\n   \r\n На твърдението на опозицията, че 6 милиарда лева еднолично е изхарчил, премиерът отговори, че тези пари са отишли за пенсии, за военни училища, за университети, за църкви, за общини, канализации..., изброява той. \r\n   \r\n Министър-председателят даде мнение и по отношение на идеята за европейска отбрана:  Безсмислено е да я има”. \r\n   \r\n \r\n", "date": "2019.05.20", "title": "Борисов отсече: Цветанов няма да е мой наследник в партията!"}
{"url": "http://epicenter.bg/article/Mustafa-Karadaya-ot-Ruen--Varnete-zabludenite--da-se-obedinim-za-kauzata-na-DPS---mladite--/183446/2/0", "text": "  Хиляди местни жители и гости се събраха в Руен, за да празнуват 40 години от създаването на Общината.   За тържеството пристигна екипът на Централния лъч на ДПС начело с председателя Мустафа Карадайъ.  \"Ние не сме като другите - да ходим в Брюксел и да говорим празни приказки, а като се върнем в България да правим точно обратното\".   С тези думи се обърна към жителите и гостите на община Руен лидерът на ДПС и водач на листата за европейските избори Мустафа Карадайъ.  Мустафа Карадайъ акцентира и на това, че тази година през май се отбелязва 30-та годишнина от Майските събития. „Когато излязохме на протести, без оръжия, отстоявахме права, свободи, име, език и вяра. Трийсет години по-късно в нашата България е забранено да правим предизборна кампания на моя, на нашия език. Затова аз ще я направя на български език“, каза още лидерът на ДПС.  През тази година през май мюсюлманите отбелязват свещения месец Рамазан, навършват се 30 години от майските събития през 1989 година и създаването на ДПС.  „Някои хора се разболяха и ни размътиха главите, и с лека ръка пуснахме 100 000 гласа \"в реката\". По този начин дойдоха националистите на власт. Ние имаме и друга вина, че оттук присъстващите никой гласувал за ГЕРБ, но има и такива, които гласуват за ГЕРБ. В ЕП те заедно с нашите евродепутати защитават езиковото многообразие, а тук в България забраняват нашия език“, заяви Карадайъ.  Получават сила от нашия глас и правят политика против нас, допълни още той. Намерете начин на тези хора да им го разясните, подчерта лидерът на ДПС. В края на словото си той припомни думите на почетния председател на ДПС д-р Ахмед Доган: „Каузата на ДПС е твърде голяма, за да продължим да се борим помежду си и да спъваме развитието на младите хора, на нашите деца.“  България има нужда от тази промяна, България има нужда от силно и единно ДПС, защото ДПС е носител на промяната, заяви зам.-председателят на ПГ на ДПС Йордан Цонев. Европа също има нужда от ДПС, защото в Европа национализмът също е в поход, добави той.   „Ние трябва да разкажем и на европейците, че това не е пътя на Европа. Пътят на Европа е пътят на България. Заедно всички етноси и религии да градим нашия общ дом. И дължим за това поклон и благодарност и на нашият основател, на човека, благодарение на когото вашата мъка се превърна в любов и вашата обида се превърна в съзидание. Д-р Ахмед Доган, който освен, че е един от големите борци за права и свободи, той е и строител на съвременна България, каза още емоционално Йордан Цонев.  Екипът на Централния лъч на ДПС присъства и на благотворителна вечеря-ифтар, дадена от председателя на ДПС Мустафа Карадайъ в село Трънак.  На празника на общината, който домакин бе кметът Исмаил Осман присъстваха още зам.-председателят на ДПС Ахмед Ахмедов, народните представители Севим Али и Ихсан Хаккъ, Дурхан Мустафа-член на ЦОБ, председателят на Младежко ДПС и евродепутат Илхан Кючюк, Вефа Салман-кмет на община Ялова, Реджеб Гюркан-кмет на община Едирне(Одрин), Мехмед Кесимоглу-кмет на община Къркларели, кандидатите за членове на ЕП Атидже Алиева-Вели, Севим Мусак, Антоанета Асенова, Петър Чобанов, Танер Кабилов и Цветан Енчев.", "date": "2019.05.20", "title": "Мустафа Карадайъ от Руен: Върнете заблудените, да се обединим за каузата на ДПС - младите! "}
{"url": "http://epicenter.bg/article/Lekari-ot--quot-Pirogov-quot--sazdadoha-mobilno-prilozhenie-za-parva-pomosht-pri-izgaryane/183452/2/0", "text": "Екип от УМБАЛСМ \" Н. И. Пирогов\" създаде изключително практично и полезно за пациентите мобилно приложение, което \"оказва\" първа помощ при термични травми, съобщиха от болницата.   \"Какво да правим при изгаряне?\" е създадено от д-р Мартин Мартинов, който специализира пластично-възстановителна и естетична хирургия в Клиника по изгаряне и пластична хирургия на УМБАЛСМ \"Н. И. Пирогов\" вече трета година. Приложението е създадено под ръководството на доц. д-р Мая Аргирова д.м., началник на Клиниката и национален консултант по изгаряния.   След инсталация мобилното приложение предоставя висококачествена и удобна за употреба информация, която потребителите могат лесно да намерят, разберат и приложат без да е нужна интернет връзка. Формулирали сме точни, ясни и илюстрирани насоки за оказване първа помощ при изгаряне в зависимост от механизма - от гореща течност, пламъкови, електрически, химически и слънчеви изгряния. Освен \"какво да се прави\" в случай на изгаряне, сме дали отговор и на въпроса \"какво да не се прави\", както и кога и къде да се потърси специализирана помощ.   Към момента приложението \"Какво да правим при изгаряне?\" е без аналог в България. На този етап е налично за Android смартфони и може да бъде инсталирано от Google Play напълно безплатно и без реклами. Предстои ни още много работа по този проект, като следващата стъпка е създаване на версия за операционната система на Apple-iOs.   Целта на новосъздаденото мобилно приложение \"Какво да правим при изгаряне?\" е да предостави адекватна информация по достъпен, разбираем и удобен начин на потребителите и така да се редуцират грешките в оказването на първа помощ при изгаряне. По-малко грешки значи по-малко и невидими белези и повече спасени човешки животи.   Приложението е предназначено, както за немедицински лица, така и за медици, оказващи първа помощ или транспортиращи пациент с изгаряне. За съжаление често се транспортират пациенти с обширни изгаряния, които са получили неадекватна или не са получили първа лекарска помощ, което е пряко свързано с преживяването на травмата. В отделен раздел на приложението са включени: ATLS с акцент върху специфичните за изгаряне стъпки, формули и начална интравенозната инфузия – деца и възрастни, първична хирургична обработка и превръзка, критерии за трансфер в специализиран център.   \"Смартфон приложенията и Интернет са популярен източник на здравна информация и често се използват от родители и пострадали преди съвет от лекар. Съществуват множество мобилни апликации и интернет сайтове, които засягат въпроса за поведението при изгаряне, но след анализ на съдържанието им се оказа, че почти липсват последователни и правилни насоки за оказване на първа помощ при изгаряне. Наличната информация на български език е стара и изобилства от методи, които вредят! Това ме мотивира да създам нещо функционално, което да е от помощ на всички.\", споделя д-р Мартинов.   Правилно оказаната първа помощ след изгаряне може да намали тежестта и дълбочината на тъканната увреда и така да се предотврати образуването на белези, а при тежките изгаряния – да увеличи значително шансовете за оцеляване на пострадалия. По литературни данни 50-80 % от пациентите с изгаряне получават неподходяща или изобщо не получават първа помощ, включително пациентите с обширни изгаряния. Неадекватната първа помощ е огледален образ на наличната информация в Интернет и мобилните приложения.", "date": "2019.05.20", "title": "Лекари от \"Пирогов\" създадоха мобилно приложение за първа помощ при изгаряне"}
{"url": "http://epicenter.bg/article/Radev--ES-se-nuzhdae-ot-po-efektivni-mehanizmi-za-vzemane-na-resheniya-i-reaktsiya-na-obshtite-predizvikate/183485/2/0", "text": "Предизвикателствата, пред които е изправена Европа, изискват механизми за своевременно вземане на решения и реакция и още по-тясна интеграция в областта на отбраната и сигурността. Това заяви президентът Румен Радев днес на среща с министъра на външните работи на Федерална република Германия Хайко Маас, съобщиха от прессекретариата на държавния глава.  Държавният глава открои миграцията и охраната на външните европейски граници, както и кризите в съседните региони, като фактори на сигурността, които изискват обединена и силна Европа.  „За България, Германия е стратегически партньор в ЕС и много близък партньор в НАТО“, посочи Румен Радев и добави, че страната ни разчита на германска подкрепа за модернизация на Българската армия и за пълноценната интеграция на българската отбранителна индустрия и наука в рамките на общите европейски проекти, включително и финансирани чрез Европейския фонд за отбрана.  „Българската отбранителна индустрия е предпочитан доставчик в редица държави и Германия може да участва в нейната технологична трансформация“, отбеляза още президентът. Обща бе оценката, че устойчивата тенденция на ръст в двустранния икономически обмен между България и Германия, който вече надхвърля 8 млрд. евро, създава предпоставки за последващо разширяване на инвестиционното сътрудничество.   „За България е особено важно, че германските инвестиции не са само в сферата на финансовите институции и инструменти, а преди всичко в реалната икономика и в производството“, подчерта държавният глава.   Румен Радев и Хайко Маас отбелязаха значението на въвеждането на дуалното обучение в България, което насърчава професионалната квалификация и реализация и е реален фактор за намаляване на младежката безработица.  България и Германия споделят обща позиция за необходимостта от енергийна диверсификация в Европа, беше подчертано още на срещата.  „С колкото повече източници, маршрути и доставчици на енергийни ресурси разполагаме, толкова по-висока ще бъде сигурността в доставките, както и конкурентоспособни цените“, заяви още на срещата си с министър Хайко Маас президентът Румен Радев  .", "date": "2019.05.20", "title": "Радев: ЕС се нуждае от по-ефективни механизми за реакция на общите предизвикателства"}
{"url": "http://epicenter.bg/article/shshtk/183470/2/48", "text": "  Заплати и пенсии не се вдигат с решение на Коминтерна. Стандартът на живот се вдига с конкурентноспособна икономика, с експорт, с висока добавена стойност на продуктите и услугите, които произвеждаме в България.   Това заяви д-р Андрей Ковачев по време на среща с граждани в Дупница, съобщиха от пресцентъра на ГЕРБ.   Ковачев допълни още, че обратно на дезинформацията – че нищо не се произвежда в страната ни – само за последните седмици са открити няколко завода и България става все по-добро място за инвестиции. „В никакъв случай не може и не трябва да си позволим да рискуваме европейското бъдеще на страната ни и да върнем България назад“, посочи вторият в листата на ГЕРБ и СДС.   Пред присъстващите Ковачев сподели, че за него Дупница е едно специално място и пази скъп спомен за нея, защото е служил в казарма в този край. По време на срещата той подчерта, че благодарение на европейска солидарност над 80 млн. лева са били инвестирани в различни проекти в областта през последните години – улици, площади, училищни съоръжения, тръбопроводи.   „България ще продължи да получава европейски средства и през следващия програмен период, чрез общите усилия на евродепутатите от ПП ГЕРБ. Ще концентрираме усилията си да подобрим свързаността на региона, за да се подобрят възможностите за инвестиции и развитието на малкия и среден бизнес в областта. Подкрепете силния отбор, който има уменията, опита и контактите да успее в Европа – отбора на ГЕРБ и СДС. На 26 май с №12 в интегралната бюлетина!“, призова д-р Андрей Ковачев.  Пред дупничани главният секретар на СДС и кандидат за евродепутат Илия Лазаров заяви: „В листата на БСП е проф. Румен Гечев, който може да пише докторантура по това как се фалира държавата. Този човек сега иска да отиде в Европа, която мрази, за да се пенсионира с европейска пенсия. Това му е единствената цел и ние сме длъжни да не допускаме това да се случи – да си го пенсионираме в България, и да пенсионираме и БСП!“   „Дупница винаги е била син бастион и тя ще си остане, надявам се, дълги години напред такава“, заяви лидерът на местната организация на ГЕРБ Ивайло Константинов. „През следващата седмица ще чуваме за всички нас всичко, което можете и не можете да си представите, защото тези избори на 26 май за нашите опоненти са на живот и смърт. Нашата работа обаче е да бъдем честни, да бъдем почтени, да се доказваме с работата си и да показваме реалните факти“, посочи Константинов.  „Над България са надвиснали червени градоносни облаци. Вие много добре знаете какво се случва, когато държавата се успокои и тръгне напред – идват червените и съсипват всичко“. Това заяви пред препълнената зала в Дупница Костадин Костадинов, който е член на Националния изпълнителен съвет на СДС. „Сега, когато страната ни е с положителен темп на развитие, когато за последните години в Дупница се наливат милиони, ние рискуваме да допуснем червените да спрат фондовете и да пропилеят всичко“, каза Костадинов. Кметът на Дупница инж. Методи Чимев призова присъстващите да бъдат разумни на 26 май. „Хората, от които зависи ситуацията в България да продължи към по-добро, сме ние самите“, подчерта Чимев.  Председателят на местния парламент Емил Гущеров посочи, че кандидатите на ГЕРБ правят така, че България да бъде добре приета сред европейските партньори, затова и трябва да бъдат подкрепени с номер 12 в бюлетината.  На срещата в Дупница присъстваха също народният представител Радослава Чеканска, зам.-кметовете Крум Милев и Красимир Георгиев, съветници и десетки граждани.  ", "date": "2019.05.20", "title": "Андрей Ковачев: Стандартът на живот се вдига с работеща икономика, а не с решения на Коминтерна"}
{"url": "http://epicenter.bg/article/Shvedski-arhitekti-predlagat-izgoreliyat-darven-pokriv-na--quot-Notr-Dam-quot--da-stane-pluven-baseyn--Snimki-/183457/7/0", "text": "Франция получава странни предложения за това как да изглежда покривът на катедралата \"Нотр Дам\" след пожара, който го изпепели, предаде БГНЕС.   Сред най-оригиналните предложения на архитекти е идеята на компания от Швеция \"Ulf Mejergren Architects\", която предлага на мястото на изгорелия дървен покрив да има плувен басейн. Компанията посочва, че басейнът ще е отворен за граждани и ще бъде \"място за медитация с неподражаема гледка към Париж\". Статуите на 12-те апостоли, които бяха спасени от пожара, ще бъдат върнати около басейна и ще \"бдят' над къпещите се в него.   Фирма на архитекти от Париж пък предлага изгорелият дървен връх да бъде заменен със стъклен, а покривът да е направен от соларни панели. Според компанията \"Vincent Callebaut Architectures\" това ще превърне ремонтирания \"Нотр Дам\" в \"сграда на позитивната енергия\", ще бъде пример за екоинженерство и ще покаже колко напредничава е католическата църква. \r\n   \r\n Архитектът Александър Часанг предложил на покрива на \"Нотр Дам\" да бъде изграден многоетажен паркинг за автомобили. Така катедралата щяла да \"олицетворява нашата ера\".   Предложения правят не само архитекти. Една от най-тиражираните идеи на граждани е на покрива на \"Нотр Дам\" да се направи ботаническа градина.", "date": "2019.05.20", "title": "Шведски архитекти предлагат изгорелият дървен покрив на \"Нотр Дам\" да стане плувен басейн (Снимки)"}
{"url": "http://epicenter.bg/article/Kucheta-nahapaha-30-godishen-balgarin-v-Malaga--sastoyanieto-mu-e-tezhko/183478/7/0", "text": "Мъж на 30-годишна възраст е бил приет през вчерашния ден в болницата в Малага в критично състояние, след като по-рано пред деня е бил нападнат и жестоко нахапан от 4 улични кучета. Според информация на местните медии пострадалият е български гражданин.  След подаването на сигнал на спешния телефон 112 полицията отишла на мястото и заварила младежът в безпомощно състояние, като глутницата продължавала да обикаля около тялото му. Според сведения на полицаите били необходими да произведат 11 изстрела във въздуха, за да прогонят псетата, които се покрили в близките храсти.  Медиците, пристигнали почти веднага на мястото на инцидента, успяли да стабилизират състоянието на момчето и го откарали в болницата, но по-късно състоянието му отново се влошило и той бил вкаран в операция. 30-годишният мъж ще остане под лекарско наблюдение, информира \"El Pais\".  Полицията е започнала разследване по случая.   Източник: Новини.бг", "date": "2019.05.20", "title": "Кучета нахапаха 30-годишен българин в Малага, състоянието му е тежко"}
{"url": "http://epicenter.bg/article/Zelenski-polozhi-kletva-kato-prezident-na-Ukrayna-i-razpusna-Varhovnata-rada/183486/7/0", "text": "Володимир Зеленски положи днес клетва като президент на Украйна и подчерта, че първата му задача ще е да сложи край на конфликта с подкрепяните от Москва сепаратисти в източната част на страната, предаде АФП, цитирана от БНР.  „Нашата първа задача е примирие в Донбас“, каза Зеленски, след като встъпи в длъжност на церемония във Върховната рада.  Освен това новият лидер разпусна парламента и назначи предсрочни избори, които трябва да се проведат на 14 юли.  Володимир Зеленски, 41-годишен актьор, спечели известност с ролята си на президента на Украйна в сериала „Слуга на народа“. Издигнат от партия със същото име, той спечели с огромна преднина балотажа на 21 април срещу досегашния президент Петро Порошенко.  Проучванията сочат, че „Слуга на народа“ ще спечели парламентарни избори в Украйна, но няма да има мнозинство в бъдещата Върховна рада.  В острата си реч Зеленски призова за уволняването на шефа на Службата за сигурност на Украйна (СБУ), на главния прокурор и на министъра на отбраната, което трябва да бъде одобрено от парламента.  Малко след това военният министър Степан Полторак и ръководителят на СБУ Василий Грицак подадоха оставките си.  Зеленски предприе нетрадиционен маршрут до парламента, до който стигна пеша от дома си в близост, след като заяви, че не иска помпозна церемония.  Облечен в тъмен костюм, той \"чукна пет\" с привърженици пред Радата и си направи селфи с някои от тях.  В изказването си Зеленски припомни миналото си на комик. „В живота си съм правил всичко по силите си да накарам украинците да се усмихват“, каза новият президент.  В коментар за встъпването в длъжност говорителят на Кремъл Дмитрий Песков заяви, че Владимир Путин ще поздрави Зеленски не с встъпването му в длъжност, а с първите успехи по разрешаване на конфликта в Донбас. ", "date": "2019.05.20", "title": "Зеленски положи клетва като президент на Украйна и разпусна Върховната рада"}
{"url": "http://epicenter.bg/article/Shvedskata-prokuratura-poiska-arest-na-Asandzh-po-podozrenie-v-iznasilvane/183494/7/0", "text": "Шведските прокурори подадоха официално искане за задържане на Джулиан Асандж по подозрение в изнасилване - първа стъпка към искането му за екстрадиране в Швеция, предаде БГНЕС. В момента Асандж е във Великобритания, където беше осъден на 50 седмици затвор за нарушаване на британското право.  Задържането на някого в негово отсъствие е стандартна част от шведската съдебна процедура, ако заподозреният е извън страната или не може да бъде открит.  Искането последва възобновеното разследване за изнасилване миналата седмица, а шведският заместник-директор на прокуратурата Ева-Мари Персън добави, че след като съдът удовлетвори искането, тя ще поиска от британските власти да прехвърлят Асандж в Швеция.  \"Ако съдът разреши задържането му, ще издам европейска заповед за арест относно предаването му на Швеция\", каза Персон.  Австралиецът, който се бе укрил в еквадорското посолство в Лондон в продължение на седем години, за да избегне екстрадиране в Швеция, беше арестуван от британската полиция на 11 април, след като Еквадор го предаде. ", "date": "2019.05.20", "title": "Шведската прокуратура поиска арест на Асандж по подозрение в изнасилване"}
{"url": "http://epicenter.bg/article/Padat-tsenite-v-Gartsiya--vlastite-svaliha-DDS-pochti-napolovina/183495/7/0", "text": "  Около 5000 хранителни продукти в супермаркетите, като тестени изделия, захар, масло, какао, кафе, чай и сокове, се очаква да бъдат с по-ниски цени от днес, като по-евтини ще бъдат и цените в ресторанти и пицарии, а също и на природния газ и електроенергията, които вместо 13% вече са с ДДС от 6%.   В ресторантите и таверните, според прогнозите, средната сметка от около 50 евро за четиричленно семейство ще бъде намалена на 46,5 евро.     Данък добавена стойност за конкретни хранителни продукти и услуги бе 13% до 20 юли 2015 г., когато като част от пакета от антикризисни мерки се увеличи до 23%, а година по-късно, от юни 2016 г., се покачи с още един процентен пункт до 24% .   Източник: Канал 3", "date": "2019.05.20", "title": "Падат цените в Гърция, властите свалиха ДДС почти наполовина"}
{"url": "http://epicenter.bg/article/Evakuiraha-Ayfelovata-kula-zaradi-mazh--kateresht-se-po-neya/183508/7/0", "text": "Айфеловата кула бе евакуирана, след като бе забелязан мъж, катерещ се по нея. Властите съветват хората да отложат посещенията си, предаде БГНЕС.   Според потребители на Twitter полицията е пристигнала на мястото на инцидента и преговаря с него. Районът е отцепен.   Според съобщения в медиите, когато човекът бил забелязан, той вече бил на втория етаж на кулата на височина около 149 метра.   Символът на френската столица се посещава от няколко милиона души годишно.", "date": "2019.05.20", "title": "Евакуираха Айфеловата кула заради мъж, катерещ се по нея"}
{"url": "http://epicenter.bg/article/Germaniya-prodalzhava-da-uvelichava-parite-za-otbrana/183510/7/0", "text": "Германският канцлер Ангела Меркел увери, че нейното правителство продължава да увеличава разходите за отбрана. Тя заяви това по време на посещение в базата на Бундесвера в Мунстер, федералната провинция Долна Саксония, предаде БГНЕС.    Според Меркел НАТО трябва да бъде готов да реагира бързо в случай на необходимост. „В тази връзка ние продължаваме да повишаваме отбранителните разходи“, каза Меркел.   „Дълбоко съм убедена, че всички политически усилия за разведряване на напрежението ще бъдат ефективни само и единствено, когато ние сме готови да се защитаваме при възникването на извънредна ситуация. Това не трябва да остане само на книга“, заяви канцлерката.   През тази година военният бюджет на Федералната република възлиза на 47,32 милиарда евро, а през следващата ще нарасне до 49,67 милиарда евро.", "date": "2019.05.20", "title": "Германия продължава да увеличава парите за отбрана"}
{"url": "http://epicenter.bg/article/Putin-ne-smyata-da-pozdravyava-Volodimir-Zelenski-za-vstapvaneto-mu-v-dlazhnost/183512/7/0", "text": "Запитан дали Владимир Путин ще поздрави новия украински президент Володимир Зеленски по случай встъпването му в длъжност, говорителят на Кремъл Дмитрий Песков каза, че руският държавен глава няма подобни планове, предаде Ройтерс, цитиран от БТА. Президентът Путин ще поздрави президента Зеленски за първите успехи при уреждането на вътрешния конфликт в Източна Украйна, както и при първите успехи в нормализирането на руско-украинските отношения, каза Песков, цитиран от ТАСС.", "date": "2019.05.20", "title": "Путин не смята да поздравява Володимир Зеленски за встъпването му в длъжност"}
{"url": "http://epicenter.bg/article/Kamdzhalov-vklyuchva-publikata--V-kraga-na-pesenta--v-Antichniya-teatar/183465/6/0", "text": "На 25 май в Античния театър в Пловдив Публика и Музикална лаборатория за Човека влизат заедно в кръга на песента.   Интерактивният спектакъл, част от програмата на Пловдив - Европейска столица на културата, се ръководи от международно признатия диригент Йордан Камджалов. Античният театър ще събере за първи път и трите форми на Музикална лаборатория за Човека: ансамбъл, хор и България ПЕЕ като активен участник е цялата аудитория на Античен театър.   За спектакъла Маестро Камджалов споделя: „Вярвам, че бъдещето на музиката, а и на живота е в пълната свобода, в пълното общуване и в пълното преживяване. На този път, на тази цел и на тази идея е посветено настоящото звуково-пространствено преживяване.”   Вечерта на 25 май ще съпреживеем част от „Етюди на бъдещето“, изпълнението с което Genesis Chamber Orchestra, Музикална лаборатория за Човека за първи път в Златната зала на Музикферайн, Виена представиха изцяло българска програма.    Спекатакълът е част от проекта „Заедно в кръга на Паневритмията“ и е венец на целогодишните прояви за популяризиране на паневритмията като уникална българска практика, създадена от Петър Дънов, философ и композитор. Йордан Камджалов , съвместно с училища, университети и фестивали провежда от години уникалното събитие „България ПЕЕ“, събуждайки колективните творчески сили. Защото България е пяла през вековете, България пее и България ще продължава да пее.   Спектакълът “ В кръга на песента” се провежда на 25 май, събота, на Античен театър в Пловдив от 20 часа с вход свободен и е част от програмата на Европейска столица на културата Пловдив 2019. Концертната част на спектакъла е върху авторски разработки на Камджалов, базирани на музиката и текста на втори дял на Паневритмията, “Слънчеви лъчи”, който е изграден върху основата на български традиционни ритми и мотиви (например ръченицата). Тема на музиката и текста е освобождаването на Човека.   А два дни по-рано, на 23 май, в навечерието на празника на българската просвета и култура за академизма, повелите на патриарсите и модерните предизвикателства ще преминат през вълшебството на сценичната изява \"ТАМ ГДЕТО ЗНАНИЕТО ЖИВЕЙ\". Среща разговор с диригента Йордан Камджалов от 18.00 часа в Театър НАТФИЗ ул. Раковски 108А  ", "date": "2019.05.20", "title": "Камджалов завихря публиката „В кръга на песента“ в Античния театър"}
{"url": "http://epicenter.bg/article/Na-15-oktomvri-v-Zala-1-na-NDK-shte-se-sastoi-nay-golyamoto-rok-sabitie-na-godinata/183474/6/0", "text": "    Един афиш раздвижи тези дни духовете на цяла София - на 15 октомври в Зала 1 на НДК ще се състои най-голямото рок-събитие на годината –най-известните музиканти и групи ще се съберат на грандиозния концерт „РОК ПОЕЗИЯ –Александър Петров“.   Легендите на българския рок събрани на едно място –за да почетат автора на най-добрите песни, изпети от тях и превърнали ги в звезди. Подобно събитие се случва за пръв път в историята на музиката, която промени света.   В концерта ще вземат участие групите Тангра, Сигнал, Фактор, БТР, певците Стенли, Боби Косатката, Ния Петрова /Гласът на България / и др.    ", "date": "2019.05.20", "title": "На 15 октомври в Зала 1 на НДК ще се състои най-голямото рок събитие на годината"}
{"url": "http://epicenter.bg/article/V-Stolichna-biblioteka-shte-badat-nagradeni-pobeditelite-v-konkursa--Vekovnata-madrost-na-nashiya-grad-/183490/6/0", "text": "На 22 май 2019 г. 11:00 часа, в Американския център на Столична библиотека ще бъдат наградени победителите в ученическия конкурс „Вековната мъдрост на нашия град“.   Клуб „Учители“ към Библиотеката на София и 149 СУ „Иван Хаджийски“ – София организираха конкурс в две направления – стихотворение и есе, разделени в две възрастови групи – V-VII и VIII-XII клас. В конкурса се включиха 60 деца от 40 софийски училища. Всички участници ще получат за награда книга, а отличените произведения ще бъдат събрани и издадени в специален сборник (хартиен и електронен). Право на участие с по едно произведение в едното или в двете направления имаха всички ученици от училищата и професионалните гимназии на територията на Столична община. Наградният фонд включва:  • Първа награда за всяка една от двете възрастови групи на двете направления – електронна книга или таблет;  • Втора награда за всяка една от двете възрастови групи на двете направления – книги и флаш-памет;  • Трета награда за всяка една от двете възрастови групи на двете направления – книги от избрано направление.  Председател на журито е проф. д-р Амелия Личева, а членове са представители на Столична библиотека, клуб „Учители“ към Столична библиотека, на Министерство на образованието и науката, Асоциацията на учителите по български език и литература и на Синдиката на Българските учители (КНСБ).", "date": "2019.05.20", "title": "В Столична библиотека ще бъдат наградени победителите в конкурса „Вековната мъдрост на нашия град“"}
{"url": "http://epicenter.bg/article/Ivo-Hristov--GERB-veche-zagubi-tezi-izbori-politicheski--Mozhe-da-pobedi-samo-s-manipulatsii/183460/11/0", "text": "  - Не обръщам никакво внимание. Борисов не може да преглътне поражението на президентските избори, защото със самото си присъствие президентът Радев създава неизгоден за него паралел. А той не е свикнал да дели мегдан с никого. Уви, хората одобряват Радев, защото разпознават в него почтен, последователен, ценностен политик, какъвто Борисов не е. - Режимът на Борисов е вселил страх в душите. Никъде няма да видите общински чиновник на наше събрание. Защото в общините вече работят само хора на ГЕРБ, а малцината останали не смеят, защото рискуват да си загубят работата. На места полицията притиска инакомислещите, други държавни органи тормозят бизнеса. Тази задушлива атмосфера е прогонила над 30 000 българи зад граница само през изминалата година. Но надежда има. Залите са пълни. Срещам хората, които телевизията не показва: почтени, работещи и пенсионери, милеещи за България. Говорят ангажирано. Не лукавят. Не очакват облаги, а справедливост и достойни доходи.   За мен ГЕРБ вече политически загуби тези избори, може да победи само с манипулации. Борисов обикаля страната като актьор без публика, който играе все същите скечове пред нарочно докарани хора. В партията има хиляди нормални хора, които са възмутени от дерибейството на лидерите си. От тях зависи дали ще вземем курс към предсрочни избори или ще продължим агонията. - Опустошена и обезсърчена. Наплашена. С детски площадки, но без деца, със селски стадиони без футболисти, с „къщи за гости“ без гости. ГЕРБ и бизнес-клиентите на партията приватизираха европейското членство и го превърнаха в джипове и резиденции. Екранната България няма общо с реалната. Там режат ленти и българи се прибират в родината. Всъщност инвеститорите ни заобикалят, а ниските доходи гонят хората на гурбет. Затаеният гняв поболява хората. Институциите не функционират.  - Това улеснява манипулаците. ГЕРБ разполага с пари и средства за натиск и може да организира „служебен“ вот за своята листа. Сиреч управляващите водят с една обиколка преди старта. Това може да се компенсира само с масивно гласуване. През 2016 г. българите масово подкрепиха президента Радев и сега никой не съжалява. Дано осъзнаят залога и сега.  - Със сигурност те ще разсеят част от гласовете. Сателитите на ГЕРБ водят активна, много професионално „опакована“ кампания. Борисов разполага с неограничен бюджет и механизми, за да ги подкрепя и инструментализира. - Брюксел нехае за България. Това личи от Механизма за сътрудническво и проверка, който не само не притеснява родните корупционери, но и се използва за политическа подкрепа на властта. Последният доклад бе щадящ за България, а след него избухна серия от скандали, които опровергаха заключенията му. Днес българите са гневни, но съдбата ни е в наши ръце. Не бива да се надяваме на помощ от Брюксел. - Да съхраним съюза като гарант на мира в Европа. Да изградим така наречения социален стълб като система от мерки, които гарантират доходите, условията на труд и социалната обезпеченост на хората. Да работим за разведряването на политическия климат на континента, който е крайно напрегнат. Да развиваме електронната демокрация, която да позволи по-пряко участие на гражданите при вземането на решения в ЕС. Приоритетно ми се струва законодателството срещу офшорните зони, където изтичат парите на недобросъвестния бизнес. Както и таксуването на финансовите транзакции. Тези две мерки биха осигурили средства за социална политика. Нужни са инвестиции в човека: в неговото здраве, култура и образование. Светът е все по-технологичен и ще спечели онзи, който има най-квалифицираните хора, а ще оцелее онзи, който има достатъчно културни и хуманитарно изградени граждани. Защото само професионализмът не гарантира обществената хармония. Важна е и ценностната рамка. - Залогът е един: победа на БСП или бетониране на статуквото. Ако ГЕРБ победи, реални избори за местна власт наесен няма да има. Правителството разполага с достатъчен бюджетен излишък, за да си ги купи. Съвсем легално, като раздаде пари където трябва.  Моят призив е да оставим различията за предсрочните парламентарни избори. Към този момент само победа на БСП е предпоставка за такива избори. Разсейването на гласове е подарък за статуквото.  ", "date": "2019.05.20", "title": "Иво Христов: ГЕРБ вече загуби тези избори политически. Може да победи само с манипулации!"}
{"url": "http://epicenter.bg/article/Krum-Donchev--Nekompetentnostta-i-lipsata-na-prozorlivost-pri-vzemaneto-na-resheniya-ot-evropeyskiya-chin/183496/11/0", "text": "      - Не само в България, но и изобщо в световен мащаб, ролята на транспорта в стопанския и икономическия живот на една страна се обуславя от съвременните икономически тенденции на фона на основната задача, която транспортът изпълнява, а именно - да преодолява пространството между производството и потреблението. Глобализацията допълнително допринася за увеличаване на движението на пътници и товари на дълги разстояния. Именно тези факти определят приоритетното значение на транспортния сектор за успешното осъществяване на икономическите процеси в Света. Разбира се, това е в доста общ план, а би ми се искало да насоча вниманието на българската общественост върху препятствията пред сектора тук, които от своя страна забавят и икономическия прогрес на България като цяло, както и към мерките за тяхното преодоляване.    - Темата, разбира се е много обширна, но обобщавайки, бих се позовал на четирите основни приоритета пред българския отрасъл, произлизащи от „Бяла книга - Европейска транспортна политика до 2010 г., по които, според мен, предходните правителства не проявиха необходимата политическа воля и не приложиха оптималните решения, а именно: - Промяна на баланса между видовете транспорт – тук визирам подобряване на автомобилния транспорт, възраждане на железниците, подпомагане развитието на въздушния транспорт, модернизиране и адаптиране на системата за морски и речен транспорт към съвременните изисквания, както и осъществяване на взаимовръзките между изброените видове транспорт. Също така премахване на тесните места – развитие на коридорите за товарен транспорт, изграждане на високоскоростни пътнически мрежи и актуалната, все още болезнена тема –осъвременяване на изискванията и стандартите за безопасност тунелите на автомобилния и железопътния транспорт. От не по-малка важност би следвало да бъде поставянето на потребителите в центъра на транспортната политика. Тук фокусът на държавниците следва да бъде насочен към мерките за безопасност по пътищата и намаляване на жертвите от катастрофи, нещо за което съм говорил неведнъж. В този аспект влизат и мерки като конкретизация при формулирането на правата и задълженията на потребителите, въвеждане в експлоатация на еко технологии за зелен и по-ефективен транспорт, осъвременяване на системата за градски транспорт и др. Не на последно място е важно да се обърне сериозно внимание върху управление на ефектите от глобализацията на транспорта – усилията ни трябва да бъдат насочени към интегриране на българската транспортна инфраструктура с европейската транспортна система, осигуряване на адекватно, прозрачно публично финансиране и т.н.    За да защитим и развием този така важен сектор в българската икономика са необходими действия от страна на държавата за преодоляването на така наречените бариери, които се поставят от страни членки на европейския съюз (Германия, Франция, като подобни мерки предстоят да се внедрят и от Австрия и Италия) към държавите с по-ниска себестойност на услугата, а това са най-вече източно-европейските държави, в това число и България.  Ежедневно участвам в дебати по споменатите по-горе теми. Мога смело да заявя, че моето политическо обкръжение разполага както с реална, далновидна визия за необходимите конкретни стъпки, така и с подготвен експертен състав, който да ги предприеме.    - Пакет „Мобилност“ е повърхностното наименование на опит за грабеж на икономики и техните естествено развити дейности. Защо? Защото при така направените предложения от страните на Западна Европа, ясно се вижда, че те дори нямат представа колко негативно ще се отрази в близко бъдеще всичко това на собствените им икономики, а именно нивото на инфлация, която ще сполети тези държави ще бъде неимоверно високо и то без никакъв прираст в реалната покупателна способност на хората. За най-голямо съжаление тази реалност не я чух през последните 3 години от нито един от българските евродепутати и защитници на българската и европейската икономики.  След прехвърлянето на транспортния ни бранш в Западна Европа, ще станем свидетели на изключителен ръст на цената на транспортната услуга, в следствие на много по високите такси и данъци, които браншът ни ще се наложи да плаща. В момента българската и източноевропейската фирми возят за средно по 1 евро за изминат километър, при конвенционалното карго и стандартен вид сухопътен транспорт, да кажем осъществен с автомобили до 22 тона. В тази цена е включена цената на горивото, пътните такси, разхода за шофьора, данъци и такси в държавата по регистрация, както и минимален марж за работодателя, в който са включени неговите ангажименти по обезпечаване на кредитите, амортизациите, рисковете и нетната му печалбата. Дългогодишната ми международна практика показва, че при компании, които са регистрирани и оперират на територията на Западна Европа, работят на минимална цена от 1,50 евро за изминат километър, като разходната част е еднаква с българските и източноевропейските фирми, но само в частта данъци, такси и поддръжка се различава и то с 50 процента върху общата цена за изминат километър. Като обобщение на казаното до тук, бих желал да заявя, че нетния приход на работодателя ще остане същия, нетния приход на шофьора ще остане същия, но таксите, които ще се плащат в държавите от Западна Европа ще са неимоверно по-високи. Всичко това ще доведе до изключително сериозни процеси на инфлация. Без да има покачване на реалната покупателна способност на хората от Източна и Западна Европа, техния живот ще бъде 2 пъти по скъп! Да вземем за пример цената на хляба, ако тя е един лев в момента и в нея транспортния разход е 60 стотинки, то след актуализацията на новата транспортна цена хляба ще стане 1,40 лева.    - Както казах по-горе цената на транспортната услуга ще нарасне неимоверно. Тя е основен елемент, формиращ, цената на крайния продукт, който стига до потребителя. В такъв момент ще станем свидетели и на изключителна загуба на конкурентоспособност при производителите на стоки, които търгуват на локалните и международните пазари, а оттам ще бъдат засегнати и всички останали сектори на икономиката.  Ако говорим в частност за икономиката на България и страните от източноевропейския блок, това ще бъде пагубно. Нашите работодатели и нашите шофьори, както и изобщо хората на труда, не са и няма да бъдат инструмент за популизъм в ръцете на европейския чиновник.  Накратко: Европейският съюз, чрез лицето на европейския чиновник иска да елиминира собствената си икономика, заради политическото вкопчване във властта, чрез популистки похвати, нагнетяващи хаос и напрежение в европейското общество. Категорично заставам против подобни чиновнически тези и похвати, защото преди всичко ние сме хора, които сме приели принципите на съюза и неговите изначални ценности, като равенство, демокрация, общ пазар, мир чрез общ икономически просперитет и всичко това за хората.    - И в двата случая нямаме взаимоотношения, а едностранни актове. Що се отнася до опитите за вмешателство на Турция във вътрешнополитическия живот на България, ще се съглася изцяло със становището на президента Румен Радев, а именно, че Турция е наш съсед и партньор и би следвало да развиваме приятелски, добросъседски отношения, но както Турция, така и нито една друга държава няма право да нарушава суверенитета ни и да прави опити за намеса. Тук бих добавил и спазването на принципа за взаимност в дипломатическите отношения между страните, а именно привилегиите и ограниченията би следвало да са равнопоставени в двете посоки. Отнасяйки се до идеята за налагане на две или повече скорости в европейското развитие на страните членки, бих заявил, че в цялата ми спортна и бизнес кариера до този момент съм разглеждал скоростта като отношение на изминатия път към времето, за което този път е изминат, а не като отделна величина. Ако страните от Западна Европа започнат да се движат с по-висока скорост от нас, логично след определено време, вместо да изравним стандартите, ние или ще изостанем още повече или ще бъдем изцяло изхвърлени от състезанието. Европа на различни скорости, е изцяло в разрез с изначалните принципи на Съюза.    - Това явление е в сила и работи, макар и неформално, от доста време за икономиката ни. Стоките второ качество, предназначени за българския потребител, неравенството в усвояване на европейски средства, тук визирам липсата на директни плащания по Общата селскостопанска политика на ЕС за някои от родните земеделски сектори, опитите за налагане на контрол върху степента на конкурентоспособност на сухопътния ни транспорт, чрез прилагане на европейски регулации и заобикаляне на принципите на пазарната икономика, са само част от примерите за управляване на ЕС на няколко скорости. Да, категорично смятам, че тези „нововъведения“ ще бъдат в ущърб не само на България, но и на всички страни от Източна Европа.    - Разбира се. От 1 януари 2015 г., в Германия влезе в сила Законът за установяване на минималната работна заплата, т. нар. Закон MiLoG. Той регулира заплащането за фирмите, изпълняващи транспортни и спедиторски услуги на територията на страната, да бъде не по-ниско от 8,50 евро на час. Този закон следва да бъде спазван и от българските транспортни фирми, извършващи превози на територията на Германия тоест, за шофиране в Германия, българският работодател се задължава да заплати на своите служители ставката по българското законодателство плюс остатъка до 8,50 евро, каквато е разпоредбата на MiLoG.  Франция – Влезлият в сила на 1 юли 2016 г. Закон Loi Macron, регулира по подобен начин минималните ставки - международните превозвачи, извършващи транспорт на стоки на територията на Франция, които извършват каботаж, както и шофьорите на автобуси, извършващи превози в страната, трябва да спазват френското минимално заплащане от 9,76 евро на час.  Себестойността на продукта „транспорт“ се определя от няколко основни елемента като цена на гориво, пътни такси, цена на финансовите ресурси (кредит, заем, факторинг, собствен капитал), амортизация, разходи за поддръжка, цената на труда, размер на печалбата за работодателя и др. Съвкупността от всички тези параметри определят нивото на себестойността на българската услуга, оттам и по-високата степен на конкурентоспособност в сектора ни на фона на европейската конкуренция. Ако мога условно да разделя тези елементи на обективни и субективни, то обективните принципно са изравнени с тези на колегите ни от Западна Европа, дори бих казал, че са в наш ущърб, а субективните, като нивото на възнаграждение на служителите и размерът на печалбата за фирмите от българския сектор, са на значително по-ниско ниво. Единственият елемент, който би могъл да бъде подведен под известна външна регулация от страна на нашите европейски колеги, и то прикрит под удобния параван на загрижеността за българския шофьор, това е минималната ставка на неговото възнаграждение. Ако българският транспорт започне да плаща европейските ставки, при константни съпътстващи параметри, това ще обрече на гибел целия сектор. Моля да бъда разбран правилно. Разбира се, аз съм за достойното заплащане на българския труд, но тази активност да има еволюционен, а не революционен характер. Имам предвид това да се извършва паралелно и правопропорционално с подобряването на инфраструктурата ни, с намаляване на лихвите по кредитите, с подобряване въобще на стандарта на живот в България. В момента имаме нужда от спокойна и сигурна среда, в която да работим и именно такива условия биха способствали за изравняване на стандартите на живот във всички страни членки на ЕС. Съмнявам се, че формализирането на различните скорости на развитие и толерирането на използването на подобни ръчни спирачки би допринесло за движението на транспорта ни в правилна посока.    - Лостовете за противодействие на подобен вид практики са предимно политически. Поставяне на каузата България като отправна точка при провеждането на всяка една външна и вътрешна политика. Политическа воля за отстояване на европейските ценности от една страна, а от друга защита на българските стопански интереси. Далновидна, подготвена експертиза в рамките на стабилен политически кабинет, както и осмислени законодателни промени, приети по време на заседания с пълна пленарна зала на политически балансиран, работещ парламент. За съжаление такъв в момента няма. Според мен, необходимият политически баланс би бил осигурен от една силна, подмладена и широко подкрепена, модерна левица. БСП, дава сериозна заявка за политически баланс и последователно развитие именно в нейните платформи „Визия за България“ и „Визия за Европа“.    - Според мен, двете гледни точки са взаимосвързани – бъдещето на транспорта е транспорта на бъдещето. Творенето на добри перспективи зависи от дейността ни в настоящето. Сега ние трябва да проявим родолюбието си, сега ние трябва да обединим и впрегнем усилията и знанията си, сега ние трябва да възродим системата от морални ценности, която да следваме в изграждането на съвременните условия за развитие и функциониране на транспортния отрасъл. Вярвам, че модерните технологии като например проекта Hyperloop, както и съвременните концепции в еволюцията на транспорта, ще бъдат неразделна част и от българската транспортна индустрия.", "date": "2019.05.20", "title": "Крум Дончев: Българският транспортен бранш няма да се предаде пред опитите да бъде ограбен"}
{"url": "http://epicenter.bg/article/Sebihan-Mehmed--Fondat-na--quot-Dandi-quot--varna-v-Krumovgrad-mladezhi-ot-Angliya/183501/11/0", "text": "         - Тазгодишният рамков годишен договор е съгласно меморандум, който подписахме през 2015 г. с „Дънди”. Всяка година фирмата дарява средства за общината, които приоритетно се разпределят за инфраструктура, водоснабдяване, култура, образование,здравеопазване, спорт.   Споразумението е вече традиция, която гарантира подкрепата на „Дънди Прешъс Металс“ за развитие на района. Проектите, които се финансират, са предложени от Община Крумовград и подкрепени с решение на Общинския съвет. По този начин искаме да повдигнем стандарта на живот в общината и да се развиват нещата по - добре за хората.     - Средствата т. г. приоритетно са за смяна на вътрешно - водопроводната мрежа специално в Крумовград. Ще започне смяна на ВиК мрежата на седем улици, от които за 4 вече имаме сключени договори за рехабилитация. Това са \"Тракия\", \"Раковски\", \"Беломорска\" и \"Капитан Петко\". Това са най-старите тръби, които дават най-честите аварии и най-много се отразяват на здравето на гражданите, защото са етернитови, азбестови тръби. Те са амортизирани, защото не се сменяни повече от 40 години. Предвидената рехабилитация на улици в града включва нов асфалт и бордюри.   Подписаният договор включва още 188 100 лв.за частично финансиране на изграждането на улица в казармено – жилищния район. И не на последно място, отпуснати са и над 30 хил.лв. за монтаж на пилони за улично осветление по съществуваща инфраструктура в село Полковник Желязово.     - Средствата са 35 400 лв. и ще са за проектиране с цел преустройство на помещения на част от сградата на Младежкия дом или Общински детски център сега, който се намира в парка. Част от този център ще бъде превърнат в музей. Изложбената зала ще бъде в бившата сладкарница на Младежкия дом, там ще бъдат показани всички експонати и археологията от Ада тепе с малко интерактивно представяне. Проектантите от София вече са на място и работят. Общината има и друг проект за довършване на третата част на парка, в който искаме да изградим велоалеи, скейтборд и музей на открито.     - Сумата е 43 000 лв. По 4 500 лв. ще бъдат предоставени на Фолклорен ансамбъл „Изворче”, който навърши 25 г., и на фолклорна група „Демет” за участието им в международен фолклорен фестивал Айвалък, Турция. Тук искам да допълня, че със съдействието на \"Дънди\" ансамбъл „Изворче” направи за юбилея чудесен филм, който вече е качен в Ютюб и представя пред света богатството на нашите родопски гласове и таланта на нашите деца.   През тази година с по 2-3 хил.лв. ще бъдат подпомогнати читалище „Кирил и Методий-1952“ от Егрек за участие в 8-ми Балкански шампионат по фолклор „Жива вода“ в Хисаря и Пенсионерски клуб „Млади сърца“ за представяне на Национален фестивал в Бургас. Над 10 000 лв. финансова подкрепа ще получат танцовите клубове ”Ритмика”, „Жарава” и „Китка” за участия в надиграване в Албена и международен фестивал. За отбелязване на 90-годишния юбилей на читалище „Бяло море“ в Черничево са отпуснати 2 000 лв. Същата сума е заделена за носии за танцовата група към читалище „Народни будители“ в Аврен. С 4 000 лв. ще бъде подпомогнато провеждането на селищни празници в община Крумовград, 10 000 лв. са предвидените средства за концертна програма на традиционния есенен панаир „Сеид баба“ в Крумовград.   За участие във футболни турнири и първенства на ФК „Левски”(Крумовград) са осигурени 5 000 лв.     - Като всички общински болници и нашата е на ръба на оцеляване. С парите, които фирмата ще предостави, тя не само ще добие друг облик, но ще помогне да задържим лекарите и медицинските кадри, от които имаме нужда.   И още нещо. Община Крумовград спечели проект по програма за трансгранично сътрудничество България - Гърция за изграждане на медицински център, той вече е готов и се намира в един от секторите на болничната сграда, която пустееше. Чакаме в скоро време приемателната комисия. \"Дънди\" се съгласи да осигурява и средства за 2-3 лекари или по 7 хил. лв. на месец за медицинския център като медиците ще обслужват както работниците и служителите на фирмата, така и местното население.   По меморандума очакваме да заработим и за профилактичните прегледи на възрастното население.     - Това е фондът, за който аз като кмет на общината много настоявах да бъде включен в меморандума.   Идеята е чрез него да се развие местния бизнес така, че след оттеглянето на „Дънди прешъс” да не се стигне до икономическа и социална криза. Първата разяснителна среща за фонда в началото на април в Крумовград премина при препълнена зала, присъстваха десетки хора. За финансиране могат да кандидатстват само фирми, регистрирани в Крумовград или физически лица с адресна регистрация в общината. При одобрение кандидатствалите за финансиране от Фонда ще получат 50 процента от небходимата сума за реализиране на проектите си като грант от „Дънди прешъс металс”, а останалите 50 % – като банков кредит при облекчени условия. Одобрението на всеки проект ще става от Управителния съвет на сдружение между \"Дънди\" и Община Крумовград.   За тази година компанията ще отдели за фонда 1 млн. долара. Очакванията са скоро да заработи и Център за техническа помощ за желаещите да кандидатства за финансиране. В него желаещите ще получават препоръки и указания, както и предварителна оценка за бизнес намеренията си. Надяваме се през август или септември да бъдат приети първите проекти по Фонда за развитие на малкия и среден бизнес, а до края на тази година те вече да бъдат финансирани и да стартира тяхната реализация.     - Радвам се, вече има интерес, дойдоха и първите кандидат-инвеститори. Съвсем скоро имах среща с млади хора, които от години живеят и работят в Англия. Чули за този фонд и споделиха, че имат желание да направят малка консервна фабрика. Откриване на малък цех за производство за елементи на климатици и разкриване най–малко на 5 работни места, предлага пък млад инженер. Всички това ме обнадеждава, има раздвижване и мисля, че нещата ще се случват. Районът ни е земеделски и най-вероятно постъпващите проекти да са точно в сферата на земеделието. Знаете, тютюнопроизводство намаля. Направих срещи с животновъди. Иска ми се с помощта на фонда да бъде изградена кланица в общината. След около две години у нас ще навлязат изискванията месото да бъде добито в лицензирани кланици и Крумовград трябва да отговори на това. А също и малка мандра. Ако тези идеи се реализират, това означава устойчиви работни места. Апелът ми е, който и където и да е - има ли излишък от пари, да дойде да ги инвестира в Крумовград !   Източник   ", "date": "2019.05.20", "title": "Себихан Мехмед: Фондът на \"Дънди\" върна в Крумовград младежи от Англия"}
{"url": "http://epicenter.bg/article/Signal-za-bomba-zatvori-Sadebnata-palata-v-Sofiya-/183444/3/0", "text": "Сигнал за бомба затвори Съдебната палата в София. Сигналът е подаден в 8.49 часа за взривно устройство в Софийски градски съд, съобщиха от пресцентъра на МВР. Районът е отцепен и има полиция. В момента се извършва проверка.  Сградата на Съдебната палата е една от най-честите мишени на \"телефонните терористи\", припомня Канал 3. До момента взривно вещество не е откривано там, но се постига желания ефект да се пречи на съдебната система да функционира нормално.", "date": "2019.05.20", "title": "Сигнал за бомба затвори Съдебната палата в София "}
{"url": "http://epicenter.bg/article/Prokuraturata-i-EIB-podpisaha-memorandum-za-razbiratelstvo/183447/3/0", "text": "Главният прокурор Сотир Цацаров подписа меморандум за разбирателство между Прокуратурата на Република България и Европейската инвестиционна банка (ЕИБ) за укрепване и засилване на сътрудничеството и обмена на информация между двете институции, като важно средство в борбата срещу измами, корупция, съглашателство, принуда, възпрепятстване, организирана престъпност, изнудване, изпиране на пари и/или финансиране на тероризма и тяхното отражение върху националния бюджет и проектите, съфинансирани от фондовете на ЕИБ.   Основните области на сътрудничество между ПРБ и ЕИБ включват обмен на документи и информация, експертизи и техническа помощ в съответствие с подписания Меморандум в собствената си юрисдикция и при спазване на правната уредба и задълженията, свързани с техните съответни дейности, произтичащи от националното, европейското и международното право. Това съобщиха от пресцентъра на  Прокуратурата на Република България.   Прокуратурата на Република България, чрез специализирано звено във Върховна касационна прокуратура и Европейската инвестиционна банка, чрез Отдела за разследване на измамите на Главния инспекторат, са поели ангажименти да обменят документи и информация, когато последните са необходими във връзка са разследване на измамни и незаконни практики и свързаните с тях престъпления.   Чрез подписването на меморандума за разбирателство са поставени основите на по-тясно оперативно сътрудничество за постигане на целите разследвания/ наказателни и административни/ и други оперативни дейности. Предвидена е възможност Прокуратурата и ЕИБ да си предоставят и техническа помощ, включително обмен на най- добри практики, технически средства за разследване, на методи за обработване и анализ на данни от разследвания, експертен опит в информационните технологии или оборудване за разследване.   Обменът на информация от ЕИБ на ПРБ ще се осъществява в съответствие с приложимото законодателство за защита на данните, включително Директива /ЕС/ 2016/680 относно защитата на физическите лица във връзка с обработването на лични данни от компетентните органи за целите на предотвратяването, разследването, разкриването или наказателното преследване на престъпления или изпълнението на наказания и относно свободното движение на такива данни, регламент /ЕС/ 2016/679 относно защитата на физическите лица във връзка с обработването на лични данни и относно свободното движение на такива данни, Закона за защита на личните данни и Наказателно - процесуалния кодекс на Република България що се отнася до Прокуратурата и Регламент (ЕС) 2018/1725 на Европейския парламент и на Съвета от 23 октомври 2018 година относно защитата на физическите лица във връзка с обработването на лични данни от институциите, органите, службите и агенциите на Съюза и относно свободното движение на такива данни що се отнася до ЕИБ.   Поети са ангажименти и за гарантиране на поверителността на информацията.  ", "date": "2019.05.20", "title": "Прокуратурата и ЕИБ подписаха меморандум за разбирателство"}
{"url": "http://epicenter.bg/article/Deloto-za-konfiskatsiya-na-imushtestvoto-na--quot-bratya-Galevi-quot--e-otlozheno-za-septemvri/183468/3/0", "text": "Делото за конфискацията на имуществото на \"братя Галеви\"  продължава на 30 септември, предаде БТА. В съдебното заседание днес беше поискано да не се дава ход на делото заради неспазен срок от вещите лица при изготвянето на допълните задачи към счетоводно-икономическата експертиза по делото. Изслушани обаче бяха възражения по една от страните в делото - Капка Гергинова, представител на фирма \"Макса Лимитид\", регистрирана на Британски вирджински острови, и ответник по делото. Според нея вещите лица не са изпълнили една от задачите. Съдебният процес е заведен от Комисията за отнемане на незаконно придобито имущество срещу Ангел Христов и Пламен Галев, техните съпруги и контролираните от тях дружества и е по реда на Закона за отнемане в полза на държавата на имущество, придобито от престъпна дейност. Искът е на обща стойност 4 250 189 лева и касае луксозни автомобили, недвижими имоти и дялове от фирми.  Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководене на престъпна група.", "date": "2019.05.20", "title": "Делото за конфискация на имуществото на \"братя Галеви\" е отложено за септември"}
{"url": "http://epicenter.bg/article/SGS--MOSV-da-izsledva-dali-vazduhat-v-Sofiya-e-mrasen/183476/3/0", "text": "Софийският градски съд даде ход на поредното дело за мръсния въздух в София. Делото беше заведено от граждани и неправителствени организации през 2017 г., съобщава БГНЕС.   Делото беше заведено за това, че в периода 2015 – 2017 г. Столичната община не е имала програма, с която да опази чистотата на въздуха, вследствие на което е виновна за причиняване на здравословни проблеми на много хора, които са били принудени да дишат въздух с превишени норми на фини прахови частици. За същия период България беше осъдена и от Европейската комисия заради лошото качество на въздуха.   Сред основните обвинения са, че с начина си на управление общината не е предотвратила високите нива на замърсяване с фини прахови частици, не изпълнява задължението си за коректно информиране на гражданите за нивата на замърсяване и не предприема адекватни мерки за справяне с проблема. Съдът се съгласи с искането на ищците за назначаване на тройна експертиза – медицинска, икономическа и екологична, но по време на заседанието си отложи две от тях и назначи само екологичната. Според разпоредбите на съдебния състав експертизата трябва да бъде извършена от МОСВ. Адвокатът на ищците Димо Господинов реагира остро и изрази притеснение, че резултатите от заключението няма да бъдат обективни, защото документът може да попадне в ръцете на заинтересувано лице, което да манипулира данните.   Адвокатите на Столичната община отказаха коментар. Следващото заседание по делото е насрочено за 8 юли. ", "date": "2019.05.20", "title": "СГС: МОСВ да изследва дали въздухът в София е мръсен"}
{"url": "http://epicenter.bg/article/Razbiha-mezhdunarodna-organizatsiya-za-nezakonno-proizvodstvo-na-tsigari--rakovodena-ot-balgari/183481/3/0", "text": "Неутрализирана е международна престъпна организация за незаконно производство на цигари, ръководена от българи. Това съобщиха от пресцентъра на МВР.   „Контрабанда“ към отдел „Митнически режими, данъчна и осигурителна система“ е разкрита международна престъпна организация за незаконно производство на цигари на територията на Испания, с последващо разпространение в страни от ЕС. Работата по случая започнала през 2017 г., след информация от ГДБОП към испанската Главна дирекция „Криминална полиция“ за организирана престъпна група от България, която възнамерява да изгради производство на цигари в кралството и да създаде дистрибуторска мрежа на национално и международно ниво.   Изяснено е, че тютюнът е внасян от България без да преминава митнически контрол, използван е в Испания за нелегално производство на цигари, разпространявани в последствие основно в страната на производство, в Германия и в Обединеното кралство. В процеса на работа е установено, че консумативите и машините за производството също са внесени в Испания от България. Придобитите от незаконната дейност големи парични суми бивали „изпирани“ чрез други фирми, като голяма част от тях са инвестирани в строителството на луксозни къщи и жилищни сгради у нас и в Испания. Използвани са и кредитни карти за измама в различни заведения.   В хода на съвместното разследване са установени складови помещения на престъпната група в Барселона и гр. Константи, провинция Тарагона, където криминалистите предположили, че се осъществява нелегалното производство на цигарите.   Изяснено е, че ръководителят на групата в Испания е развил мрежа от законен бизнес, в чиято сянка е практикувана престъпната дейност, като за него работели над 200 души. Той и негови доверени лица, сред които испански и един молдовски гражданин, изградили мрежа от фирми за строителство, транспорт и придобиване на фирми в чужбина. Така изградената структура била високо специализирана, в практиката е ползвана шифрована комуникация, както и устройства за заглушаване на честоти. Разпространяването на нелегално произведените цигари се осъществявало при високи мерки за сигурност.   При работа в екип, след като са установени достатъчно факти и обстоятелства за престъпната дейност, в началото на април т.г. в Испания е проведена полицейска организация. В хода на акцията са осъществени многобройни претърсвания и изземвания, задържани са 22-ма души, между които и двама български граждани, и е прекратена дейността на нелегална фабрика за цигари в Константи, установена в активен производствен процес.   На територията ѝ са задържани 15 украински и един молдовски гражданин – работници, както и българин, контролирал работния процес. Вътрешността на склада, където е била изградена нелегалната фабрика е била оборудвана със система за шумоизолация на машините, като там е била организирана и зона за живеене на работниците с легла, тоалетни, душове, кухня и др. удобства. Като мярка за сигурност по време на производствения цикъл работниците живеели вътре затворени и без мобилни телефони. Някои от тях съобщили, че дори не знаели в коя страна се намират, тъй като в Испания влезли по суша, а в ЕС пристигнали с полети от Украйна.   При по-нататъшните действия на криминалистите в Сабадел, Галисия и Севиля са задържани шофьори на камиони, занимавали се с дистрибуция на крайния продукт.   Според испанските власти нелегалната фабрика е била с капацитет да произведе за ден кутии с цигари, достатъчни за един камион, като никога досега при полицейски действия не са засичани толкова много на брой фалшиви марки (общо 13), произвеждани на едно място.   Намерени и иззети са 1 000 000 кутии цигари под търговските марки на 3 известни производителя и други (от общо 13 различни марки) на обща стойност 4,5 млн. евро, както и голямо количество тютюн, консумативи, пълна поточна линия за първичната фаза (смесване и обработка на тютюните) и вторична фаза (производство и пакетиране на готовите изделия). Допълнително са иззети пари в брой, автомобили от висок клас и обемна документация за престъпната дейност. Иззетият тютюн е на стойност над 6,5 млн. евро, което е данъчна измама в размер от над 5,1 млн. евро.   Съвместната работа по случая продължава.    ", "date": "2019.05.20", "title": "Разбиха международна организация за незаконно производство на цигари, ръководена от българи"}
{"url": "http://epicenter.bg/article/Sotir-Tsatsarov--Vsichkite-mi-imotni-sdelki-sa-deklarirani-po-saotvetniya-zakonov-red/183482/3/0", "text": "\r\n \r\n \r\n \r\n \r\n   \r\n \r\n   \r\n \r\n   \r\n На 19.05.2019 г. (неделя) вечерта, сайтът „Биволъ“ публикува статия със заглавие „Апартаментгейт: След затварянето на имотния регистър, името на Цацаров изчезна от скандална сделка. Цацарови – редовни клиенти на имоти от съдружник на „Мултак № 1“ в Пловдив“. \r\n   \r\n Според изложените твърдения, по повод извършено през 2007 г. от търговско дружество дарение на семейството ми с недвижим имот (апартамент в гр. Пловдив), в края на 2012 г. имотният регистър е бил подменен със задна дата, като сделката била „преформатирана на покупко-продажба“. \r\n   \r\n Това се случило и сега, след като на 19.05.2019 г. имотният регистър бил „затворен“ за повече от 36 часа и така информацията за тази сделка – дарение „изчезнала“. Твърди се също, че за нея, въпреки мои изявления по медиите, не са били показани никакви автентични документи, като „по тъмна доба вписването беше променено от „Дарение“ на „Покупко-продажба“. \r\n Следват още твърдения относно сделки с недвижими имоти и продавачите им, като собственикът на строителна компания – продавач е представен като съдружник на „Мултак № 1 в Пловдив“. Според „Биволъ“, всичко това напомня за подобни сделки на властимащи сега, след разкритията, наречени „Апартаментгейт“. \r\n   \r\n Още днес (20.05.2019 г.) сутринта, „новината“ бе разпространена в национален ефир от Христо Иванов, председател на политическа партия „Да България!“ и бивш министър на правосъдието, при участието му в сутрешен блок – че по съобщение на „Биволъ“, от партидата ми в имотния регистър „е изчезнала една имотна сделка“. \r\n Неистината за въпросното дарение е разпространена подробно за първи път отново от сайта „Биволъ“ на 26.11.2012 г., по време на процедурата по избор на главен прокурор, провеждана тогава. Различно бе само заглавието: „Фирма дарила Цацарови с апартамент в Пловдив?“, иначе твърдяното и целта, с която това се прави, бяха напълно идентични с тези сега. В хода на процедурата по избор, приключила през декември 2012 г., Етичната комисия на ВСС извърши проверка на медийните публикации с такъв предмет, касаещи както тази, така и други имотни сделки, отразени сега отново от „Биволъ“., \r\n   \r\n За нуждите на тази проверка, представих подробни писмени становища (на 26.11.2012 г. и на 07.12.2012 г.), придружени с необходимите документи, сред които нотариален акт, удостоверения от Агенция по вписванията, фактура, издадена от дружеството – продавач и др. \r\n   \r\n Етичната комисия не откри нарушения. \r\n Въпроси, свързани с публикациите на „Биволъ“ и на други медии в тази насока ми бяха поставяни и при откритите изслушвания в комисията, а и по време на избора, предаван пряко по националната телевизия. Така още в края на 2012 г. стана ясно, че семейството ми не е надарено, а е закупило апартамент в гр. Пловдив, със застроена площ от 55,50 кв. м., за сумата от 21 120 евро, при данъчна оценка от 25,382,32 лв. \r\n   \r\n Отговор получиха и всички други твърдения, „припомняни“ сега от „Биволъ“. Готов съм да предоставя отново за публичен достъп документи (нотариален акт, удостоверения от Служба по вписванията, фактура за покупка на имота и др.), представени от мен и за нуждите на проверката във ВСС още през ноември 2012 г., по предния сигнал на „Биволъ“ преди 7 г. \r\n Готов съм да представя и допълнителни такива, защото нямам какво да крия. Всички имотни сделки са декларирани по съответния законов ред, като в годишните ми имотни декларации са посочени действителните цени на придобиването им. За мен са ясни както целите, така и сценаристите на тези публикации. \r\n   \r\n Статията от 19.05.2019 г. няма автор, освен безадресното „Биволъ“. Така единственото неясно и неразбрано от мен е липсата на доблест от страна на нейния действителен автор да застане с името си зад това, което е написал. \r\n   \r\n", "date": "2019.05.20", "title": "Цацаров: Всичките ми имотни сделки са декларирани по съответния законов ред! Нямам какво да крия!"}
{"url": "http://epicenter.bg/article/Otkriha-trup-na-mazh-kray-selo-v-Kardzhaliysko/183503/3/0", "text": "68-годишен мъж бил намерен мъртъв в землището на село Равен, съобщиха от полицията. Селото се намира на около 16 км югоизточно от Кърджали.  Тялото било открито около 18 часа на 19 май. За случая е подаден сигнал в РУ-Момчилград. Не са открити следи от насилствена смърт.    ", "date": "2019.05.20", "title": "Откриха труп на мъж край село в Кърджалийско"}
{"url": "http://epicenter.bg/article/Glavniyat-prokuror-sabra-DANS--NAP-i-MVR-za-ofshornite-smetki-na-vlastta/183513/3/0", "text": "В Държавна агенция „Национална сигурност” (ДАНС) се проведе среща под ръководството на главния прокурор Сотир Цацаров с участието на заместник главния прокурор Иван Гешев, министъра на вътрешните работи Младен Маринов, главния секретар на МВР гл. комисар Ивайло Иванов, директора на ГДБОП-МВР гл. комисар Ивайло Спиридонов, директора на ГДНП-МВР гл. комисар Христо Терзийски, изпълнителния директор на НАП Галя Димитрова, заместник-председателя на КПКОНПИ Антон Славчев, председателя на ДАНС Димитър Георгиев и заместник-председателя на ДАНС Недялко Недялков.  Това съобщиха от пресцентъра на ДАНС.  Обсъдена бе координацията за изпълнение на разпоредени от главния прокурор на Република България Сотир Цацаров действия за предоставяне на информация за несъответствия с декларирано имотно състояние на лица, заемащи висши публични длъжности.  В хода на координацията бе уточнено всяка институция по компетентност да обобщи без забавяне информация, съобразно поставените от главния прокурор изисквания, за систематизиране от ДАНС и предоставяне на Прокуратурата.  Информацията е публикувана на интернет сайта на Държавна агенция „Национална сигурност”.", "date": "2019.05.20", "title": "Главният прокурор събра ДАНС, НАП и МВР за офшорните сметки на властта"}
{"url": "http://epicenter.bg/article/Boyko-Borisov/183432/2/48", "text": "\"  Нещо нормално! Но на другите партии не им пука, когато и за тях излязат данни. Моят синковец има една къща за гости, колежката от другата страна - три. Той ще върне парите, ще си понесе отговорността и последствитята\", заяви премиерът Борисов в ефира на БТВ.   В началото на разговора стана ясно, че Борисов се обръща към нея с моминската й фамилия - Неделчева.  \"Като й звъня й не вдигне, излиза Мария Наделчева. Аз така съм ги изпратил с Ева Паунова. Това, че са се омъжили, не е лошо, но за мен те са си Неделчева и Паунова\", каза той.   Няма спомен от първата си среща с Мария Неделчева. Дойде една плеяда млади хора от Франция и после започнах да работя с тях. Сред тях бе и Мария Неделчева. За мен тя си остава Неделчева, а не Габриел. Така съм я изпратил в Брюксел. \r\n   \r\n Запитан защо говори за нов \"Костинброд\", Борисов каза, че \"те (БСП) нямат друг шанс\".   -  най-добрият начин да унищожиш човек е да избереш подбрани истини и така да ги съчетаеш по такъв начин, че да изглеждат като неистини.  \", подчерта премиерът и добави: После се оказа, че няма Костинборд, няма камиони с двойни дъна.  \r\n \"Те виждат, че като аргументи няма какво да направят - . Нашата листа - с компетентни лица, знаещи, можещи - с какво да ни разклатят\", каза Борисов. Направеното от ГЕРБ няма алтернатива   Злоупотреби има навсякъде, важно е те да не се замазват, включи се в разговора Мария Габриел.   Вижте какво стана в Австрия, никоя държава не може да се присъедини на човешката алчност, каза пък лидерът на ГЕРБ и министър-председател. И изтъкна, че това, което канцлерът Себастиан Курц прави в момента - да подаде оставка и да отиде на предсрочни избори, той го е правил два пъти. Важното е има съхраненно доверие. А сега готов ли сте за подадете оставка, бе въпросът на Хекимян,    Борисов отговори на въпроса трябва ли да има общ европейски прокурор и подчерта, чеБългария е една от трите страни инициаторки за това, а БСП си приписват това като тяхна заслуга.   Премиерът отново атакува президента Радев, заради консултациите за избор на главен прокурор. Те с БСП са абсолютно едно и също и критиките им са само срещу правителството.  Звучи смешно като казва, че е равно отдалечен, каза Борисов.  Според него \"БСП са свикнали да държат съдебната власт\".   \"Аз всяка сряда събирам главния прокурор и службите. Влизат заедно и излизат заедно. Отчитат какво са направили и какво предстои. Това е моя работа, а не на президента”.   Премиерът посочи още, че не се притеснява от проверките на офшорни зони.   , той отговори:\"В Банкя показват една къща, която мисля, че е на Емо Кюлев, и пишат, че е моя. В Барселона показват къщата на Сашо Чаушев и казват, че е моя. Тя си има нотариален акт, има си всичко. Това го правят години наред. Аз нищо не мога да направя“. Според Елена Йончева в казуса с \"къщата в Барселона\" са замесени трима приближени до Борисов, сред които вторият му братовчед Радослав Иванов. „Ние сме много сложна рода. С единия братовчед не съм се виждал 40 г., с другите в съседните къщи не си бяхме говорили от 30 г. Сега само си махаме. , възнегодува той.   \"Те избират познати хора. Аз не си говоря с тях, двете баби заради една помпа се скараха, аз ги набих - братовчедите. Не искам да се вкарвам в тази тема.   - поканете го, каза още Борисов.   \r\n  Надявам се юли да финишираме с нов мониторингов доклад. Има една държава, която е егоист и страхът, че се справяме с бежанците е голям. Затова се бави приемането ни в Шенген, смята министър-председателят. \r\n   \r\n Попитан още колко рокади ще има кабинетът, Борисов отговори лаконично:  \r\n   \r\n Той упрекна водещия Хекимян на предаването, че чете в. „Дума”. Това, според него, показвало отношение и преднамереност. \r\n   \r\n На твърдението на опозицията, че 6 милиарда еднолично е изхарчил, премиерът отговори, че тези пари са отишли за пенсии, за военни училища, за университети, за църкви, за общини, канализации..., изброява той. \r\n   \r\n Министър-председателят даде мнение и по отношение на идеята за европейска отбрана:  Безсмислено е да я има”. \r\n   \r\n заяви в заключение премиерът. \r\n \r\n   \r\n", "date": "2019.05.20", "title": "Борисов: Когато БСП раздава правосъдие, Белене отеснява! Те нямат друг изход освен нов Костинброд!"}
{"url": "http://epicenter.bg/article/Premierat-Borisov-otkriva-zavod-za-avtochasti-v-Pazardzhik--Na-zhivo-/183449/2/0", "text": "„Дълги години се говореше за ниска квалификация и ниско обучение - факт е, че се откриват нови заводи - в Кърджали, Русе, Шумен. Така, че благодаря на работниците за техния труд.  , каза министър-председателят Бойко Борисов в Пазарджик.   Той участва в церемонията по откриването на 13 000 кв. м. нови производствени площи в Пазарджик на предприятие за производство на компоненти за автомобилната индустрия, съобщи официално правителственият пресцентър. \"В случай че не помните, тук преди време пасеха магарета, имаше ливади, едни полянки с овце, крави, магарета и на тяхно място виждате какво се получи. На това му се казва индустриализация\", обърна се към присъстващите Борисов по време на посещението си в новия завод за производство на автомобилни части.   От \"Костал\" заявиха, че новият завод ще даде работни места за повече от 1200 души, като към 2020 година се очаква да се открият 3 хиляди работни места.  Ръководството на завода благодари за подкрепата на правителството, като преди 10 години са открили първия си завод в Смолян, а днес дават работни места на хиляди българи, благодарение на отличното сътрудничество с правителството и ръководството на завода.  На откриването бе и бившият президент Росен Плевнелиев, който представи инвестицията, както и красноречиви цифри за интереса на чуждите инвеститори и излетите милиарди в България.  \"За пръв в историята имаме толкова атрактивен пакет насочен към чуждестранен инвестирор, че ще му бъде трудно да откаже. Нека бъде мъдри, умни и да надграждаме, със сигурност ще се поздравим с по-високи успехи\", заяви президентът 2012-2017 Росен Плевнелиев.  Тодор Попов, кметът на Пазарджик, заяви че днешния ден един хубав подарък за утрешния празник на града. \"Всички трябва да се обединим и да гледаме позитивното, защото ми омръзна да слушам криминална хроника и негативни неща. В България се правят страхотни неща, случват се инвестиции. Това, което откриваме днес, не се е случвало в новата история на Пазарджик\", заяви градоначалникът.  \"Ще започна с благодарност към работниците, защото дълги години се говореше за ниска квалификация, но факта, че заводите не само не си отиват, но се откриват и нови. Шапка им свалям на работниците, защото с техния труд и тяхната производителност нищо не може да се случи. Когато цифрите и фактите говорят, опонентите трябва да замълчат. Много неща се направиха за Пазарджик, а това, което последно съм обещал за града, е околовръстния път, където сега отиваме\", заяви министър-председателят Бойко Борисов.  Той уточни, че именно новите пътища трябва да се развиват паралелно с инвестициите и новите заводи. Кметът бифира премиера за условията при които работят хората в завода, за заплатите и как са стартирали. Борисов се запозна за кратко и с работата в завода, като видя отблизо какво се произвежда. Борисов благодари лично на работниците, които с усърдната си работа печелят инвеститорите.  \"250 хиляди кормила за \"Фолксваген\", за \"Дачия\", \"Пежо\", 8-9 милиона автомобила на година. Помните какво беше тук преди две години, как пасяха магарета. На тяхно място само в рамките на две години, благодарение на работата на хората. До края на 2020 ще има открити 3 хиляди работни места, само за този завод. В завода в Смолян работят около 1800 души, като заплатата е 1100 лева, ваучери за храна, превоз и така нататък, разказа Борисов.  Премиерът подчерта, че най-важното е това, високите технологии, работната ръка, производство. \"Помните как се приватизираха заводите, пенсиите бяха 5 долара\", заяви Борисов и призова журналистите да изпратят тези кадри от завода на опозицията.  Премиерът разговаря с млади хора в завода и подчерта, че това са младите хора, които с усърдната си работа водят инвестициите у нас.   След това Борисов направи и инспекция на инфраструктурни проекти в Пазарджик и подчерта важността на обходните пътища за индустрията. От АПИ предвиждат цялостен ремонт на път II-37 Панагюрище - Пазарджик - Пещера - Батак, който не е основно ремонтиран от изграждането си, както и проект за изцяло ново трасе на околовръстния път на Пазарджик, което да изведе напълно тежкият трафик от урбанизираните територии.   След завод \"Костал\" премиерът Борисов подкара към околовръстното шосе служебния си джип, като взе в него кмета на Пазарджик Тодор Попов и вицепремиера Томислав Дончев. \"Събираме пари от данъците на всички, а ремонтираме апартаментите и блоковете на малцина. Имаме подобни планове да продължим, но по друг начин\", коментира по темата за санирането Томислав Дончев.  \"Ще направим проекта за околовръстното и ще го дадем до края на лятото. Другата седмица правим първа копка за реновацията на стадиона с помощ от държавата\", включи се кметът Тодор Попов.  \"Явно трябва да се спре нещо, за да видите колко е добре. Всички училища и детски градини са санирани. Стадионът им е факт, така че това сме го направили. От догодина се възстановява програмата за саниране, сега търсят модел\", обобщи Борисов.   \"Индустриализацията, която е факт, изисква и обходи за градовете. На 10 секунди минават тирове. Заслужава ли го Пазарджик - не. Затова ще им помогнем да направят обход\", добави той.   След Пазарджик премиерът се насочи към Асеновград. Той пак подкара джипа на НСО, като взе в него вицепремиера Томислав Дончев, финансовия министър Владислав Горанов и зам.-министъра на строителството Николай Нанков.  ", "date": "2019.05.20", "title": "Борисов в Пазарджик:  Имаме 100-милионни инвестиции, опонентите ни да си мълчат! (Видео)"}
{"url": "http://epicenter.bg/article/Parvan-Simeonov--3-formatsii-shte-vlyazat-v-Evropeyskiya-parlament/183473/2/0", "text": "Има три формации, които ще влязат в Европейския парламент, една над бариерата - ВМРО и няколко, които имат шансове. За разлика от предишните европейски избори тази предизборна кампания е динамична и резултатът е трудно прогнозируем. Това каза политологът и директор на „Галъп интернешънъл“ Първан Симеонов, съобщи Радио „Фокус“.   Получава се така, че патриотичният вот се събира около една фигура, докато има още поне 5 или 6 фигури, които са се посветили на това да попречат на фигурата на Ангел Джамбазки, каза още той.   Има сериозен опит да се попречи на БСП да канализира, акумулира и фокусира наказателния и протестния вот, добави той и обясни, че има 5-6 формации на политическия терен, които излъчват протестна леко социална и национална енергия, което отнема възможността на БСП да направи общ фронт.   „На някои избори има десни хора, които се чудят коя е по-малката злина – ГЕРБ или БСП. Възможно е някои да решат, че по-малката злина все пак е БСП. С това поведение на БСП е трудно да се направи общ план. Има опит да се поразпилее възможността на БСП да акумулира целия наказателен вот, а съпътстваща жертва от този опит е донякъде ВМРО.   ВМРО се опита да акумулира патриотичния вот и до момента се получава, но както се вижда не липсват опции за разпиляване. Трябва да се обърне внимание и на Марешки, който доста работи.   „Демократична България“ ще разчита на преференциалното състезание и по този начин да максимизира общия вот“, каза още той.   Относно независимите кандидати за ЕП Първан Симеонов заяви, че е любопитно какво ще се случи с Десислава Иванчева, както и с Ваня Григорова, която излъчва много синдикално ляво. Той добави, че обикновено при ниска избирателна активност го отнасят партиите в център-дясно, защото електоратът им е по-мобилен.   ГЕРБ не трябва да отваря фронт с президента, защото може да загуби, каза още политологът.   „Това, което може да изиграе лоша шега на ГЕРБ, е това, че отварят фронт с президента, защото по този начин оставят гласоподавателите с впечатление, че изборът утре ще е между тях и президента, а президентът има доста по-високо доверие.   Президентът е една от най-харесваните фигури в България в момента. Едно е да се сражаваш с Корнелия Нинова и Елена Йончева, съвсем друго е да се сражаваш с президента. По този начин даваш президента на противника си, а президентът е силен коз“, обясни политологът.   Според Първан Симеонов отварянето на фронт с президента това може да е грешка от страна на Бойко Борисов и ГЕРБ.   „В един момент Борисов може да прекали и със собственото си преекспониране в кампанията, защото кампанията отново ще изглежда като вот на доверие. Той постъпи правилно като каза, че този път няма да си ходи, дори да загуби“, допълни Първан Симеонов.   По думите му немалка част от българите странят от бюлетината на БСП. „Искат да накажат ГЕРБ, но ги е страх от перспективата БСП да се върнат. Спомените не са най-добрите. БСП продължава да излъчва една много крещяща риторика, която леко плаши. Точно тази риторика изплаши на изборите през 2013 година. В тази кампания са се усетили и леко се снишават, избрали са по-хитра тактика - да оставят крушата сама да капне без да тресат много дървото, разчитайки на скандалите в ГЕРБ и на другото опозиционно пространство - либералната част на българското публично пространство, от която тръгнаха всъщност скандалите с апартаментите“, обясни политологът.   Той припомни, че още преди няколко месеца, когато е започнала сагата с апартаментите, в интервю за „Фокус“ е прогнозирал това, че Борисов започва да готви партията за ситуацията, в която той няма да е начело на ГЕРБ.   Първан Симеонов коментира, че предизборната кампания се е ожесточила. „Неслучайно Борисов се опитва преварващо да неутрализира потенциални удари на финала“, каза Симеонов.   Според него всяка една прогноза на този етап би била доста прибързана. „За пръв път в тази кампания виждаме Борисов толкова активен, БСП – мобилизирана, за първи път дори вътрешната опозиция в БСП е толкова консолидирана, за първи път виждаме ДПС така. За първи път виждаме толкова важни избори за самата Европа“, добави Първан Симеонов.   ", "date": "2019.05.20", "title": "Симеонов: За пръв път в тази кампания виждаме Борисов толкова активен, а БСП – толкова мобилизирана!"}
{"url": "http://epicenter.bg/article/Borisov-na-pat-za-Pomorie/183487/2/0", "text": "Премиерът Бойко Борисов инспектира строителството на обходния път на Поморие. Участъкът е част от първокласния път I-9 Слънчев бряг – Бургас. В строителството на отсечката с дължина 5,8 км, ще се инвестират около 20,6 млн. лв. от бюджета. Изграждането на обходния път на Поморие е последният етап от модернизацията на пътя Бургас - Слънчев бряг.  „Две фирми едновременно работят, паралелно с това ще направим и обхода от АМ „Тракия“ директно да се влиза, въобще да не ходим до кръговото на Бургас. Тогава ще се разтовари и трафикът за Поморие. Ще ви проверявам“, каза министър-председателят Борисов и допълни, че ще се строи и през лятото, тъй като територията не е курортна зона.  Първокласният път I-9 е от изключително значение за Бургаския регион. Трафикът по него е интензивен целогодишно и с построяването на обходния път транзитното движение ще се изнесе извън град Поморие, ще се повиши безопасността на движението и ще се намали замърсяването на въздуха.   Лидерът на ГЕРБ пусна на живо събитието във фейсбук.   Пристигайки на място, Борисов свойски се ръкува с багериста и с шофьора на един от камионите. \"Знаеш ли какъв мерак имам да подкарам такъв камион\", не скри възхищението си той.   \"Как да не ти е кеф, като гледаш това строителство\", продължи вече към хората в джипа - Томислав Дончев и Николай Нанков той.   \"Гледай сега - бурени, поляна, а след 10 месеца тук няма да има тапи за Поморие\", добави министър-председателят.   \"Лятото няма да спират работа, защото тук не е курортна зона. Това, което сваляме от магистралите като бетон, докарваме в Бургаско за насипването на пътя\", продължи премиерът.   \"Всички казват - \"те само режат лентички\". Елате отрежете вие, а не само с къщи за гости да се занимавате\", смени тона Борисов.   \"Защо досега не са го построили, само къщи за гости са строили\", добави Борисов. Но после пак мина на весела вълна: \"Я, какво тресавище, каква кал! За това се казва поморийска кал, тук докато строиш, може да се лекуваш!\" Борисов разговаря и с работниците на пътя.  \"След като реализирахме обхода на Ахелой миналата година, сега стартира и ремонтът на участъка в Поморие. Този път беше в окаяно състояние от 30 години\", коментира кметът на Поморие Иван Алексиев.  \"Всичко е направено и за археолозите, и за зоолозите. Защитили сме всяко птиче и гущерче\", категоричен бе Борисов.  \"Новият път заобикаля изцяло Поморие и е участък от 6 километра, като има ангажимент да се направи до март д.г. Пътят е от местно значение. За този участък са отпуснати 20 милиона лева\", завърши зам.-министърът на регионалното развитие и благоустройството Николай Нанков.    На мястото за \"първата копка\" го чакаха с хляб и сол и Борисов се обърна към финансовия министър - \"Горанов, ела, цял ден ме питаш няма ли да ядем!\"   След това премиерът свойски се здрависа с \"наборите\", както сам се изрази. А една от възторжените посрещачки призна, че е родена през 1950 г., но казва, че е през 60-та. Роденият през 1959 г. Борисов тутакси влезе в тона й с признанието, че често казва, че е роден през 1962 г., какар да е през 59-та.   Кметът на Поморие бе сред посрещачите. И обясни, че пътят е бил проектиран преди 30 години. \"Не думай! При кой конгрес е било това?\", коментира с препратки към БСП Борисов. Кметът на Поморие продължи да обяснява, че 30-40 години хората чакали този път, но ето сега \"с вашата подкрепа, г-н премиер, този път веме е факт, за което много ви благодарим\".   След тази размяна на реплики Борисов попадна в прегръдките на народната любов и енергичното снимане с фенове, които за случая се бяха пременили с фанелки с неговия лик.   Малко по-рано Борисов качи в профила си в социалната мрежа снимки как раздава автографи на симпатизанти.   След Поморие Борисов подкара към Бургас. В джипа се качи и кметът на града Димитър Николов  . Двамата инспектираха строителството на многофункционалната спортна зала \"Арена Бургас\".   \"Имаме заявки за пет международни събития през тази година. Залата ще отговаря навсички изисквания на федерациите. И ще е единствената лицензирана за лека атлетика - ще отговаря на евроизискванията\", обясни кметът на Бургас Димитър Николов.   \"Дончев, това е само фасадата, която виждаш, а отдолу са подземни паркове и зали\", обърна се Борисов към вицепремиера Томислав Дончев.   \"Залата трябва да започне да работи до края на годината. Сградата ще е много красива, като космически кораб\", продължи премиерът.   Тук се включи шефът на обекта, който поясни, че в момента се договарят седалките и не оплака \"Трудно се вместваме в бюджета!\"   Финансовият министър Владислав Горанов не пропусна да отбележи, че вече е давал допълнителни пари за обекта и съответно, трябва да се вместят в това, което е договорено.   Залата става по-голяма от \"Арена Армеец\", помири спорещите около него Бойко Борисов. И допълни, че залата става огромен комплекс - може да има конгреси, фестивали и концерти в нея. \"Дано можете да я издържате тази зала, защото Арена Армеец се самоиздържа. Можете и зимата да я ползвате, за изложения, конгресен и културен туризъм\", обърна се, вече към кмета Николов, премиерът.   Димитър Николов обясни достойнствата да строящата се зала - ще бъде енергийно ефективна, залата е проектирана като многофункционален обект, предлагащ пространство за практикуване на широк диапазон от спортове, съоръжението е без аналог и е разделено функционално на четири подобекта: основна зала за лека атлетика, хандбал, баскетбол, бойни спортове, волейбол и др., в това число концерти, конференции и конгреси, малка зала с капацитет 1500 души, тренировъчна зала и открит етажен паркинг.   Обектът ще отговаря на всички най-съвременни нормативни и експлоатационни изисквания за подобен тип съоръжение. Ще има възможност за интегриране на допълнителни, преместваеми трибуни, разширяващи зрителския капацитет. Голямото паркинг пространство позволява поемането на голям обем посетители и техника, предназначена за организирането на мероприятията, добави кметът.   Може след 15 години да кръстят залата \"Митко Николов\", пошегува се премиерът.   Спортна зала без филхармония не върви, така че 2 милиона за филхармонията, за да се съчетават нещата, добави Бойко Борисов.   И обобщи: \"Да сме живи, да дойдем да я видим в края на годината!\"   На излизане го посрещнаха футболисти с молба да се помогне на спорта им. Потърсете бизнесмени, тук има работеща икономика, ако искат да има футбол, ще има, вметна Владислав Горанов. И добави, че държавата няма как да финансира професионалния футбол, друго нещо е детско-юношесткият.   След Бургас премиерът Борисов с отправи към следващ обект.   Заедно с изпълнителния директор на \"Булгартрансгаз\" ЕАД той инспектира извършените дейности по разширението на газопреносната мрежа от турско-българска до българо-сръбска граница.   Проектът „Разширение на газопреносната инфраструктура от българо-турската граница до българо-сръбската граница“ e част от концепцията за газов хъб Балкан.  Двамата са в района на газоизмервателна станция Странджа, до Болярово. Както и при друготе обекти с премиера са вицепремиерът Томислав Дончев и финансовият министър Владислав Горанов.  \"Разширението на съществуващата газопреносна система и реализацията на цялостната концепция за газов хъб „Балкан“ целят запазване на ролята на Република България, като водещ газоразпределителен център в региона и Европейския съюз като цяло. Предвидили сме обектът да е готов до 20 октомври\", обяви шефът на \"Булгартрансгаз\".  \"Ето, виж Дончев какво става. Докато другите говорят празни приказки, ние работим и правим нещата. След автомагистралите правим и газови магистрали. Вдругиден почваме работата и с Гърция. Ще стане прекрасно - 5 млрд. газ от Гърция, плюс 18 млрд. от руската газ. Като сложим и нашите находища, ще стане диверсификация. Толкова много съм слушал за тази диверсификация, а другите не знаят даже какво е, защото не са строили нищо. Според мен половин България не знае, че такива строежи се правят в момента\", коментира Борисов.  Той на няколко пъти се спря, за да разговаря с работниците по газопровода. \"Майсторе здравей. Как е? Заплати дават ли ви?\", попита един от работниците Борисов. \"Дават. Не се оплаквам, но винаги може и повече\", отговори му работникът. \"Така е. И аз искам да вдигнат моята, ама не дават\", пошегува се премиерът. Борисов бе категоричен, че предизборни теми няма да коментира. Оставете ги нашите опоненти със злобата им, каза той на медиите.   И се обърна към работниците: \"Плаща ли добре чорбаджията, а?\" След това се обърна и към \"чорбаджиите\" - \"Още повече плащайте, че тука като ги гледам, са ми набори. Трябва младежи да привличате!\"    ", "date": "2019.05.20", "title": "Борисов инспектира обходния път на Поморие и спортната зала в Бургас, посрещат го с хляб и сол"}
{"url": "http://epicenter.bg/article/Dimitar-Gardev--Skandalat-v-Avstriya-e-profesionalna-postanovka-/183491/2/0", "text": "Скандалът в Австрия с оповестения подслушан разговор на вицеканцлера от крайната десница Хайнц-Кристиян Щрахе е факт, опитите да бъде замазан не постигнаха резултат. Това заяви в предаването „12+3“ по БНР анализаторът Димитър Гърдев.  Видеото, в което Щрахе договаря няколко часа с „руснаци“ да го подкрепят на изборите през 2017 г., а той да им върне услугите с държавни поръчки, когато влезе във властта, морално укорява политика, без да води до съд, посочи Гърдев. Според него материалът е пазен две години, за да бъде изваден именно в подходящия момент - навечерието на евроизборите.  Вотът е много важен за казионните партии в цяла Европа, затова те използват всеки възможен начин за удар срещу надигащата се вълна от национал-популистки партии.  По думите на Димитър Гърдев постановката срещу Щрахе е направена професионално и е дело на специална служба. Той отказа да спомене име на съответната служба.  Анализаторът отбеляза, че е извадена на бял свят практика, която се ползва масово в целия спектър на политическите партии. „Разкри се механизъм на влияние върху политическата система.“  Гърдев не се учудва от категоричността, с която австрийският канцлер Себастиан Курц тръгва на предсрочни избори заради скандала.  „Той е продукт от новото поколение политици като Макрон, Зеленски, Тръмп. Те имат изключителен усет за мнението на деня и на хората. Те действат мълниеносно и се разделят с такива медийни петна.“  Обвиненията срещу Щрахе са, защото зае центристка позиция спрямо санкциите срещу Русия. Така събра доста негативи от другия лагер, подчерта Гърдев.  ", "date": "2019.05.20", "title": "Димитър Гърдев: Скандалът в Австрия е професионална постановка "}
{"url": "http://epicenter.bg/article/Novakov-v-Pleven--Dohodite-i-pensiite-se-uvelichavat-ne-s-obeshtaniya--a-s-proizvodstvo-i-s-rabota/183504/2/48", "text": "  „Доходите и пенсиите се увеличават не с обещания, а само с производство и с работа. През последните 10 дни непрекъснато се откриват нови заводи”, каза на среща с работници в шивашка фирма кандидатът за евродепутат Андрей Новаков, съобщиха от пресцентъра на ПП ГЕРБ.   Той даде за пример Враца, където при управлението на кмета Калин Каменов в последните години са открити 3 завода с 1000 нови работни места. „Стартовите заплати са високи. Съседните фирми, за да не си изпуснат хората - вдигат възнагражденията също. Аз вярвам, че това е единственият начин да се оправят заплатите и затова давам пример с градове, които са близо до Плевен, а не ви говоря за нещо далечно”, коментира Андрей Новаков.   Кандидатът за евродепутат от листата на ГЕРБ и СДС бе категоричен, че България има авторитет в Европа и само единни българските представители в ЕП могат да защитават успешно националния интерес. „Бяхме против пакет „Мобилност” и той не мина. Искахме България да си увеличи финансирането след 2020 – увеличи го“, обясни Новаков.   Областният координатор на ГЕРБ и народен представител Владислав Николов призова хората да гласуват с номер 12 в бюлетината, защото „единствено такива млади, компетентни и авторитетни хора като Андрей Новаков могат реално да постигат най-доброто за България в Европа“.  ", "date": "2019.05.20", "title": "Новаков в Плевен: Доходите и пенсиите се увеличават не с обещания, а с производство и с работа"}
{"url": "http://epicenter.bg/article/Mariya-Gabriel--Falshivite-novini-dokosvat-emotsiite-i-rushat-doverieto-mezhdu-obshtestvoto-i-institutsiite/183506/2/48", "text": "  „Темата за фалшивите новини не съществуваше и не бе на дневен ред, когато поех поста еврокомисар по цифрова икономика и общество. Пътят през последните две години не беше лесен, защото ЕС нямаше дефиниция за фалшивите новини. Има две „червени линии“, които никога няма да пресечем – свободата на словото и правото на достъп до информация. Няма „рецепта чудо“ за справяне с дезинформацията. Не всички фалшиви новини са незаконни и това поражда „сиви зони“, към които трябва да сме внимателни. Началото бе поставено със създаване на Експертна група на високо равнище, които в рамките на 7 седмици успяха да представят доклад, публикуван през април 2018 г., в който за първи път разполагаме с данни на ниво ЕС откъде започваме, мащаби на проблемът и посока, която да поемем. Най-големият успех на доклада бе общата дефиниция на термина „фалшиви новини“ – когато има намерение за вреда“.   Това каза водачът на листата на ГЕРБ и СДС за европейските избори Мария Габриел по време на дискусия на тема „Фалшиви новини и ценности на цифровото общество“, съобщиха от пресцентъра на ПП ГЕРБ. Събитието се проведе в Експозиционен център „Флора“ в Бургас, като в него взеха участие близо 200 души – представители на медии, студенти от бургаски висши учебни заведения, IT специалисти, пиар специалисти. Бургаският кандидат за евродепутат от ГЕРБ Ивелина Василева бе модератор на дискусията, на която присъстваха още кметът на община Бургас Димитър Николов, народни представители, кметове от област Бургас и общински съветници. „През далечната 1992 година, за цялата година са били транслирани около 100 ГБ в интернет. Днес те са 26 800 ГБ за секунда, а се очаква през 2021 година да надхвърлят 110 00 ГБ в секунда. Количеството информация ни притиска и ни прави силно зависими от глобалните мрежи. От 10 новини – 6 механично се споделят, без да се чете съдържанието. Така хората стават неволно дистрибутори на фалшиви новини. Това е само едната страна, защото съпротивата срещу това, става особено трудна и заради растящия лавинообразно брой на анонимни сайтове и блогове, които бълват новини“, коментира кметът Николов по време на дискусията. Ивелина Василева заяви, че всеки в ежедневието си е бил жертва на фалшива новина или е срещал такива в социалните платформи и интернет пространство. „Провеждаме тази дискусия в Бургас, защото той е градът, който само преди два дни беше обявен за най-бързо развиващ се при раздаването на годишните награди от Българската асоциация по аутосорсинг и Българската асоциация на софтуерните компании. В категория за най-успешно сътрудничество между образованието и бизнеса победител е Професионалната гимназия по компютърно програмиране и иновации. Въпросът, пред който сме изправени днес, е как да запазим чистотата на информационната среда. Как да разпознаваме фалшивите новини и да се борим срещу това явление? Аз съм човек, който обичайно говори за чистата и здравословна околна среда и бургазлии имат висока чувствителност по темата. Но те са и хора, които точно и ясно преценят коя информация е вярна и коя не. Това е целта на дискусията „Фалшиви новини и ценности на цифровото общество“. Всички приветстваме усилията, които Мария Габриел положи като еврокомисар в сферата на дигитализацията и в борбата с дезинформацията“, допълни кандидатът за евродепутат от ГЕРБ . Габриел подчерта, че няма рецепта чудо за фалшивите новини. „Те не са ново явление, съществували са още в гръцката митология. Новият момент спрямо дезинформацията е скоростта на разпространение и мащабите, който тя може да заеме. Не говорим само за икономическа страна на проблема, засягат се още две важни измерение- политическо и обществено. За мен най-негативното последствие от дезинформацията е, че те рушат доверието между гражданите и институциите“.  Мария Габриел посочи, че 83% от гражданите на ЕС посочват дезинформацията като заплаха за демокрацията. „Тя проправя съмнение, дори когато сме сигурни, че разполагаме с невярна информация. Нашето изследване показва, че три са темите, по които фалшивите новини имат негативно влияние – здраве, околна среда и миграция. Силата им е, че те докосват емоциите. Всеки може да допринесе обаче за справяне с проблема. Най-голяма отговорност трябва да носят платформите и социалните медии, защото те до голяма степен са разпространители на дезинформацията. Стартирахме инициатива в тази връзка – Google, Facebook, Twiter седнаха заедно с рекламодатели, журналисти, както и неправителствени организации и разработиха в рамките на 3 месеца Кодекс за борба с дезинформацията. Платформите трябва да покажат, че могат да носят отговорност съответстваща на нивото им влияние. Имаме резултати, но се изисква още много работа“, каза още Мария Габриел. Тя допълни, че сред поисканите от нея мерки са били и премахване на фалшиви профили и страници, които често разпространяват фалшиви новини, както и яснота по отношение на ботовете. Тя засегна и темата за цифровизацията като част от ежедневието. „Новите технологии са добра възможност за нови услуги, продукти, работни места. Но крият и рискове за възникване на разлики между градове, региони и държави. Сега е моментът Европа, инвестирайки, да се върне в състезанието – да бъде лидер в определени теми и области. Европа трябва да инвестира и да покаже, че в центъра на нейния подход са хората“.  ", "date": "2019.05.20", "title": "Мария Габриел: Фалшивите новини докосват емоциите и рушат доверието между обществото и институциите"}
{"url": "http://epicenter.bg/article/Karadaya-ot-Momchilgrad--Ako-sme-sgreshili--prostete--Nie-proshtavame--Nasheto-edinstvo-se-naricha-DPS--/183507/2/0", "text": "Екипът на Централния лъч на Движението бе в Кърджалийска област. Председателят на ДПС Мустафа Карадайъ заедно с ръководството на партията и общински кметове пристигнаха в Джебел за да поздравят жителите на града по повод Деня на Джебел. Представителите на ДПС поднесоха цветя пред паметника в центъра на града, където се състоя и молитва в памет на жертвите на т. нар. \"възродителния процес\".  „Ако сме сгрешили, простете. Ние прощаваме!“ призова председателят на ДПС Мустафа Карадайъ по време на митинг от площада в Момчилград. Той даде пример с 2017 година, когато 100 000 гласа отидоха в празното, което доведе на власт в България националистите. Предизборният митинг започна с поднасянето на цветя и венци пред паметника на жертвите на т. нар. възродителен процес в центъра на града.  „ГЕРБ казват: „Ние имаме 100 000 гласа от мюсюлманите в България. Те получават политическа сила от нашите гласове, получават власт чрез нашите гласове и ползват тази власт против нас. В европейския парламент заедно с нашите депутати отстояват езиковото многообразие. Идват в България, в нашата родина и забраняват нашия, турския език по време на предизборна кампания. Двоен стандарт, двоен аршин, лицемерие“, допълни Карадайъ.  На централният площад се бяха събрали стотици момчилградчани, активисти и симпатизанти на ДПС, народни представители, кметове на общини и населени места, председатели на общински съвети и общински съветници от цялата област Кърджали.  „Нашето единство се нарича ДПС. Каузата ни е твърде голяма, за да се борим помежду си. Ние сме пазителите на мира, стабилността и сигурността в държавата”, каза от трибуната Мустафа Карадайъ.  „В Европейския парламент нашите представители отстояват езиковото многообразие. Младежката организация на ДПС е най-голямата в Европа с над 20 000 членове. Ние залагаме на доброто бъдеще на децата си. Нашето единство се нарича ДПС!“, заяви Карадайъ.  По повод свещения месец Рамазан председателят на ДПС Мустафа Карадайъ даде ифтар в кв. \"Възрожденци\". „Мотото на ДПС е „Ние залагаме на младите!”, но какви са младите в ДПС – млади, хубави, красиви, образовани, знаещи, можещи, доказали себе си в секторите, в които се развиват. Това е ДПС, това е нашата листа“, подчерта Мустафа Карадайъ.  „Ако ми позволите, в Деня на Ататюрк искам да направя една аналогия. Ние през месец май честваме майските събития. Велики лидери, като великият Ататюрк се раждат на сто години веднъж, е казал народът, но ние в България имаме също един велик лидер - нашият почетен председател д-р Ахмед Доган, който направи така, че преходът от тоталитарна власт към демокрация да стане по безкръвен начин. Това постигнахме ние от ДПС. Нашата мисия е да пазим целостта на страната, да пазим мира, стабилността и сигурността в нашата родина“, заяви лидерът на ДПС.  Зам.-председателят на ПГ на ДПС Йордан Цонев напомни грозните събития по време на т. нар. „възродителен процес“ като каза, че помним събитията от 1989г., когато тоталитарната власт стреляше с куршуми срещу българските мюсюлмани. Но помним и 2017г., когато на власт дойдоха националистите и им дадохме възможност да стрелят с думи срещу вас, напомни Цонев. През 1989г. на пътя на куршумите заставаха нашите герои. От 2017 до днес на пътя на думите застават вашите избраници, ние от парламентарната група на ДПС и всеки ден ще се борим срещу езика на омразата, защото ние не искаме да се разделя нашата страна, бе категоричен той.  На предизборните срещи присъстваха и зам.-председателят на ДПС Ахмед Ахмедов, кметът на Кърджали и зам.-председател на ДПС инж. Хасан Азис, народните представители Ерол Мехмед, Адлен Шевкед, д-р Джевдет Чакъров, Хайри Садъков и Елхан Кълков, евродепутатите Неджми Али и Искра Михайлова, председателят на Младежко ДПС евродепутат Илхан Кючюк, членът на ЦОБ Ердинч Хайрула, областният председател на ДПС Кърджали Изет Шабан, кандидатите за евродепутати Атидже Алиева-Вели, Севим Мусак, Станислав Анастасов, Антоанета Асенова, Петър Чобанов, Сунай Якуб, Танер Кабилов и Цветан Енчев, общински кметове, областни и общински председатели на ДПС от страната.", "date": "2019.05.20", "title": "Карадайъ от Момчилград: Ако сме сгрешили, простете. Ние прощаваме! Нашето единство се нарича ДПС! "}
{"url": "http://epicenter.bg/article/Eva-Maydel--2-3-ot-iznosa-ni-e-za-ES--koeto-dokazva-visokoto-kachestvo-na-produktsiyata-ni/183509/2/48", "text": "„Твърдението, че вече нищо не се произвежда у нас, е лъжа. Данните показват, че у нас се приозвежда в пъти повече и много по-качественени стоки и услуги, отколкото преди 20-30 години. Две-трети от износа е за държавите от ЕС. Затова не е изненадващо, че всеки предприемач в България, с когото разговарям, заявява, че Европейският съюз е най-доброто място за развитие на бизнеса му и най-бързият и сигурен път към увеличаване на доходите на работещите. А сред кандидатите за европейските избори няма по-голям гарант, че България ще продължи по европейския си път на развитие и интеграция от екипа на ГЕРБ.“   Това заяви кандидатът за евродепутат на ГЕРБ Ева Майдел по време на срещи с предприемачи и работници в Добрич. „Вотът на 26 май е важен, защото залогът е стабилността на държавата и развитието ни занапред, усвояването на 18 млрд. лева от европейските фондове, които се очаква да бъдат заделени за България за следващия програмен период“, заяви народният представител от ГЕРБ и областен координатор вицеадмирал Пламен Манушев.  „От изключително значение е българските представители в Европейския парламент да бъдат подготвени. Да знаят какво и как могат да постигнат, за да достигне европейската солидарност до всеки жител и на най-малкото населено място у нас. Именно такива са кандидати за евродепутати от листата на ГЕРБ и СДС“, посочи народният представител Даниела Димитрова. „Област Добрич има потенциал за още по-голямо развитие на индустрията и европейските средства могат да помогнат на местните предприемачи. Затова е важно хората да подкрепят кандидатите, който имат най-голям опит, авторитет и качества, за да привлекат повече средства по европейските фондове и финансови инструменти на Европейския съюз“, допълни Ева Майдел по време на срещите си с граждани в Добрич, Каварна и с. Царевец.  ", "date": "2019.05.20", "title": "Ева Майдел: 2/3 от износа ни е за ЕС, което доказва високото качество на продукцията ни"}
{"url": "http://epicenter.bg/article/Nikolay-Vasilev--Ofertite-za-kontsesiyata-na-letishte-Sofiya-sa-otlichni/183511/2/0", "text": "Офертите за концесията на летище София са отлични. Това заяви бившият вицепремиер и министър на транспорта Николай Василев за концесията на летище София в предаването \"Лице в лице\" по БТВ.  \"Едни и същи хора, които от 30 години са против всякакви концесии, когато нямат аргументи, започват да хвърлят реплики за националната сигурност. Те смятат, че всичко трябва да е държавно. Най-лошото за националната ни сигурност ще бъде летище София да се остави да изглежда като африканско летище. Явно предпочитат венецуелски тип икономика\", разкри още той.  \"Освен годишната концесионна такса, България още в началото ще получи 271 млн. евро накуп\", допълни Василев.  \"Западният оператор ще построи изцяло нов терминал 3 в София. Софийското летище ще стане по-добро. До 10 години ще имаме терминал 3\", завърши Николай Василев.", "date": "2019.05.20", "title": "Николай Василев: Офертите за концесията на летище София са отлични"}
