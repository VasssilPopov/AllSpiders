{"url": "http://epicenter.bg/article/Borisov--Reshenieto-na-MS-za-podkrepa-na-Ungariya-nyama-pravna-stoynost--To-e-za--quot-nyakoy-den-quot-/163931/2/0", "text": "Това изненадващо заяви премиерът Бойко Борисов пред журналисти в Залцбург, където участва в среща на лидерите на държавите членки на ЕС.    Решението няма правна стойност, защото не е било точка от дневния ред, а е взето на оперативно заседание, обясни Борисов, цитиран от правителствената информационна служба.    \"Днес няма такава точка... на оперативно заседание – за тези, които не знаят – има секретни заседания, на които се вземат решения за посланици, за службите, червените папки, които сте виждали, и оперативни заседания – в оперативното заседание се поставят точки, които да разгледаме. Те нямат правна стойност. В тази част – най-накрая, колегата Симеонов, колегата Каракачанов поставиха за обсъждане това, ако един ден, според мен това ще стане след около две години, се стигне до такова решение срещу Унгария, ние като правителство, както казах и в парламента нашите парламентарни групи го заявиха, да се обявим срещу наказанието на Унгария в частта 7.1. мисля, че беше – отнемане на глас. Толкоз, няма драма, няма нещо, което да е решено. А днес и утре няма да се обсъжда това\", коментира Борисов.    Моята идеология в случая е, че всяка една страна на външна граница, трябва да има политическата воля, да направи своите инвестиции, както ние, и да ограничи до минимум нелегалната миграция”, каза премиерът Борисов и припомни мерките, които предприе страната ни - с изграждането на възпрепятстващото съоръжение по границата с Турция, изпращането на екипи на ФРОНТЕКС по границата, закупуването на модерна техника, която следи за незаконно преминаване на българска територия и усилената работа на гранична полиция и армията. Той допълни, че сега европейските лидери работят усилено по споразуменията с трети страни докато преди години са били скептично настроени.   “Споразумението с Турция преди се приемаше като ерес, докато сега има доклад, докъде сме стигнали”, каза още премиерът Борисов.     \"Аз съм категорично против затварянето на университети, харесва или не на колегите в Унгария. Аз съм му казвал на Виктор. Той трябва в някои отношения да направи корекции на своите политики\", посочи премиерът.   На въпрос за позицията на Унгария за мигрантите Борисов посочи, че България има \"може би най-твърдата политика\" към мигрантите, но съобразена с правата на човека, така че \"някои изказвания, някои третирания на мигрантите в недобър дух, да го наречем, също е недопустимо, така че се надявам и Унгария, и ЕС да не допуснем един ден това да се случи\".     На въпрос за очакваното увеличение на служителите на Фронтекс на границите на ЕС Борисов посочи, че тяхната цел ще е повече да следят дали се спазват правата на мигрантите, а това \"няма какво да го притеснява Виктор– ако се справя добре, това ще предизвика само аплодисменти у всички нас – както казват всички България се справя перфектно\".   ", "date": "2018.09.19", "title": "Борисов: Решението на МС за подкрепа на Унгария няма правна стойност. То е за \"някой ден\""}
{"url": "http://epicenter.bg/article/Radev-za-nominatsiyata-na-Marinov-za-MVR-shef--Tova-reshenie-se-priema-kritichno-ot-obshtestvoto--/163878/2/0", "text": "Това написа президентът Рувен Радев във Фейсбук, след като подписа указа за освобождаването на Младен Маринов от поста главен секретар на МВР, с което отпадна формалният проблем да бъде избран за вътрешен министър, каквото е предложението на премиера Борисов.   \" , обяви държавният глава в социалните мрежи.    \"Слабостите, пропуските и скандалите в работата на министерството допълнително обосновават това решение. , подчерта държавният глава.   Самият Младен Маринов не е коментирал критиките на президента.  ", "date": "2018.09.19", "title": "Радев за номинацията на Маринов за МВР шеф: Това решение се приема критично от обществото! "}
{"url": "http://epicenter.bg/article/Karakachanov-i-Simeonov--MS-edinodushno-reshi---Balgariya-e-protiv-sanktsiite-sreshtu-Ungariya-/163879/2/0", "text": " Това стана ясно от изявленията на вицепремиерите Красимир Каракачанов и Валери Симеонов след заседанието на правителството, предаде Агенция „Фокус“.  „На оперативното заседание в Министерски съвет беше внесено предложение от някои от министрите от квотата на „Обединените патриоти“ заедно с вицепремиера Симеонов и министър Нено Димов, касаещо позицията на България по отношение на гласуваното решение в Европейския парламент за санкции срещу Унгария“, съобщи Каракачанов.  „  отбеляза той, като допълни, че решението на ЕП е било прието по идеологически причини, и то без да се отчитат гласовете на гласувалите с „въздържал се“.  „  Поради тази причина нашето предложение, което беше прието, бе Министерският съвет да започне процедура по изготвяне на позиция на Република България за съответните формати на ЕС, в които да се отрази, че България не подкрепя предложението на ЕП към Съвета на ЕС за започване на процедура срещу Унгария по член 7 от договора за ЕС. Това предложение беше прието“, заяви вицепремиерът.  По думите му това решение касае суверенното право на всяка една държава да променя своето законодателство и да провежда политики.  „Ако това не се харесва на една или друга парламентарна група в ЕП, това си е техен проблем, а не на суверенната държава. Като организация, която защитава националните интереси, ние винаги сме възразявали срещу опитите да се унищожи или да се принизи максимално суверенитета на страните членки и той да бъде иззет от институции, които на практика никой не е избрал по никакъв начин“, коментира още Каракачанов.   каза и вицепремиерът Валери Симеонов. Той припомни, че по предложение на Патриотичния фронт България прие 19 октомври за дата на дружбата между българския и унгарския народ.  „  Успяхме да осигурим суми, които бяха необходими за доизграждането на културния дом на българите в Будапеща. Предстои и отбелязването на годишния празник със съответните чествания от страна на двете държави“, посочи Симеонов.  „Но не това е причината да предложим решението на МС, а това, че спрямо Унгария се извършва една репресивна акция, която не почива на аргументи и практически няма никакви сериозни факти, които да бяха изложени в предложението за налагането на санкции“, отбеляза той. „Нещо повече - не беше отчетен напредъкът по отношение на някои забележки, които бяха отправени, както и решенията, които бяха взети от унгарската държава в посока извършване на конкретни промени“, допълни вицепремиерът, като подчерта, че едно такова решение задължава всяка държава да изрази своята позиция.  „  Това е мотивирано не само от нашите тесни връзки и ангажименти към българската общност, но и от нашите тесни връзки с Унгария, както и с липсата на каквато и да е аргументация по отношение на предлаганото решение. Ние не можем да бъдем съпричастни с опитите по обществено мнение да бъдат налагани санкции, на която и да е било държава, защото утре тази държава може да бъде и България“, заяви Симеонов.  Той изрази убеждението си, че неолибералният състав на ЕП към настоящия момент ще бъде сериозно променен в посока участие на много по-широк спектър от патриотични и националистически партии на следващите избори.  „ “, каза още вицепремиерът Симеонов.   Днес на оперативното заседание на Министерски съвет, което бе свикано по искане на вицепремиера и министър на отбраната Красимир Каракачанов, както и на вицепремиера Валери Симеонов и министъра на околната среда и водите Нено Димов, българското правителство взе единодушно решение да изготви позиция в защита на Унгария, съобщиха междувременно от ВМРО.  Припомням, че преди дни Европейският парламент прие резолюция за задействането на чл. 7 от Договора за ЕС спрямо Унгария, с което може да се стигне до отнемането на право на глас на държавата в Съвета на ЕС.  Аз винаги съм защитавал националните интереси на България и смятам, че е редно всяка една страна в Съюза да има правото да отстоява своята национална идентичност, заяви Каракачанов.   Красимир Каракачанов подкрепя позицията в защита на унгарската държава, изразена от българския евродепутат, член на групата на ЕКР в ЕП Ангел Джамбазки.    Патриотите от ВМРО винаги са отстоявали тезата, че ЕС трябва да бъде съюз на отечествата, да пази традиционните ценности на народите в него и да отстоява суверенитета на всяка една държава. С приемането на доклада за Унгария ЕП грубо погазва правото на държавата да води своя политика, в защита на националните си интереси.  За да се стигне до днешното решение на Министерски съвет, вицепремиерът Каракачанов представи пред колегите си доклад, с който обосновава предложението си България да защити Унгария:  ДО  МИНИСТЕРСКИЯ СЪВЕТ  НА РЕПУБЛИКА БЪЛГАРИЯ  Д О К Л А Д  от  КРАСИМИР КАРАКАЧАНОВ – ЗАМЕСТНИК МИНИСТЪР-ПРЕДСЕДАТЕЛ ПО ОБЩЕСТВЕНИЯ РЕД И СИГУРНОСТТА И МИНИСТЪР НА ОТБРАНАТА  Относно: Позиция на Република България по предложението на Европейския парламент към Съвета на Европейския съюз за започване на процедура срещу Унгария по чл. 7(1) от Договора за Европейския съюз  УВАЖАЕМИ ГОСПОДИН МИНИСТЪР-ПРЕДСЕДАТЕЛ,  УВАЖАЕМИ ГОСПОЖИ И ГОСПОДА МИНИСТРИ,  С решение на Европейския парламент (P8_TA-PROV(2018)0340) от 12.09.2018 г. Европейският парламент, на основание на чл.7 (1) от Договора за Европейския съюз предлага на Съвета на ЕС да вземе решение, с което констатира наличието на очевиден риск от тежко нарушение от страна на Унгария на ценностите, на които се основава Европейския съюз, описани в чл. 2 от Договора за Европейския съюз.  Докладът (2017/2131(INL)) на члена на Европейския парламент Саргентини, на основание на който е взето решението, съдържа редица политически квалификации и недоказуеми твърдения, като в същото време не отчита в достатъчна степен вече предприетите мерки от страна на Унгария за отстраняване на някои от констатациите, нито декларираната готовност за сътрудничество от страна на правителството на Унгария. Последното буди у нас съмнение, че целта на решението срещу Унгария е извличане на политически дивиденти преди предстоящите през 2019 г. избори за Европейски парламент.  Част от аргументите в доклада засягат проблеми на националното законодателство и приемането на подобно решение от Съвета може да създаде прецедент на размиване на границата между европейската правна рамка и сферите на държавен суверенитет и намеса във вътрешните работи на държава членка.  В момент на сериозни предизвикателства пред Европейския съюз, които включват продължаващата мигрантска криза, преговорите за напускане на Съюза от страна на Великобритания, сложни международни отношения и продължаващи конфликти в няколко точки на света, едно подобно решение би внесло разделение сред държавите членки и би отслабило общия ни глас.  Отношенията на Република България с държавите от Централна и Източна Европа - в това число и с Унгария, са от особена важност за успешното отстояване на българската позиция по редица въпроси, свързани с членството на България в ЕС. През последните години тези отношения се развиха и се доказаха като успешни в намирането на общи позиции по редица теми от взаимен интерес. България и Унгария дори приеха официален ден на приятелството между двата народа (19 октомври). В Унгария живее значително българско национално малцинство, което се радва на пълно зачитане и подкрепа от страна на унгарската държава, вкл. на представителство в Националното събрание на Унгария.  Висши представители на Полша и Чехия вече заявиха подкрепа за Унгария.  УВАЖАЕМИ ГОСПОДИН МИНИСТЪР-ПРЕДСЕДАТЕЛ,  УВАЖАЕМИ ГОСПОЖИ И ГОСПОДА МИНИСТРИ,  С оглед на гореизложеното, считам, че в интерес на Република България е да подкрепи Унгария, като се обяви против процедурата по чл. 7(1), предложена от Европейския парламент. По този начин ще защитим наши традиционни приятели и партньори от политически нападки на идеологически опоненти и ще защитим правата на българите в Унгария, които като унгарски граждани могат да бъдат потърпевши от евентуални санкции срещу Унгария. Наказателно решение срещу държава членка, базирано на аргументи, като съдържащите се в доклада на евродепутата Саргентини, би създало опасен прецедент на намеса, който би могъл в бъдеще да бъде заплаха и за суверенитета на Република България.  Предлагам Министерския съвет да стартира процедура по изготвяне на позиция на Република България за съответните формати на Съвета на Европейския съюз, в която страната ни не подкрепя предложението на Европейския парламент към Съвета на ЕС, взето със споменатото решението от 12.09.2018 г.  КРАСИМИР КАРАКАЧАНОВ  ЗАМЕСТНИК МИНИСТЪР-ПРЕДСЕДАТЕЛ ПО ОБЩЕСТВЕНИЯ РЕД И СИГУРНОСТТА И МИНИСТЪР НА ОТБРАНАТА   ", "date": "2018.09.19", "title": "Каракачанов и Симеонов: МС единодушно реши - България е против санкциите срещу Унгария!"}
{"url": "http://epicenter.bg/article/Tsvetanov--V-GERB-ne-sa-razglezhdani-kandidaturite-na-Tsacheva-i-Tsatsarov-za-konstitutsionen-sadiya/163897/2/0", "text": "Към момента в ГЕРБ не са разглеждани кандидатурите на правосъдния министър Цецка Цачева и на главния прокурор Сотир Цацаров, като възможни номинации за конституционен съдия от квотата на Народното събрание. Това обясни пред журналисти в парламента заместник-председателят на ГЕРБ Цветан Цветанов.  \"За нас е важно представителят, който ще предложи ГЕРБ, да бъде на първо място доказан професионалист и да има безупречна репутация. Цецка Цачева има качествата да бъде номинирана за конституционен съдия, но тя към настоящия момент не е разглеждана като възможна кандидатура. За Сотир Цацаров към настоящия момент също не е разглеждана такава кандидатура, но сега го чувам от вас за първи път\", поясни председателят на ПГ на ГЕРБ.  До 27-ми септември трябва да са ясни кандидатите за единственото място в Конституционния съд от квотата на Народното събрание. В средата на ноември предстои смяната на четирима съдии, чийто мандат изтича. Това са Цанка Цанкова, Стефка Стоева, Кети Маркова и Гроздан Илиев.  Освен Народното събрание, номинация предстои да направи и президентът. Останалите две кандидатури ще са от квотата на съдиите", "date": "2018.09.19", "title": "Цветанов: В ГЕРБ не са разглеждани кандидатурите на Цачева и Цацаров за конституционен съдия"}
{"url": "http://epicenter.bg/article/Otkrita-e-novata-73-ta-Sesiya-na-OS-na-OON/163899/2/0", "text": "  Вчера, 18 септември бе открита официално 73-та сесия на Генералната асамблея (Общото събрание) на Организацията на обединените нации.   “ ” напомни новата президентка на Генералната асамблея. Генералният секретар на ООН,  Гутериш изтъкна:  “На голямата годишна среща на международната дипломация ще бъдат общо 137 държавни и правителствени ръководители /95 + 42/ и много министри и други висши правителствени представители.  Вълната от мероприятия тръгва от понеделник, 24 септември, със Среща на върха посветена на мира, отбелязвайки 100-годишнината на Нелсън Мандела, на което тържество ще вземат думата много лидери -  очакват се – Иван Дуке на Колумбия, Мигел Диас-Канел на Куба и Николас Мадуро на Венецуела.      в този ден, включително на самия Тръмп и на неговите колеги на Турция Реджеп Т.Ердоган, Франция – Еманюел Макрон и Иран Хасан Рохани. Също така в този ден ще има широко присъствие на латиноамерикански лидери с изказвания – президентите на Бразилия, Мишел Темер, Еквадор - Ленин Морено, Мексико-Енрике Пеня Нието, Перу-Мартин Вискара, Гватемала-Джими Моралес и Аржентина – Маурисио Макри.   Изказвания ще направят президентите на Колумбия и Куба, Дуке и Диаз-Канел в сряда, а в четвъртък ще говори за първи път новият председател на испанското правителство Педро Санчес. (Също в четвъртък е и речта на българския министър-председател Бойко Борисов -б.р.).  За известно време в сряда вниманието ще бъде пренесено от   изток и да защити позицията си за напускането на ядрения договор с Техеран. По принцип не се очаква, че прездентът Рохани ще присъства на срещата, но иранският президент ще има правото на реплика на пресконференция по този повод в Ню Йорк. Паралелно ООН е организирала други срещи на високо равнище по конкретни въпроси, започвайки от борбата срещу туберколозата до ядрената пролиферация, преминавайки през конференции за други кризи в африканските страни или за операции за поддържане на мира.  В момент на фрагментация и поляризация светът се нуждае от това Асамвлеята да покаже своята смелост и стойност на международно сътрудничество”, заключи Гутериш в словото си пред 193-те държави-членки.", "date": "2018.09.19", "title": "Открита е новата 73-та Сесия на ОС на ООН, Борисов пристига на 24 септември в Ню Йорк"}
{"url": "http://epicenter.bg/article/Gyokov-vav-Veliko-Tarnovo--Dostoyni-pensii-za-vsichki-pensioneri--koito-se-osavremenyavat-vsyaka-godina/163905/2/0", "text": "„Всички пенсионери трябва да получават достойна пенсия, която се осъвременява всяка година“. Това заяви пред събралите се в Клуб на инвалида и пенсионера във Велико Търново народният представител от ПГ на „БСП за България“  Георги Гьоков във връзка с „Визия за България“.   Той подчерта, че БСП е заложила в своята Визия преизчисляване на всички пенсии спрямо средния общоосигурителен доход. Като другия мярка Гьоков посочи премахване на максималния осигурителен доход и максималния размер на пенсиите. Социалистът изтъкна, че левицата е за увеличаване на приноса на стажа за изчисляване на размера на пенсията до достигане на стандарта на Международнародната организация  по труда. „Трябва да създадем  допълнителен фонд за дългосрочна грижа за възрастни хора и хората с увреждания“ - каза Георги Гьоков. Според него трябва да се приеме закон за възрастните хора.   Депутатът посочи и друг метод за нормализирането на размера на пенсиите:  „Трябва да направим всичко възможно да насърчим по-дългото оставане на пазара на труда. Залагаме на профилактиките и ранната диагностика, особено за групите заболявания, които водят до висока смъртност“. Гьоков смята, че увеличаването на пенсиите с 5% не решава проблемите на пенсионерите и трябва да се търсят трайни решения.   Народният представител Милко Недялков каза, че когато чуем инвалид, слагаме до него „грижа“. „Не мислим, че те могат да бъдат от полза за обществото и да изкарват сами средства за своето препитание. В тази посока трябва да им помогнем- да осъзнаят своите потребности, но и своите сили“, аргументира се той.   Събралите се на събитието граждани зададоха въпроси за разходването на средствата от Пенсионния фонд, състоянието на пенсионната система, ползата от допълнителното пенсионно осигуряване, трудностите при грижа за хората с увреждания. На тези въпроси отговаряха също зам.-председателят на ПГ на БСП за България Весела Лечева, народните представители, Валентина Найденова и Александър Паунов.", "date": "2018.09.19", "title": "Гьоков във Велико Търново: Достойни пенсии за всички пенсионери, които се осъвременяват всяка година"}
{"url": "http://epicenter.bg/article/Desislava-Radeva-shte-se-sreshtne-s-balgari-v-London/163901/2/0", "text": "  Това научи   от разпространена покана сред българската общност на Острова.   Поканата е отправена по електронната поща до български  интелектуалци, журналисти, неправителствени организации, бизнесмени и професионалисти на Острова.     “   За мен е удоволствие да ви поканя от името на посолството, в качеството ви на представители на адресираните тук организации, на среща в посолството със съпругата на президента на Република България, г-жа Десислава Радева. Моля да потвърдите дали ще присъствате на срещата в срок до края на работния ден на 8 октомври на следния имейл адрес:  . Поради стандартните засилени мерки за сигурност, моля всички, които планират да присъстват, да носят документ за самоличност и да пристигнат до 18 ч.”   Проверка на  показа, че наистина се организира такава среща на българската общност в Лондон със съпругата на президента Радев.    И какво ще прави Радев, докато съпругата му дебатира с журналисти и интелектуалци \" \", както пише в поканата.     \" \", заявиха лаконично от \"Дондуков\" 2.    припомня, че последното официално посещение на български държавен глава във Великобритания бе на 18 март 2014 година, когато президентът Плевнелиев се срещна  с кралица Елизабет II.  Преди него през 2001-а с кралска аудиенция беше удостоен и президентът Петър Стоянов заедно със съпругата му Антонина.    Посещението на Румен Радев и съпругата му в Лондон ще е първото откакто той встъпи в длъжност като държавен глава.    \"Съпругата на президента не е субект на външната политика нито по протокол, нито по закон\", заявиха пред  ипломати. Когато съпругата на държавния глава го придружава, за нея се прави \"дамска програма\": посещения в училища, в болници, в културни институти. В случая обаче срещата на г-жа Радева с българската общност не е \"дамска програма\", а важно политическо събитие, макар темата да е \"развитието на духовните връзки между България и Великобритания\".  ", "date": "2018.09.19", "title": "Десислава Радева се готви за височайша политическа изява в Лондон"}
{"url": "http://epicenter.bg/article/Bosiya-se-okaza-bez-shofyorska-knizhka-zaradi-otnemane-na-vsichki-kontrolni-tochki-/163907/2/0", "text": "Лицето Н.К е без свидетелство за управление на МПС заради отнемане на всички контролни точки. Това каза гл. инспектор Янко Янев от ГД „Национална полиция“ на заседание на Временната комисия, която разглежда сигналите на Николай Колев- Босия, предаде Агенция „Фокус“.  Сред нарушенията на Николай Колев са отнемане на предимство на МСП, управляване с книжка с изтекъл срок, превишена скорост, управляване на автомобил без технически преглед, не пропускане насрещно движещ се автомобил при завой, несъобразяване на поведението с пътните сигнали и маркировка.  „С посочените наказателни постановления са му били отнети всички контролни точки“, посочи Янко Янев. „Н.К е върнал свидетелството си за управление на МПС и към настоящия момент е с невъзстановени права за управление“, каза още той.  От КАТ пропуснаха да кажат, че на всички места ми искаха пари, заяви на свой ред Николай Колев-Босия.  „Защо се разглежда какви точки са ми отнети, защо сте поискали това? За мен е по-важно защо не дойде инж. Иво Кръстев“, посочи той. „Настоявам да ми се отговори на въпроса защо инж. Иво Кръстев не присъства и не беше поканен на днешното заседание. Той стои в основата на разплитането на цялата мрежа“, заяви Николай Колев.  „Това не са данни, това са глупости, които нямат нищо общо с проблемите, за които сме се събрали“, каза още той.  Работата на Временната комисия трябва да приключи в петък. Комисията беше съставена за срок от 1 месец, който беше удължен с 10 дни.  ", "date": "2018.09.19", "title": "Босия се оказа без шофьорска книжка заради отнемане на всички контролни точки "}
{"url": "http://epicenter.bg/article/Vaorazhen-obir-v-Rozhenskiya-manastir/163839/3/0", "text": "Мъжете, които вчера нахлуха в Роженския манастир, са търсили скрито съкровище, съобщи БТВ. Първоначалната информация беше за въоръжен обир. По информация от кмета на Сандански Кирил Котев  шестима мъже са нападателите. Те завързали свещеника и започнали да копаят с кирки в една от стените под иконите. Легенда разказва, че в манастира има скрито съкровище.  Двама от нападателите пазили входа, докато други четирима нахлули вътре. 15-20 минути по-късно си тръгнали, а свещеникът се освободил и повикал помощ. Той не е пострадал, засега няма данни, че нещо е изчезнало. Свещеникът не е местен – от Хаджидимово е. Бил е само за ден в манастира, за да замести свой колега.   \r\n Още преди няколко дни мъжете са разпознати на камерите, че са идвали и са проучвали кога манастирът затваря. Още тогава част от свещениците са се усъмнили в намеренията им. Снощи около 20.00 ч. отново дошли със същия въпрос. Когато свещеникът им отговорил, че затваря, те го повалили на земята и го завързали, уточни НТВ. \r\n   \r\n Двама души останали на входа на манастира, а останалите четирима влезли вътре. Все още не е ясно какво са търсили. Те изпочупили камерите, смятайки че по този начин унищожат видеозаписите. \r\n   \r\n Свещеникът е добре, прегледан е в болница. През цялата нощ на място имаше екипи на полицията. \r\n Според местните хора крадците не са от района. \r\n Извършителите се издирват. \r\n \r\n   \r\n   \r\n      ", "date": "2018.09.19", "title": "Въоръжен обир в Роженския манастир. Крадците търсели скрито съкровище"}
{"url": "http://epicenter.bg/article/Evrostat--84--ot-balgarite-predpochitat-kolite-pred-drugi-sredstva-za-transport/163876/4/0", "text": "Българите масово предпочитат да използват автомобили в ежедневния си бит или за туризъм пред други превозни средства, сочат данни за 2016 г. от анализ на „Евростат”, посветен на европейската седмица на мобилността, която продължава до 22 септември.  Около 84% от българите са предпочели да пътуват с кола, 14% са пътуванията на българи с автобус, а едва 2% – с железопътен транспорт.  Страната ни е лидер в Европа и в черната статистика по брой загинали при пътни произшествия на 1 млн. души от нас. През 2016 г. средно са загивали 99 души на 1 млн. при среден показател за ЕС – 50 загинали на милион души.  В Европейския съюз хората също масово предпочитат да пътуват в автомобили. За изследвания период 83% от всички пътникокилометри в ЕС са извършени с автомобил, 9% са с автобус и 8% са с влак.  Най-много пътуват с коли в Литва – 90%, Португалия – 89% и Великобритания – 87%.  С автобус пътуват най-много гражданите на Унгария – 22%, Кипър – 19% и Естония – 18%.  Почитатели на влаковете са жителите на Австрия – 12%, Холандия – 11% и Франция – 10%.  ", "date": "2018.09.19", "title": "Евростат: 84% от българите предпочитат колите пред други средства за транспорт"}
{"url": "http://epicenter.bg/article/Kevork-Kevorkyan--Karpachi-/163871/11/33", "text": "Чувствителният българин непрекъснато и отвсякъде получава сигнали за катастрофичност.  Дори и от първия учебен ден.  Децата разбираемо се радват.  Раздават възторженост – за пред камерите - и Властниците.  Те пък сякаш все повтарят първи клас.  Сякаш са проклети оставачи, които не могат да схванат мащабите на една Абсолютна Катастрофа - и остават равнодушни пред нея.  Тази година първокласниците са около 60 хиляди – два пъти по-малко от 1989 година, когато са били 120 хиляди.  Учениците днес общо са около 720 хиляди - за сравнение през 1989-а са били 1 милион и 350 хиляди.  В първия урок на първия учебен ден учениците от горните класове трябва да ги запознаят с тази статистика.  И ако те я проумеят, ще станат добри граждани - незамърсени от крясъците по Миналото на трепетликите-приспособенци.  И тази година някои училища отидоха в Небитието – в Бургас, например, заради липса на ученици.  За българските училища липсват достатъчно българчета.  Но в родопското село Рибново училищните стаи са крайно недостатъчни и част от 500-те деца ще учат в столовата и по коридорите.  Мустафа Авдигов, председател на Обществения съвет на училището, каза по телевизията:  „/Тук/ детето изгражда мнение, че е нежелано още като дете и като възрастен търси реализация някъде и ще я намери извън граница, за съжаление“.  Какво излиза – в Голяма България ни е широко/пусто, обаче в Рибново им е тясно.  През 1989 година в страната има около пет хиляди училища – днес те са двойно по-малко.  Само през последните 15 години, Властниците от всички породи съдействаха да бъдат закрити над 800 училища.  Това е безподобен погром, несравним с нищо друго.  2 хиляди и 500 училища са ликвидирани - тази разруха не може да бъде сравнена с нищо друго освен с едно ново иго, което вече поставя основите на тоталната бъдеща неукост.  Тя пък, разбира се, е добре дошла за Властниците.  Българи погубват българи.  Букети и кошници от Политическата Секта за неуката рая.  През всичките години на Прехода Сектата остана безучастна към този разгром. Той изобщо не я трогна.  Най-много от време на време да изиграят любимия си номер: оставят някое знаменито училище да се разруши – и сетне се хвалят, че ще го закърпят някак.  Умират да кърпят.  Напред към Бъдещето - с кърпене.  ***   ", "date": "2018.09.19", "title": "Кеворк Кеворкян: Кърпачи "}
{"url": "http://epicenter.bg/article/Die-Welt--Komu-beshe-neobhodimo-da-se-naliva-maslo-v-siriyskiya-ogan--/163902/11/33", "text": "Пилотите на израелските ВВС приложиха военна хитрост, която имаше фатални последици – както военни, така и политически? Или всичко това е измислено от руснаците? Отговор на тези въпроси търси анализаторът на германския национален ежедневник Die Welt Михаел Щюрмер в статия, посветена на свалянето на руския Ил-20 в Средиземно море, предава Агенция \"Фокус\".  „Инцидентът е сложен, многозначителен и опасен, и налива масло в сирийския огън. Но нито една от страните не е заинтересована от нова война в Близкия изток“, уверен е авторът.  Безспорен е единствено фактът, че над източната част на Средиземно море сирийските средства за ПРО свалиха руски разузнавателен самолет. Москва обвини израелците, че не са се придържали към тактическите договорености, които би трябвало да предотвратят подобен инцидент. ВВС на Израел са уличени, че са летели, укривайки се от радарите на руските самолети без предварително оповестяване за местоположението им. Така възникват опасни въпроси за ситуацията, първа жертва на която стана истината, пише Щюрмер.  Израел се опитва да се дистанцира от произшествието. Страната се нуждае от надеждна база за преговори с московското ръководство с цел сътрудничество при продължителни кризи в страни като Ливан, Сирия и Иран, където на няколко фронта присъства шиитската групировка „Хизбула“.  Израелците искат и са длъжни да владеят въздушното пространство извън пределите на собствените си граници, за да постигнат разумна степен на сигурност. Въпреки това главното е да се търси споразумение с активно действащите в региона руски защитници на Сирия.  Въпросът звучи така: използвали ли са израелските пилоти военна хитрост с фатални последици, както военни, така и политически? Или всичко това измислиха руснаците?  Този инцидент изобщо не е в ръцете на руснаците - поради престиж, контрол и влияние. Затова те са заинтересовани от обвиняването на израелците за унищожаването на самолета.  Москва увери, че ще има съответен отговор. Няма съмнение, че такъв ще последва. Инцидентът е сложен, многозначен и опасен: той е масло в огъня. Нито една от участващите страни в него към настоящия момент не иска нова война в Близкия изток.  ", "date": "2018.09.19", "title": "Die Welt: Кому беше необходимо да се налива масло в сирийския огън? "}
{"url": "http://epicenter.bg/article/Evropeyskite-lideri-shte-obsadyat-krizata-s-migrantite--deloto-Skripal-i--quot-Brekzit-quot-/163840/7/0", "text": "В австрийския град Залцбург започва двудневна неформална среща на върха на лидерите на страните от Европейския съюз. Очаква се основните теми да бъдат миграционната криза, преговорите по излизането на Великобритания от ЕС и ситуацията около отравянето в Солсбъри на Сергей Скрипал и дъщеря му Юлия.   Събитието ще започне с работна вечеря, по време на която лидерите на 28-те ще обсъдят миграционната криза, която за трета година продължава да е сред най-актуалните проблеми на Евросъюза. Неназован източник от Съвета на ЕС обаче предупреди, че \"не бива да очакваме пробив в Залцбург\" по този въпрос.   Очаква се британският премиер Тереза Мей да запознае ръководителите на останалите страни от Евросъюза с развитията по делото Скрипал. Вероятно Мей ще помоли лидерите да въведат нов механизъм за санкции при използването на химическо оръжие. Втората част от срещата в Залцбург ще премине без участието на Лондон. Останалите 27 страни ще обсъдят помежду си финалната фаза на преговорите за \"Брекзит\", който трябва да бъде осъществен след по-малко от шест месеца. \"За съжаление възможен е сценарий, при който няма да бъде постигнато споразумение. Ако обаче действаме отговорно, то ще съумеем да избегнем катастрофата\", отбеляза председателят на Европейския съвет Доналд Туск.    ", "date": "2018.09.19", "title": "Европейските лидери ще обсъдят кризата с мигрантите, делото Скрипал и \"Брекзит\""}
{"url": "http://epicenter.bg/article/Bozhinov-chaka-povikvatelna-ot-Hubchev/163912/8/0", "text": "Нападателят на „Ботев“ (Враца) Валери Божинов не скри амбицията си да облече отново националната фланелка.   „Доста пот и труд трябва да хвърля, трябва да покажа форма, за да стана част от националния отбор. Не става с един мач или един гол. Трябва да се боря, да показвам хъс, да играя добре в мачовете, след което селекционерът Петър Хубчев да ме викне. Ще се радвам. Няма активен футболист, който да не иска да бъде част от националния отбор. Момчетата показаха в последните два мача, че имат качества и зарадваха България. Аз и останалите футболисти им сваляме шапка. Няма какво да си говорим. Ивелин Попов е най-добрият футболист на България. Беше истински капитан в последните два мача от първата минута срещу Словения (2:1) до последния съдийски сигнал срещу Норвегия (1:0). Игра халф, нападател, зад нападателя, раздаде се докрай и беше пример за всички момчета. Само поздравления\", сподели Божинов при награждаването му за играч на 8-ия кръг в Първа лига.   Той заяви, че не е очаквал да стартира с гол в елита.   „Не очаквам да ми бъде леко. Щях да си стоя вкъщи, да гледам мачове, ако исках да ми бъде леко. Трябва да тренираш, за да имаш успехи. Трябват тренировки, труд, борба, желание, за да можеш да успееш. Надявам се, че заедно с момчетата ще направим добри игри, а и трябва да печелим точки. Това е важното. Очакванията към мен винаги са големи. Обичам да играя под напрежение. Мотивацията и концентрацията ми са на хиляда процента, когато напрежението е голямо”, допълни Божинов.", "date": "2018.09.19", "title": "Божинов чака повиквателна от Хубчев"}
{"url": "http://epicenter.bg/article/Dizaynerkata-na-Melaniya-i-Mishel-predstavi-nova-kolektsiya-v-London--Snimki-/163861/10/84", "text": "Колекцията на Роксанда Илинчич беше показана на Лондонската седмица на модата. \r\n \r\n Когато през 2016 година дойде моментът на встъпване в длъжност на президента Доналд Тръмп, съпругата му   се довери именно на сръбската дизайнерка, която живее в Лондон. Първата дама на САЩ застана на трибуната на конгреса в Кливланд в бяла рокля с три-четвърти ръкави, бухнали под лакътя.   Тоалетите на Роксанда Илинчич се харесват и на  . В нейна рокля тя посрещна китайския президент през 2011 г. Почитателки на Илинчич са още  , Гуинет Полтроу, Кийра Найтли, Дейзи Ридли и много други.   Колекцията на Роксанда Илинчич продължи свързаната с  тенденция, наблюдавана в други дефилета в рамките на Лондонската седмица на модата.   Представени бяха  . Моделите носеха тренчкоти и широки рокли, а дълги шалове в ярки цветове са добавени към блузи и костюми.   След като се вдъхновила от стенописи и керамика, Илинчич е украсила с абстрактни принтове някои проектирани от нея облекла. Вечерните тоалети са от коприна. Сред преобладаващите цветове са тютюнев, оранжево, синьо, зелено. \r\n \r\n \r\n \r\n \r\n", "date": "2018.09.19", "title": "Дизайнерката на Мелания и Мишел представи нова колекция в Лондон (Снимки)"}
{"url": "http://epicenter.bg/article/Sladko-ot-byalo-grozde-s-orehi/163908/9/37", "text": "\r\n \r\n \r\n \r\n \r\n \r\n \r\n   \r\n \r\n \r\n Зърната се почистват от семките. Сварява се гъст сироп от захарта и 2 ч.ч. вода. Снема се от котлона и се охлажда. В течността се изсипват зърната грозде и така престояват 1/2 час.  \r\n След това сладкото се вари без да се бърка. Към края на варенето се добавят 2-3 зърна карамфил, 3-4 листенца индрише и нарязаните на ситно орехи.  \r\n Вари се около 5 минути, охлажда се и се пресипва в бурканчета. \r\n", "date": "2018.09.19", "title": "Сладко от бяло грозде с орехи"}
{"url": "http://epicenter.bg/article/Andzhelina-Dzholi-shte-se-omazhva-otnovo/163906/10/100", "text": "Анджелина Джоли ще се омъжва отново, пише New Idea, цитиран от Новини.бг. Според изданието актрисата смята да се омъжи за британски милиардер, но името не се съобщава.  Джоли още не е оформила юридически развода си с Брад Пит, но планира да вдигне сватба в Лондон. Разводът между Джоли и Пит се точи вече втора година, като двамата взаимно се обвиняват в различни грехове и не могат да се разберат за финансовите си взаимоотношения след прекратяването на брака.    Според адвокатите на Брад Пит той вече е дал 8 милиона долара на бившата си съпруга, за да си купи жилището, в което в момента живее, а също така е превел 1,3 милиона за издръжка на шестте им деца. Звездната двойка не може да постигне и съгласие за попечителството над децата. По-рано жълтите медии съобщаваха, че Джоли се е срещала с мистериозния британски бизнесмен от арабски произход 6 месеца, преди да обяви раздялата си с Пит, но това досега не е било потвърдено от сериозни източници.", "date": "2018.09.19", "title": "Анджелина Джоли щe се омъжва отново"}
{"url": "http://epicenter.bg/article/Prezidentat-e-razpisal-ukaza-za-osvobozhdavaneto-na-Mladen-Marinov-ot-posta-glaven-sekretar-na-MVR-/163855/2/0", "text": " Това съобщиха за Епицентър. бг от прессекретариата на държавния глава.  След разписания указ се очаква утре Народното събрание да освободи: Николай Нанков като министър на регионалното развитие и благоустройството, Ивайло Московски като министър на транспорта, информационните технологии и съобщенията и Валентин Радев като министър на вътрешните работи. Очаква се техните места да заемат: Петя Аврамова - МРРБ, Росен Желязков - МТИТС и Младен Маринов - МВР.     Това написа държавният глава Румен Радев в официалния си профил в социалната мрежа Фейсбук.    \" , заявява президентът.   \"Слабостите, пропуските и скандалите в работата на министерството допълнително обосновават това решение. , пише още държавният глава.   По-рано от прессекретариата на държавния глава съобщиха, че в президентската институция са внесени необходимите документи в съответствие със съгласувателната процедура, предвидена в чл.32, ал.2 от Устройствен правилник на Министерския съвет и на неговата администрация.   Както Епицентър.бг написа вчера сутринта вътрешният министър в оставка Валентин Радев е изпратил на президента съгласувателно писмо, в което обяснява мотивите за исканото освобождаване на Младен Маринов от поста главен секретар на МВР.   Според чл.32, ал. 2 вносителите съгласуват с президента проектите на актове, съдържащи предложения за издаване на укази.  ", "date": "2018.09.19", "title": "Президентът е разписал указа за освобождаването на Младен Маринов от поста главен секретар на МВР "}
{"url": "http://epicenter.bg/article/Yordan-Tsonev--Nedopustimo-e-shefat-na-VKS-da-uchastva-v-politicheskiya-zhivot-/163865/2/0", "text": " изтъкна в остро изказване от парламентарната трибуна депутатът от ДПС Йордан Цонев. Той взе участие в дебатите по докладите за дейността на съдилищата за 2016 и 2017 г.   Коментира и изразената от председателя на касационния съд обида, че бил поканен да дойде в парламента по телефона. \"Аз бях един от тези, които настояваха точката за вашия доклад да бъде отложена до вашето явяване в Народното събрание. По този начин защитихме това, за което вие претендиране, а именно уважение към институциите и изпълняване на ангажиментите. Не се съдържаше нищо обидно, а да дойдете и да защити докладите си\", заяви Цонев по този повод.   И продължи:  , заяви депутатът от ДПС.     , каза в заключение Йордан Цонев.   ", "date": "2018.09.19", "title": "Йордан Цонев: Недопустимо е шефът на ВКС да участва в политическия живот!"}
{"url": "http://epicenter.bg/article/Tsvetanov--Prezidentat-slusha-savetnitsite-si-i-vzima-takava-hard-pozitsiya-na-konfrontatsiya--VIDEO--/163868/2/48", "text": " Това заяви в кулоарите на парламента председателят на ПГ на ГЕРБ и зам.-председател на партията Цветан Цветанов, цитиран от Новини.бг. Той коментира новината, че президентът Румен Радев е подписал указа, който спираше избирането на Младен Маринов за министър на вътрешните работи.  \"  Виждате какво се получава последните седмици. Няма закон, който да изисква такава съгласуваност. Днес на председателски съвет Явор Нотев, когото аз много уважавам и ценя като правист, също каза, че няма законова база, която да изисква съгласуваност при освобождаването на главния секретар на МВР. При желание за назначаване на министерски пост няма нужда от такава съгласуваност. Това е ясно разписано\", категоричен беше Цветанов.  \"Утре ще гласуваме тримата нови министри. Не трябва да търсим опити да възбуждаме една тема, която вече е затворена страница. Трябва да търсим възможностите за диалог и взимане на решения.  \", даде пример той.  \"Не искам да коментирам изказванията на коалиционните ни партньори. Имаме коалиционно споразумение и програма, които изпълняваме\", коментира Цветанов изказването на Волен Сидеров, че Румяна Бъчварова саботира работата на правителството. Председателят на ПГ на ГЕРБ добави, че няма информация, че Цецка Цачева и Румяна Бъчварова са гласени за посланици.  \"Вчера чух от самата г-жа Цачева, че няма такова нещо и никой не е разговарял с нея. Тя е прекрасен професионалист.   Цецка Цачева е добра кандидатура, но това не е обсъждано\", разкри Цветанов.  ", "date": "2018.09.19", "title": "Цветанов: Президентът слуша съветниците си и взима такава хард позиция на конфронтация (ВИДЕО) "}
{"url": "http://epicenter.bg/article/Anton-Kutev-kam-GERB--Zashto-ne-priehte-mladezhite-da-imat-bezplaten-dostap-do-kultura-/163869/2/0", "text": "„ . С него се предвиждаше механизъм, по който младежите да имат безплатен достъп до културата, както е в Италия и Малта. Законопроектът на червените обаче бе отхвърлен на първо четене. Антон Кутев изтъкна, че парите, които е трябвало да бъдат отделени за това са наистина нужни. И добави, че не разбира защо не е станало това.   Картата важи за циркови и музикални спектакли, както и за концерти, музеи, художествени галерии, театри, филмови прожекции, покупка на книги.    От Министерство на културата не подкрепят предложението с мотив, че не е направен анализ на очакваните резултати.", "date": "2018.09.19", "title": "Антон Кутев към ГЕРБ: Защо не приехте младежите да имат безплатен достъп до култура?!"}
{"url": "http://epicenter.bg/article/Borisov--Oligarsite--koito-ne-iskat-da-im-konfiskuvame-rolsroysite--da-spazvat-zakonite-/163874/2/0", "text": " В това бе категоричен премиерът Бойко Борисов, който бе на представянето на резултатите за 2-рото тримесечие на 2018 г. за тенденциите и нивата на незаконната търговия с цигари и проучването на пазарните опаковки. \"Мога да ви уверя, че с главния прокурор ще проявим все такава политическа воля. Действително това не им харесва на олигарсите. Виждате веднага се разбушуваха и почнаха да правят проблеми, защото когато се конфискуват майбах и ролс-ройс-и това е болезнено, но в същото време тези пари могат да отидат за образование, здравеопазване, за нашите програми. Така че всеки да спазва закона\", бе категоричен премиерът Бойко Борисов.   Пред медиите Борисов изтъкна усилията, полагани в борбата с контрабандата на цигари.   \"  В последните разбити работници стоят по две седмици без да излизат – там живеят, там се хранят, там спортуват, а след това се качват на един бус и се карат за Украйна или Молдова, а други хора ги разпространяват\", обясни схемата на действие на незаконното производство на цигари премиерът Борисов. Премиерът посочи, че всички тези фабрики нанасят щета на бюджета. Той увери, че по същия начин се работи по контрабандата на алкохол, горива, месо и захарни изделия. „И сами ще разберете, защото виждате прокуратурата и службите работят много тихо, много внимателно, без никаква публичност или шум”, каза той. Борисов допълни, че много професионално се събрат доказателствата и добави, че от самото началото прокурорът е вътре в разследването.  Бяхме поели ангажимент да ги свалим под 5% и сега с тези 4 фабрики е ясно защото е така, обясни той. „  По същия начин – се работи за алкохола, месата и захарните изделия.   заяви Борисов.  По покана на премиера Борисов на форума бе и главният прокурор на Бавария Рейнард Рьотле, който също поздрави българските си колеги за постигнатите успехи.  „ “, заяви Рейнард Рьотле.  \"Не им харесва на олигарсите да им конфискуваме ролсройсите, но това е положението. Всеки да спазва закона!\", добави той.   Благодаря на Вальо Радев за времето, в което беше министър, за волята, усилията, които направи. В политиката има и такива моменти, когато се поема политическа отговорност, каза още Борисов.  „ . Мога да ви уверя, че с главния прокурор ще проявим все такава политическа воля. Действително това не им харесва на олигарсите. Виждате веднага се разбушуваха и почнаха да правят проблеми, защото когато се конфискуват „Майбах“ и „Ролс-Ройс“-и това е болезнено, но в същото време тези пари могат да отидат за образование, здравеопазване, за нашите програми. Така че всеки да спазва закона“, коментира премиерът.  „  Това са двете теми, които интересуват Европа“, каза още Бойко Борисов.  ", "date": "2018.09.19", "title": "Борисов: Олигарсите, които не искат да им конфискуваме ролсройсите, да спазват законите!"}
{"url": "http://epicenter.bg/article/BSP-poiska-srokat-za-obezshtetyavaneto-na-trakiyskite-bezhantsi-da-bade-neogranichen-/163877/2/0", "text": "„Внесохме предложения да изменения на Закона за собствеността и ползването на земеделските земи, свързани с обезщетенията на тракийските бежанци“. Това обяви народният представител от ПГ на „БСП за България“ доц. Георги Йорданов пред журналисти в парламента.   Той припомни, че това са наследниците на хората, които са подложени на нечовешки геноцид в годините между 1913 – 1920 г. и 1941-1944 г. „Толкова време, след като са изгонени от родните си места, те все още не са възмездени справедливо“, каза още Йорданов. Той припомни още, че през 1964 г. е сключено споразумение между Гърция и България, при което, нашата страна признава исканията на гръцката страна, калкулират се репарациите от Втората световна война, които страната ни плаща чрез имотите на българските бежанци.   „Тя заплаща част от тези имоти до 1986 г. и след това през 2007 г. Има много хора, които за съжаление, не са успели да подготвят документите си“, каза още той. Доц. Йорданов обясни, че в сегашните промени социалистите са предложили срокът за обезщетяване на наследниците на бежанците да бъде неограничен и всеки, който има доказателства, да може да предяви своите претенции, без да бъде ограничаван.", "date": "2018.09.19", "title": "БСП поиска срокът за обезщетяването на тракийските бежанци да бъде неограничен "}
{"url": "http://epicenter.bg/article/Borisov-shte-uchastva-v-neformalna-sreshta-na-pravitelstvenite-rakovoditeli-na-ES-v-Zaltsburg/163880/2/0", "text": "Министър-председателят Бойко Борисов ще участва в неформална среща на държавните и правителствени ръководители на Европейския съюз на 19 и 20 септември в Залцбург, Австрия, съобщиха от Правителствената информационна служба.   Премиерът Бойко Борисов ще присъства на неформална работна вечеря, давана от федералния канцлер на Австрия Себастиан Курц в чест на лидерите на държавите членки на ЕС. Основната тема на дискусиите ще бъде миграцията.    По време на работната вечеря лидерите ще обсъдят постигнатото по отношение на намаляването на броя на нелегалните мигранти и сътрудничеството с трети държави. Такъв ще бъде и фокусът на Срещата на върха в Австрия на 20 септември. Държавните и правителствени ръководители ще направят преглед и на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество.    Срещата ще приключи със заседание във формат ЕС - 27 за обсъждане на въпросите, свързани с Брекзит. Това заседание ще предостави възможност за разглеждане на състоянието на преговорите с Обединеното кралство и следващите стъпки.", "date": "2018.09.19", "title": "Борисов ще участва в неформална среща на правителствените ръководители на ЕС в Залцбург"}
{"url": "http://epicenter.bg/article/Anton-Kutev--S-ukaza-institutsiite-si-meriha-reytinga/163881/2/0", "text": "Президентът и правителството са си мерили ненужно силите и рейтинга от миналата седмица насам. Тази теза защити соцдепутатът Антон Кутев пред медиите в парламента по повод вече подписания указ днес от страна на Румен Радев - за освобождаването на главния секретар на МВР Младен Маринов.  \"Според мен имаше някакво съизмерване на рейтинги или на сила институционална, което беше ненужно, поне на мен така ми се струва, факт е, че всичко това приключи по този начин\", коментира Кутев.  \"Президентът работата му е да подписва укази, няма нищо странно в това, кога ще го подпише - е негов избор, в края на краищата. Така че, даже не виждам и разминаване\", добави той. БСП ще бъде в пленарната зала утре на гласуването на оставките и рокадите в кабинета. Всички депутати ще присъстват, съобщи още Кутев.  Това било едно от важните гласувания, заради които няма да обикалят страната, а ще са в пълен състав по местата си в залата, каза той. Днес също дошли, защото чакали след цяла година приемането на предложението им за въвеждането на културен чек за младите хора в размер на 200 лв., който обаче мнозинството отхвърлило по необясними за социалистите причини.    ", "date": "2018.09.19", "title": "Антон Кутев: С указа за Маринов институциите си мериха рейтинга"}
{"url": "http://epicenter.bg/article/Nad-50-organizatsii-prizovavat-Balgariya-da-ottegli-podpisa-si-ot-Istanbulskata-konventsiya-/163882/2/0", "text": "Над 50 граждански организации призоваха в отворено писмо премиера Борисов и депутатите България да изтегли подписа си под Истанбулската конвенция.   Те изпратиха писмо до управляващите, с което ги призовават да оттеглят подписа на България от Конвенцията на Съвета на Европа за предотвратяване и борба с насилието срещу жени и домашното насилие, известна още като Истанбулска конвенция. Освен до премиера, документът е адресиран до министрите на правосъдието, външните работи и образованието и до народните представители.   Подписалите възванието посочват два аргумента, свързани с вероятността страната ни да оттегли подписа си:       Според подписалите документа по този начин България ще направи крачка за въвеждането и включването на идеологията на пола, съдържаща се в Истанбулската конвенция и ще бъде подложена на надзор от страна на Съвета на Европа при нейното прилагане. Това противоречи на решение № 3/2018г. от 27.07.2018г. на Конституционния съд на България, според което въвеждането на пола като социална конструкция и полова идентичност, различна от биологичната са в разрез на Конституцията на страната ни, пишат още 50-те организации. В писмото до институциите се казва още, че България следва да оттегли подписа си, поради това че той изразява нейното намерение да се обвърже с договор, който Конституционният съд е обявил за противоконституционен и несъответстващ на най-висшия закон в държавата - Конституцията.  България подписа Истанбулската конвенция на 21 април 2016 г. Подобно подписване, съгласно международното публично право и по-конкретно Виенската конвенция за правото на договорите, се прави в израз на намерение за ратифициране на задълженията на подписания договор. В Отвореното писмо до представители на изпълнителната власт - вносителите апелират за предприемане необходимите действия България да оттегли подписа си без по-нататъшно забавяне.  Гражданските организации призовават управляващите да не подкрепят присъединяването на Европейския съюз към Истанбулската конвенция в Съвета на Европа.  В заключение авторите на писмото напомнят за необходимостта от поемане на политическа отговорност, относно съблюдаване решението на Конституционния съд и настояват да не се предлагат законодателни промени, които пряко или косвено въвеждат джендър идеологията.  Писмото е подкрепено и от над 1580 граждани на платформата за петиции civilactionbg.com.    ", "date": "2018.09.19", "title": "50 организации зоват Борисов и парламента: България да оттегли подписа си от Истанбулската конвенция"}
{"url": "http://epicenter.bg/article/Kiska-kam-Yotova--Balgariya-mozhe-da-razchita-na-podkrepata-na-Slovakiya-za-Shengen-i-evrozonata/163883/2/0", "text": "„В наше лице България има верен приятел и може да разчита на нашата подкрепа за Шенген и еврозоната.“ Това заяви президентът на Словашката република Андрей Киска на среща с вицепрезидента Илияна Йотова, която е на посещение в Братислава.   Киска поздрави страната ни за успешното председателство на Съвета на Европейския съюз. На срещата бе изразено общото мнение, че на страните от Западните Балкани трябва да им бъде предложена визия за реална евроинтеграция и заедно с държавите членки да работят за развитието на ЕС. Българският вицепрезидент изрази надежда следващите председатели на Съвета на ЕС да продължат започнатата от България политика към тези страни.   Предизвикателствата и бъдещето на ЕС бяха обсъдени на срещата. Основен проблем е миграцията. „Надявам се след европейските избори догодина да се появят силни лидери с идеи, които да работят за нова, преструктурирана политика за миграцията“, заяви Илияна Йотова.   „Популизмът набира все повече сила, тъй като предлага лесни отговори на трудните въпроси и разчита много на страха“, отбеляза Андрей Киска.   „Трябва да отстояваме позициите и интересите на Централна и Източна Европа в рамките на ЕС, защото не сме постигнали още така желаното равноправие и солидарност“, подчерта на свой ред вицепрезидентът. Като общи за България и Словашката република бяха определени проблемите с демографията и липсата на работна ръка.", "date": "2018.09.19", "title": "Киска към Йотова: България може да разчита на подкрепата на Словакия за Шенген и еврозоната"}
{"url": "http://epicenter.bg/article/Neno-Dimov-za-sanktsiite-sreshtu-Ungariya--V-Evropa-veche-ima-yasno-vidim-konservativno-liberalen-razlom/163884/2/0", "text": "Страните от Централна и Източна Европа имаме сходни проблеми и всеки от нас поотделно е сходна мишена, но заедно бихме могли да отстояваме интересите си. Това каза министърът на околната среда и водите Нено Димов на брифинг в Министерски съвет във връзка с решението на правителството да бъде изготвена позиция против санкциите срещу Унгария, предаде Агенция „Фокус“.  „Това може би е ярка проява на нещо, за което говорим вече от 2014 година – в Европа вече има съвсем ясно видим консервативно-либерален разлом и това вероятно е стартът на кампанията в новата координатна система, която се задава. При всички положения това е много ясно изразено ценностно ниво, което малко има общо с дълбоките базови ценности на Европа, която не трябва да забравяме, че вече 2000 години е християнска и основните ценности на ЕС се надграждат над християнските“, коментира министър Димов.  Той припомни, че веднага след като Полша започна процедура срещу така наречената директива срещу големите горивни инсталации и промените, които бяха направени, България беше първата страна, която я подкрепи и се присъедини към съдебния процес.  „С Унгария имаме съвместни инициативи, с Румъния имаме съвместни инициативи. Това е начинът ние да отстояваме интересите си в рамките на голямото европейско семейство“, допълни министър Димов  Вицепремиерът Красимир Каракачанов допълни от своя страна, че точното определение на това, което се случва с Унгария и опитите подобни решения да бъдат наложени спрямо Полша е репресивна мярка.  „Въвеждаме репресивна мярка срещу една държава, която групи от либерални политици обвиняват, че се управлявала авторитарно. 70% от населението гласува за Орбан. Инвестициите в Унгария са най-високите в Европа. Това илюстрира неверността на подобни твърдения“, коментира Каракачанов.  „Днес е Унгария, утре това се готви за Полша, един ден може да е България. Държавите в Централна и Източна Европа трябва да бъдат солидарни – да се подпомагат, тъй като имат общи проблеми“, заяви той, като припомни, че Унгария е първата страна, която категорично е изразила несъгласи с политиката по отношение на нелегалните мигранти. „Аз не изключвам този опит за наказание срещу Унгария да е следствие на тази твърда политика“, каза още вицепремиерът. ", "date": "2018.09.19", "title": "Нено Димов за санкциите срещу Унгария: В Европа вече има ясно видим консервативно-либерален разлом"}
{"url": "http://epicenter.bg/article/Za-parvi-pat-Pleven-posreshta--Stara-hartiya-za-nova-kniga-/163885/2/0", "text": "Благотворителната кампания „Стара хартия за нова книга“ дебютира в Плевен. Събитието ще се състои на 24 септември 2018 г. между 10,00 и 14,00 часа на площад „Възраждане“ пред сградата на Общината.    Регламентът на кампанията гласи, че всяко дете, което с помощта на възрастен предаде 5 кг хартия за рециклиране, ще получи нова книжка по избор. А всички, които донесат допълнителни 5 кг, ще бъдат възнаградени с новото издание „Грийн тийн“, публикувано специално за благотворителната кауза. Организатори на събитието са „ЕКОПАК България“, Книжен център „Гринуич“ и Община Плевен.   Традиционно кампанията има литературен символ, вдъхновен от популярно детско заглавие. Тази година малчуганите ще влязат „дрешника“ на приказния свят на Нарния, където ги очакват нови предизвикателства и награди. Книгите от поредицата „Хрониките на Нарния“ на Клайв С. Луис са осигурени за празника от издателство „Труд“, основен партньор на инициативата. А дори повече награди малките екоактивист могат да спечелят в специална викторина, която ще провери колко знаят за опазването на природата и разделното събиране на отпадъците.   Всички участници в събитието ще се насладят на спектакъла „Цирк“ от „Театъра на приказките – София“. Постановката е носител на награда, връчвана от посланика на Холандия в България, и е представяна пред международно жури на престижни фестивали за куклено изкуство в Италия, Швейцария, Холандия, Португалия, Франция, Испания и др.   В празничната програма ще се включат хорова формация „Звъника“, вокална група „Арлекино“, детски фолклорен танцов ансамбъл „Нашенчета“, клуб по спортни танци „Дъга“, модерен балет „Венда“.  След Плевен последната спирка на кампанията ще бъде в Пловдив на 29 септември.", "date": "2018.09.19", "title": "За първи път Плевен посреща „Стара хартия за нова книга“"}
{"url": "http://epicenter.bg/article/Vizhte-resheniyata-na-pravitelstvoto-ot-dnes/163886/2/0", "text": "  Правителството одобри Списък на продуктите, свързани с отбраната и Списък на изделията и технологиите с двойна употреба, които подлежат на контрол при внос.   С приетото Постановление страната ни ще изпълни поетите ангажименти по линия на Европейския съюз и международните режими за експортен контрол и неразпространение на оръжията за масово унищожение.   Проектът на Списък на продуктите, свързани с отбраната е идентичен с публикувания през 2018 г. актуализиран Общ Списък на оръжията на Европейския съюз. Актуализираният списък на ЕС служи за основа при приемането на националните списъци на контролираното военно оборудване и технологии на държавите-членки.   По отношение на вноса на изделия и технологии с двойна употреба, всяка държава-членка на ЕС може да въведе мерки по контрола на национално ниво. Законът за експортния контрол на продукти, свързани с отбраната, и на изделия и технологии с двойна употреба въвежда регистрационен режим по отношение на вноса на т. нар. „чувствителни“ изделия и технологии с двойна употреба.   В Списъка на изделията и технологиите, които подлежат на контрол при внос са отразени и приетите промени в съответните списъци на международните режими за експортен контрол.     Правителството прие изменения и допълнения в своето Постановление № 136/2015 г. за създаване на Национален съвет по антикорупционни политики. Съгласно промените, членовете на Гражданския съвет към  Н ационалния съвет се увеличават от 9 на 11, като се предвижда освен представители на неправителствени организации, в него да могат да участват сдружения, представляващи малките и средните предприятия и представители на работодателските организации. Създават се и правила за извършване на ротациите на членовете на Гражданския съвет, като се постига прозрачност при провеждане на процедурата, равнопоставеност между членовете и кандидатите за членове и приемственост в състава и работата.   Разширява се и съставът на самия Национален съвет. Членове на Съвета ще бъдат и заместник-председателят на Комисията за противодействие на корупцията и за отнемане на незаконно придобитото имущество и заместник- председатели на Върховния касационен съд и на Върховния административен съд. Съветът ще провежда заседанията си на четири месеца, а извън този срок той ще може да бъде свикван от председателя по негова инициатива или по предложение на трима негови членове или на две трети от членовете на Гражданския съвет.     Министерски съвет освободи Ирена Георгиева от поста председател на Управителния съвет на Националния доверителен екофонд (НДЕФ) и избра на нейно място Пенка Моллова – Смоленова.   Професионалният опит на г-жа Моллова е свързан с консултиране в областта на околната среда и транспорта. Заемала е длъжността началник на кабинета на Министъра на транспорта, както и парламентарен секретар на Министерство на транспорта, информационните технологии и съобщенията. Г-жа Моллова е в процедура по стартиране на докторантура на тема „Икономика на зеления транспорт“ към Висшето транспортно училище „Тодор Каблешков“. В Софийски университет „Св. Климент Охридски“ е защитила научна степен „доктор на философските науки”. Има специализации в Университета на Монреал, Канада ,  на тема „Информационни технологии и мрежовата самоорганизация“ и Католическия университет на Америка, Вашингтон на тема „Динамика на социалната промяна и мрежови структури на информационното общество“.   Националният доверителен екофонд (НДЕФ) е юридическо лице, създадено през 1995 г. по силата на суапово споразумение „Дълг срещу околна среда“ между Правителството на Конфедерация Швейцария и Правителството на Република България. Структурните органи на фонда са Управителен съвет, Консултативен съвет и Изпълнително бюро.     Правителството отпусна допълнителни средства в размер на 35 256 000 лева по бюджета на Министерството на регионалното развитие и благоустройството за 2018 г. за изграждането на 9,3-километровата отсечка от АМ „Хемус“ в участъка между гр. Ябланица и с. Боаза. Средствата ще бъдат разходвани за разплащане на извършени строително-монтажни работи и консултантски услуги.   Изграждането на АМ „Хемус“ е приоритет в програмата на правителството на Република България и има стратегическа цел за ускоряване процеса на икономическо и социално развитие на регионално ниво. Завършването на участъка ще допринесе за подобряване безопасността на пътуващите, намаляване вероятността от възникване на пътнотранспортни произшествия, за достигане на оптимална скорост на движение и осигуряване комфорт при пътуването и ще спомогне за развитието на регионите от Северозападния район на страната.     Правителството одобри изплащането на 3500 евро и 1550 лв. обезщетение след споразумение по жалба пред Европейския съд по правата на човека. Разглежданото пред ЕСПЧ дело касае повдигнати оплаквания за нарушение на правото на свобода на изразяване на мнението по чл. 10 от Конвенцията за защита правата на човека и основните свободи на Съвета на Европа. Жалбоподателят е журналист, осъден за клевета от бившия директор на дружество „Пазари Изток“ ЕАД, изцяло притежавано от Софийска община.   Вземайки предвид практиката на ЕСПЧ по подобни случаи, българското правителство сключи приятелско споразумение с Янко Долапчиев, на основание чл. 39 от Конвенцията, като прие да заплати на жалбоподателя предложената от Съда сума от 3500 евро и 1550 лв. за претърпени вреди и направени разходи и разноски и с това да сложи край на делото.     Правителството прие решение, с което се учредява  безсрочно право на строеж върху поземлен имот в горска територия - публична държавна собственост, в землището на с. Згориград, община Враца. Имотът, с площ 399 кв. м, се намира в района на дейност на Териториално поделение „Държавно горско стопанство Враца“ към ДП „Северозападно държавно предприятие“ - Враца. Той ще бъде използван за изграждане на стълб за телекомуникационно оборудване и съоръжения на техническата инфраструктура към него на обект: „Базова станция № 5579“. „Теленор България“ ЕАД ще заплати по сметката на ДП „Северозападно държавно предприятие“ - Враца цена за учредяване безсрочно право на строеж в размер на 4 476,80 лева. По сметка на Изпълнителна агенция по горите ще бъдат заплатени режийни разноски на стойност 89,54 лева. По сметката на община Шумен ще бъде заплатен данък за придобиване на ограничено вещно право в размер, определен от общинския съвет.   С друго решение  правителството възложи на Агенция „Митници“ да сключи договор за придобиване на имот в полза на държавата, представляващ едноетажна сграда (82 кв. м), намираща се на територията на ГКПП „Калотина“. Закупуването на имота е във връзка с бъдещата реконструкция на граничния пункт и изграждане на ново трасе, с което ще бъде повишена пропускателната способност на ГКПП „Калотина“ и ще се осигурят необходимите условия за изпълнение на функциите и задачите на митническата администрация, свързани с контрол на стоки и товари. Съществуващата постройка е частна собственост и е изградена по силата на заповед на кмета на община Драгоман за отстъпено право на строеж върху държавна земя от началото на 90-те години на 20 век.   Функционирала е като бюро за туристическо обслужване, а към момента сградата не се използва и не се поддържа. Придобиването й се възлага на Агенция „Митници“ съгласно Закона за държавната собственост, според който Агенцията управлява имотите в рамките на граничните контролно-пропускателни пунктове, които са държавна собственост и не са предоставени на други ведомства. Имотът ще бъде закупен на цена, не по-висока от неговата пазарна стойност - 38 500 лева. Сумата ще е за сметка на бюджета на Агенция „Митници“, на която се възлага и управлението на сградата, включително ангажимента за премахването й в резултат на планираните инвестиционни намерения.     Министерският съвет прие решение за назначаване на г-жа Бинка Кирилова Гоцева - български гражданин, за почетен (нещатен) консул на Република България в Доминиканската република със седалище в гр. Пунта Кана.   Бинка Гоцева има собствен бизнес в Доминиканската република. Съдружник е в „Амбос Травъл“ ООД, туристическа агенция, посрещаща и обслужваща предимно български туристи в Пунта Кана.   Назначаването на почетен консул на България в Доминиканската република се очаква да допринесе за насърчаване на двустранните отношения в различни сфери от взаимен интерес и за разширяване на мрежата от почетни консулски длъжностни лица в чужбина.     Министерският съвет одобри междуправителственото Споразумение с Кабинета на министрите на Украйна за сътрудничество при бедствия и предлага на Народното събрание да го ратифицира.   Споразумението, подписано на 30 юни 2016 г., определя общата рамка за сътрудничество в областта на превенцията, готовността и реагирането при бедствия, както и условията и реда за оказване на доброволна помощ между България и Украйна в случай на бедствие на територията на някоя от тях.   В документа са регламентирани: формите на сътрудничество, реда за предоставяне на помощ при бедствие, процедурите по пресичане на границата и правилата за престой на спасителните екипи и/или експертите, процедурите по преминаване на границата на оборудване и средства за подпомагане, използването на въздухоплавателни средства, координацията и управлението на операции за помощ при бедствия, осигуряването на комуникации и др.   Компетентен органи по прилагане на Споразумението за България е Министерството на вътрешните работи, а за Украйна - Държавната служба за извънредните ситуации. Разходите, свързани с изпълнението на Споразумението ще се осигуряват от одобрения бюджет на Министерството на вътрешните работи за съответната година.     Правителството одобри проект на Меморандум за разбирателство между Министерство на отбраната на Република България и Върховното Главно Командване на Обединените Въоръжени сили в Европа /SHAPE/ относно Мобилен КИС Модул (DCM) F от 2-ри Свързочен батальон на НАТО в Горна Малина, България.   През месец юни 2009 г. е взето решение от Военния комитет на НАТО, а впоследствие и от Северноатлантическия съвет (NAC), в Република България да бъде формиран Национален мобилен модул по КИС на НАТО (Deployable Communication Module - DCM-F).   Модулът е част от командната структура на НАТО и е включен в състава на 2 свързочен батальон (2NSB) от Групата на НАТО по КИС, който е дислоциран в Грацанезе, Италия. Мисията на DCM е да осъществява комуникационно-информационна поддръжка на щабове на НАТО при участието им в мисии, операции, кризи и учения.   Мобилният комуникационно-информационен модул (DCM F) принадлежи към командната структура на НАТО, което му позволява да се ползва от общото финансиране /common funding/ на Алианса. България е страна-домакин на този модул, като има задължение да го осигурява както по отношение на личен състав, така и логистично. Комуникационно- информационното оборудване необходимо за функциониране на формированието се предоставя по линия на общото финансиране на НАТО.     Правителството одобри проект на Програма за сътрудничество в областта на образованието и науката между Министерството на образованието и науката на България и Министерството на човешките ресурси на Унгария за периода 2018-2020 г.   Ще бъде насърчавано прякото сътрудничество между средните и висшите училища. Подкрепят се двустранните контакти, обменът на лектори и гост преподаватели във висшите училища, занимаващи се с обучение по езика и културата на другата страна. Страните приемат ежегодно на реципрочна основа студенти, докторанти, изследователи и преподаватели. В проекта на Програмата са посочени конкретните квоти на обмен на студенти, докторанти, специализанти, преподаватели, както и изучаването на български и унгарски език и култура, включително чрез дейността на лекторите в двете страни и провеждането на летни училища по език, литература и култура.   Българската страна подкрепя участието на Българското републиканско самоуправление, както и действащите с неговата поддръжка Българско училище за роден език и Българската двуезична малцинствена детска градина в национални програми за подпомагане на българските общности зад граница за изучаване на български език.   Сътрудничество в областта на науката се изразява по-конкретно във финансиране, според възможностите на двете страни, на съвместни научноизследователски проекти, обмен на учени и експерти, които да бъдат включени в изпълнението на такива проекти. То включва и обмен на опит и публикации в областта на науката и технологиите, насърчаване на съвместното участие на партниращи си научни институти и университети от двете страни в проекти по Европейската рамкова програма за изследвания и иновации „Хоризонт 2020“. Страните подкрепят прякото сътрудничество и участието в двустранни и многостранни научни, технологични, изследователски и развойни програми и проекти, като например програма EUREKA .     Правителството одобри проект на Закон за допълнение на Закона за приватизация и следприватизационен контрол.   Законопроектът предвижда промяна в списъка на търговските дружествас повече от 50 на сто държавно участие в капитала или обособени части от тях. Министерство на земеделието, храните и горите иска спирането на процедура по приватизация на търговското дружество - „Сортови семена – Елит“ ЕАД. По този начин държавата ще може чрез дружеството да провежда собствена политика в семепроизводството, особено по отношение на структурообразуващи култури - зърнени, житни, технически и др. Освен че имат стратегическо значение за всяка една икономика и формират основния дял от износа на земеделска продукция в България, тази група култури изисква голям обем посевен материал както и адаптиране на сортовете към местните почвено-климатични и агрономически условия.   Наличието на работеща държавна структура за семепроизводството като „Сортови семена – Елит“ ЕАД, гр. София ще бъде фактор, гарантиращ по-голяма устойчивост и стабилност на земеделското производство в страната и ще запази способността за намеса в производството и пазара на семена при необходимост, например за регулация на цените.     Правителството прие Наредба за организацията и реда за извършване на проверката на декларациите и за установяване на конфликт на интереси на лицата, посочени в § 2, ал. 1 от Допълнителните разпоредби на Закона за противодействие на корупцията и отнемане на незаконно придобитото имущество - служителите в администрацията и органите на изпълнителната власт, служителите в местната администрация, служителите в администрацията на органите, създадени със закон, представителите на държавата или на общините в органите на управление или контрол на търговски дружества с държавно или общинско участие в капитала или на юридически лица с нестопанска цел, които не попадат в обхвата на Закона за противодействие на корупцията и отнемане на незаконно придобитото имущество; управителите и членовете на органите на управление или контрол на общински или държавни предприятия и ръководителите на техните териториални поделения, както и други юридически лица, които са бюджетни организации; членовете на политическите кабинети, които също не попадат в обхвата на закона; кметове на кметства, кметски наместници и секретарите на общините; нотариусите и съдиите по вписванията, държавните и частните съдебни изпълнители.   Проверката на декларациите за имущество и интереси по отношение на посочените категории лица ще  се  извършва при подаден срещу тези лица сигнал за корупционно нарушение или конфликт на интереси или когато се открият данни за такова нарушение при образувано дисциплинарно производство или в хода на друга проверка. Тези декларации ще се проверяват и в случаите, при които органът по избора или назначаването е определил конкретни звена от съответната държавна или общинска администрация като такива, при които е налице завишен корупционен риск. Определянето на този риск ще става въз основа на методология за оценка на корупционния риск, която ще се приема от Комисията за противодействие на корупцията и отнемане на незаконно придобито имущество.   Предвидени са едномесечен срок и условия за проверка на декларациите за несъвместимост, като това ще става след подаването им, а в последствие при сигнал или откриване в последствие на данни за това. Проверката на декларациите ще се извършва от инспекторатите по Закона за администрацията, а в структурите, в които няма инспекторати - от комисии.   Органите пред които се подават декларациите, с изключение на службите за сигурност, ще водят публичен регистър на подадените декларации при спазване на изискванията на Закона за защита на личните данни и Регламент (ЕС) 2016/679. Достъп до декларациите, съответно информацията в тях в частта им, която не е публична, имат само лицата, на които съответният орган със заповед, съответно решение е възложил приемането, проверката, съхранението на декларациите, обработването на данните от тях и унищожаването на информационните носители, въвеждането и обработването на данни в регистъра, поддържането му и публикуването на информация в него. Фактите и данните, които са станали известни на тези лица във връзка с изпълнение на служебните им задължения по наредбата, не могат да бъдат разпространявани. При нарушение на тези правила ще може да бъде реализирана дисциплинарна отговорност по Закона за държавния служител, Кодекса на труда, административнонаказателна отговорност по Регламент (ЕС) 2016/679, Закона за защита на личните данни и др.   С наредбата се урежда и производството за установяване наличието или липсата на конфликт на интереси. Проверките ще се извършват от комисии, за да се гарантират в по-висока степен правата на служителя, срещу когото е образувано производството.   При осъществяване на правомощията и функциите по наредбата, органите и проверяващите следва да се ръководят от принципите на законност, прозрачност, независимост, обективност и безпристрастност, зачитане и гарантиране на правата и свободите на гражданите, пропорционалност на намесата в личния и семейния живот, защита на информацията и защита на лицата, подали сигнали.     Министерският съвет прие Наредба за задължителното застраховане на лицата, упражняващи медицинска професия.   С въвеждането на нормативния акт се изпълняват разпоредбите на чл. 189 от Закона за здравето, а именно - осигуряване на регламентиране начина за сключване на застраховки за причинени вреди, вследствие от виновно неизпълнение на професионалните задължения на лицата, които упражняват медицинска професия на територията на страната.   Единните критерии за задължителност на застраховката и определените минимални застрахователни лимити на отговорност са възможност за компенсиране на вреди, причинени на пациентите, вследствие от доказано виновно неизпълнение на професионалните задължения на лицата, упражняващи медицинска професия.   Застраховките ще се сключват от лечебните заведения. Лимитите на отговорност по различните специалности в системата на здравеопазването са разделени в два вида дейности и три рискови групи, в зависимост от специалността, по която лицето упражнява дейност.   Предвидено е сключване на застраховка с покритие над минимално установеното в Наредбата, като по този начин се счита, че условието за сключване на застраховка „Отговорност на лицата, които упражняват медицинска професия“, е изпълнено.     Правителството прие Списък на специалностите, за които в отделните администрации съществува недостиг на експерти и за които могат да се предоставят стипендии през 2019 г.   Така за втора поредна година продължава стипендиантската програма в държавната администрация, която е регламентирана в Закона за държавния служител. Основната цел е администрациите да привличат нужните им кадри още преди да са завършили образователно-квалификационната си степен, а веднага след това да могат да започнат работа по служебно правоотношение.   За избраните в списъка специалности повече от 18 месеца не са намерени подходящи кандидати чрез конкурс или по реда на чл. 81а от ЗДСл. През 2019 г. стипендиантски места ще обявят Агенцията за ядрено регулиране и Националният съвет по цени и реимбурсиране на лекарствени продукти в областите ядрена техника и енергетика, ядрена сигурност, ядрена физика и технологии, безопасност и разпространение на ядрени материали и компютърно и софтуерно инженерство.     Правителството одобри допълнителни средства в размер на 18 020 000 лева за 2018 г. за изпълнението на следните националните научни програми: „Информационни и комуникационни технологии за единен цифров пазар в науката, образованието и сигурността“ (ИКТ в науката, образованието и сигурността - ИКТвНОС), „Нисковъглеродна енергия за транспорта и бита“ (ЕПЛЮС), „Опазване на околната среда и намаляване на риска от неблагоприятни явления и природни бедствия“, „Здравословни храни за силна биоикономика и качество на живот“, „Културноисторическо наследство, национална памет и обществено развитие“ (КИННПОР), „Електронно здравеопазване в България“ (е-здраве), „Репродуктивните биотехнологии в животновъдството в България“ (РЕПРОБИОТЕХ), „Разработване на методология за въвеждане на NAT технология за диагностика на дарената кръв в трансфузионната система на Република България“, „Млади учени и постдокторанти“.   Чрез изпълнението на националните научни програми се цели преодоляване на фрагментацията в научноизследователската система, консолидиране на научноизследователския потенциал, споделено използване на изградена инфраструктура, концентрация на финансови ресурси за решаване на важни за обществото проблеми и избягване на двойното финансиране.   Необходимите средства за изпълнение на горепосочените програми в размер на 18 020 000 лв. за 2018 г. са за сметка на предвидените средства по централния бюджет за 2018 г. и ще бъдат предоставени по бюджета на Министерството на образованието и науката.     Правителството прие допълнение на Постановление № 130 на Министерски съвет от 5 юли 2018 г. за одобрение на допълнителни разходи/трансфери по бюджета на Министерството на земеделието, храните и горите.   С него обезщетение за пропуснати ползи ще получат собствениците на превантивно заклани домашни свине, които са регистрирани по Закона за ветеринарномедицинската дейност и се намират в 20-километровите зони около индустриалните свинекомплекси. Обезщетението е в размер на 70 лв. за заклано животно. За изчисление на средствата са използвани изкупни цени за килограм живо тегло и цена на концентриран фураж за изхранване на свине за угояване за месец август 2018 г.   Основание за клането е опасността от разпространение на болестта Африканска чума по свинете в големите индустриални ферми, около които в непосредствената близост има малки стопанства, които отглеждат свине за лични нужди. Целта на превантивната мярка е да се намали рискът от проникване и разпространение на заболяването в промишлените обекти. Така ще се запази индустриалното свиневъдство у нас, което определя облика на сектора и ще се ограничи рискът от евентуални големи икономически загуби.     Правителството прие позицията на България за неформалното заседание на Съвета на ЕС по земеделие и рибарство, което ще се проведе в периода 23-25 септември във Виена, Австрия.    Предвидената за обсъждане тема е „Общата селскостопанска политика (ОСП) след 2020 г. - определяне на бъдещето на жизненоважните селски райони и качественото производство на храни в Европейския съюз“. От министрите на земеделието на ЕС се очаква да изразят становище за необходимостта от приоритизиране на инструментите на ОСП за запазване на селскостопанското производство в целия съюз. Ще се дискутират и възможностите на ОСП за подкрепа на усилията на фермерите за производство на висококачествена храна по устойчив и конкурентен начин.     Министерството на младежта и спорта ще има свой представител в Постоянното представителство на България към Европейския съюз в Брюксел, след като правителството измени свое Решение № 603/2008г. и увеличи състава на Постоянното представителство с една щатна бройка за дипломатически служител.   До миналата година Министерството на младежта и спорта не е разполагало със свой представител в Постоянното представителство, но Председателството на Съвета на ЕС предостави тази възможност. Представител на ведомството в Брюксел е от съществено значение с оглед на възможностите за постоянен контакт с Европейската комисия, Европейския парламент, участието в заседанията на подготвителните органи на Съвета на ЕС в секторите младеж и спорт, както и постоянните контакти с колеги от другите държави-членки на ЕС.     Министерският съвет одобри проект на Споразумение за изменение на Споразумението между правителството на Република България и правителството на Съединените американски щати за икономическа, техническа и съответна друга помощ и упълномощи министъра на финансите да проведе преговори от името на България. Правителството възложи също така на министъра на външните работи да сключи Споразумението за изменение от името на България чрез размяна на ноти, при условие на последваща ратификация.   Със Споразумението за изменение се предвижда изрично, че данъците, и по-специално данъкът върху добавената стойност, начислени върху стоки или услуги, закупени във връзка с програми за предоставяне на помощ, финансирани от правителството на САЩ, ще се заплащат от българските бенефициенти или от Република България. Допълнително се уговаря, че тяхното възстановяване ще става чрез Единната процедура за осигуряване на средства за заплащане на данък върху добавената стойност и/или митни сборове на бенефициенти по проекти, финансирани по Споразумението със САЩ за икономическа, техническа и съответна друга помощ от 11.09.2015 г.   Изменението на споразумението е необходимо за приключване от страна на Европейската комисия на процедура по нарушение на правото на ЕС и за предотвратяване на завеждането на дело пред Съда на ЕС.", "date": "2018.09.19", "title": "Вижте решенията на правителството от днес"}
{"url": "http://epicenter.bg/article/Voenni-lekari-s-otkrit-urok-v-Svetovniya-den-na-mira/163888/2/0", "text": "Военномедицинска академия се включи за поредна година в тържественото честване на Световния ден на мира, организирано от БЧК в „Южния парк”. Отбелязването му съвпадна и с Европейския ден без загинали на пътя – кампания на ГД „Национална полиция”, чийто партньор отново е ВМА.   Тазгодишната кампания \"Заедно за мира\" събра на място представители на различни институции, които осигуряват мира в нашето ежедневие – военни и цивилни лекари, полицаи, пожарникари, планински спасители и други.   Спортно-развлекателният празник се превърна в открит урок, по време на който десетки деца от детски градини и училища в столицата имаха възможност да се запознаят с работата на българските военни лекари.   Капитан доктор Цветан Станимиров и главен експерт Ася Дишкова от Военномедицинския отряд за бързо реагиране към ВМА обясниха на малчуганите каква е тяхната мисия, какви са изпитанията, с които трябва да се справят при масови бедствия.   Освен военната им униформа, особен интерес за децата предизвика и специализираната високопланинска линейка, която имаха възможност да разгледат. А след като се снимаха за спомен, някои от тях признаха, че мечтаят и те да станат лекари.   Международният ден на мира се утвърждава с резолюция на ООН през 1981 година с послание на ненасилие и спиране на огъня във всички точки на света. ", "date": "2018.09.19", "title": "Военни лекари с открит урок в Световния ден на мира"}
{"url": "http://epicenter.bg/article/Vladimir-Chukov--Rusiya-tryabva-da-reshi-s-kogo-e---sas-Siriya-ili-s-Izrael/163890/2/0", "text": "„Путин окончателно трябва да сложи точка с кого е Русия – дали със съюзника Сирия или с партньора Израел. Това е голямата дилема.“ Това каза в предаването „12+3“ по БНР арабистът проф. Владимир Чуков, който коментира казуса със сваления от Израел руски самолет.   На терен военните са със Сирия, посочва той. И обяснява така разминаването в позициите на президента на Русия и военното командване. Проф. Чуков обърна внимание, че според руските генерали израелската страна е предупредила руската една минута преди нападението. Една минута е твърде дълго време за 2018 г., коментира той. \"Очевидно има технически разминавания, критерии, параметри от двете страни, които не се припокриват\", заяви Чуков по повод огласените версии за времето за реакция след сигнала, с което е разполагал руският екипаж на самолета, за да се изтегли. Владимир Чуков анализира и тезата за съзнателна провокация със свалянето на самолета.  \"На чисто дипломатическо ниво нещата ще бъдат изяснени, така че да не приличат на случая със свалянето на руския самолет от турската страна\", прогнозира той. Арабистът смята, че от тук насетне Русия под сирийски и ирански натиск ще заздрави своето противовъздушно отстояване на израелските самолети.  ", "date": "2018.09.19", "title": "Владимир Чуков: Русия трябва да реши с кого е - със Сирия или с Израел"}
{"url": "http://epicenter.bg/article/Gen--Botsev--Nyama-da-badat-usvoeni-vsichki-sredstva--planirani-za-modernizatsiya-na-armiyata-/163891/2/0", "text": "Около 270 млн. лв., които бяха планирани за модернизирането на Сухопътните и Военноморските сили на армията, вероятно няма да бъдат усвоени тази година. Това се разбра от думите на началника на отбраната генерал Андрей Боцев пред програма \"Хоризонт\" на БНР. Той заяви, че Министерството на отбраната ще иска препланиране на 171 млн. лв. за модернизация на флота.  \"Ние имаме 90 дни срок, в който ще върви процедурата. Както и да го смятате, при пускане на запитванията, няма как тази година да се случи. Тази година евентуално, ако не може да се сключи договор, да изпратим до Министерство на финансите искане за разрешение средствата за 2018-та, които се препланират, за 2024-2025 г.\", обясни ген. Боцев.  Началникът на отбраната допусна, че препланиране ще се наложи и за проекта за модернизация на Сухопътните войски. За това тази година трябваше да бъдат дадени 100 милиона лева.  Генерал Андрей Боцев обясни, че не всички фирми са дали предложения по проекта за нови изтребители. Питания бяха изпратени до САЩ, Португалия, Израел, Италия, Германия, Франция и Швеция за нови и употребявани машини.  “Имаме уверението, че ще подадат оферта. За момента всички още не са подали“.  Само седмица и половина остава до крайния срок за предоставянето на оферти.  ", "date": "2018.09.19", "title": "Ген. Боцев: Няма да бъдат усвоени всички средства, планирани за модернизация на армията "}
{"url": "http://epicenter.bg/article/Rumen-Porozhanov/163844/2/0", "text": ". Цената не се калкулира така. Това заяви министърът на земеделието, храните и горите Румен Порожанов в сутрешния блок на Нова телевизия.    \"Разговарях с големите фирми да не се слага надценка, защото самите вериги са регулатор на крайната цената\", разкри той. \"Ако има надценка от доставчик тя ще е само за покриване на брак\", каза още Порожанов.   Т   \"Непрекъснато се опитваме да спираме незаконната сеч. Не мога да коментирам ареста на длъжностните лица от Държавно горско стопанство, защото всичко, което е знам е от прессъобщението от прокуратурата\", допълни министърът.    \"Оградата по границата е изключително надеждна, има огнища на чума по прасетата много близо от румънската граница\", завърши Румен Порожанов.    ", "date": "2018.09.19", "title": "Порожанов подкрепи идеята на БСП: 5% ДДС за хляба ще изкара сивия сектор на светло"}
{"url": "http://epicenter.bg/article/Predstavyat-magistarska-programa-za-kulturen-turizam-v-Mineralni-bani/163845/2/0", "text": "Преподавателят от Варненския Свободен Университет доц. д-р Иван Калагларски ще представи Магистърска програма „Управление на културния туризъм“ на Варненския свободен университет „Черноризец Храбър“ на 22-ри септември в Националния курорт Минерални бани. Срещата ще се проведе от 13 ч. в сградата на Общината.   Това е принципно нова образователна платформа, предназначена за мениджъри, които активно участват в управлението на туристическия бизнес, както и за всички, които се подготвят за тази динамично развиваща се индустрия.   През 2017 г. над 640 милиона хора са пътували като туристи. Тяхно основно предпочитание са културните забележителности в света и най-вече в Европа. През следващите няколко години техният брой ще надмине 800 милиона.   Защо през 2017 г. Република Хърватия е посетена от над 360 000 туристи от Република Корея, а в България са били по-малко от 10 000 техни сънародници? Защо през същата година Унгария е посетена от близо 150 000 японски туристи, а в нашата страна са дошли по-малко от 8 000?   Комуникационният мениджмънт в туризма е главната причина за успехите и за провалите. Изучаването и умелото прилагане в практиката на тази технология направи малко познати до скоро туристически дестинации силно привлекателни. Това е новото превъплъщение на Ел Дорадо в туристическия бизнес.   Магистърската програма „Управление на културния туризъм“ на ВСУ “Черноризец Храбър“ използва най-съвременните комуникационни канала: лекционен курс и практикуми; предоставяне на видеозаписи и видеопрезентации за най-добрите постижения в света; разработване и промотиране на туристически продукти, академични хепънинг и уъркшоп; фотосафари на културни туристически обекти и майсторски клас за изкуството на комуникацията.   Обучението е в три семестъра за 12 календарни месеца. Предвижда се и сертифициране на придобитите извън университета знания и умения. Тяхното приравняване към определен брой образователни кредити позволява обучението да продължи два семестъра. Студентите имат възможност да участват в европейски програми и да кандидатстват за стипендии. Завършилите придобиват образователно-квалификационна степен „магистър“ с професионална квалификация „магистър по управление на културния туризъм“.   Ръководители на магистърската програма са проф. Николай Овчаров и доц. д-р Георги Калагларски. В преподавателския състав участват доц. Румен Драганов, проф. Милко Петров, проф. Здравко Райков, проф. Христо Кафтанджиев и други изявени преподаватели и експерти от практиката.", "date": "2018.09.19", "title": "Представят магистърска програма за културен туризъм в Минерални бани"}
{"url": "http://epicenter.bg/article/Ovtsete-v-Bolyarovo-umreli-ot-preyazhdane/163847/2/0", "text": "Собствениците на овцете в Болярово твърдят, че 11-те животни, които са починали в рамките само на пет дни в тяхното стопанство, са умрели от преяждане, а не от чума. Припомняме, че това е същото стопанство, в което бяха открити положителни проби за чума преди два месеца, но ветеринарите не бяха допуснати, за да направят втори тест.   Според собственичката Ани Петрова една част от животните ѝ влезли под заграждението на мястото, където се съхранява жито, и така се стигнало до преяждането. „По частен ред със специалист патоанатом установихме, че това е причината за смъртта”, коментира Петрова.   По думите ѝ тя още на 14 септември е сигнализирала за първите три починали животни, но ветеринарите не ѝ помогнали.   Според Ани Петрова тя винаги е позволявала на властите да вземат втора проба за чума от овцете ѝ, но само при условие, че заповедта за евтаназията им, издадена след първите проби, бъде обявена за нищожна. „Изгубила съм всякакво доверие във ветеринарите. В момента, в който влязат уж за кръвни проби, не знам какво ще направят”, коментира Петрова.", "date": "2018.09.19", "title": "Овцете в Болярово умрели от преяждане"}
{"url": "http://epicenter.bg/article/Ivo-Hristov--Pravitelstvoto-vnese-neobhodimite-dokumenti-za-osvobozhdavaneto-na-Marinov/163849/2/0", "text": "\"   Това обяви във Фейсбук Иво Христов, началник на кабинета на президента Радев.      По този начин правителството стартира съгласувателната процедура за освобождаването на главния секретар на МВР Младен Маринов и вече няма пречки за издаване на президентския указ.   В документа МВР-шефът в оставка обяснява мотивите за искания от правителството указ за освобождаването на Младен Маринов от сегашния му пост. Съгласувателното писмо бе изпратено  вчера в 11,30 часа, обясниха пред медията ни правителствени източници.   „Изобщо не става въпрос за война между институциите, а за спазване на закона. Законът не се коментира, а се спазва. Изглежда за правителството е непосилна задачата да спазят закона и това не е първият случай“, заяви вчера президентът Радев, като подчерта, че досега не е подписал указа, защото правителството не е съгласувало процедурата, както изисквал законът.    отвърна Радев, попитан дали има обозрим срок, в който е решил да подпише указа.   .  ", "date": "2018.09.19", "title": "Иво Христов: Правителството внесе необходимите документи за освобождаването на Маринов"}
{"url": "http://epicenter.bg/article/Izbirat-nov-shef-na-Apelativnata-spetsializirana-prokuratura/163850/2/0", "text": "Прокурорската колегия на Висшия съдебен съвет ще избира нов шеф на Апелативната специализирана прокуратура. Кандидати за поста са настоящият градски прокурор на София Емилия Русинова и известният с критиките си към ръководството на прокуратурата следовател -  Бойко Атанасов, съобщава БНР.   Пътят към избора отвори изненадващата оставка на първия шеф на спецапелативната прокуратурата Даниела Попова. През март тя поиска да се оттегли - според официалната версия, по лични причини, а прокурорската колегия каза \"да\" с пълно мнозинство.  За временен шеф беше избран прокурор Николай Найденов, но той не е сред кандидатите за поста. За фаворит за него се сочи Емилия Русинова. Тя оглави Софийската градска прокуратурата преди две години, заменяйки предсрочно подалия оставка Христо Динев.   Бойко Атанасов говори открито за проблемите на прокуратурата. Негови са твърденията за наличието на шпицкоманда в прокуратурата, която под ръководството на Сотир Цацаров шантажира политици и магистрати с дела \"на трупчета\" срещу неизвестен извършител. Срещу него има и дисциплинарно производство, което прокурорската колегия на Висшия съдебен съвет образува по предложение на конкурента му в състезанието днес -  градският прокурор на София Емилия Русинова.    ", "date": "2018.09.19", "title": "Избират нов шеф на Апелативната специализирана прокуратура"}
{"url": "http://epicenter.bg/article/Solomon-Pasi--Prez-2016-g--zapochna-Tretata-svetovna-voyna---mezhdu-populistite-i-sistemnite/163851/2/0", "text": "„2016 г. е вододел на историческото време след Втората световна война. Тогава започна Третата световна война, тази между популистите и системните, между самоубийците и нормалните”, коментира Соломон Паси в студиото на „Тази сутрин” по bTV.   Според него тази „война” очертава един много интересен алианс – този на вечните лидери.   „Това са Владимир Путин, отскоро – Реджеп Ердоган, вечен лидер стана и Виктор Орбан. Това са лидери, които имат дадеността да останат почти пожизнено на поста си”, коментира Паси.   По повод предстоящия референдум в Македония за смяна на името на страната Паси коментира, че преговорите за евроинтеграция са като едно голямо наказание, но да не си в европейските структури е още по-голямо наказание.  ", "date": "2018.09.19", "title": "Соломон Паси: През 2016 г. започна Третата световна война – между популистите и системните"}
{"url": "http://epicenter.bg/article/Lozan-Panov-obiden--pokanili-go-v-parlamenta-po-telefona-/163852/2/0", "text": "В продължение на 2 години очаквам покана от Народното събрание. Миналата седмица получих обаждане по телефона ден преди заседанието. Отговорих писмено с надеждата, че ще бъда разбран правилно, че формата ни на общуване не е допустима. Това каза председателят на Върховния касационен съд Лозан Панов преди гласуването на докладите за дейността на съдилищата за 2016 и 2017 година, предаде репортер на Агенция „Фокус“.  „Вчера отново бях поканен на днешното заседание по телефона. Вероятно съм последният, който не е разбрал, че телефонните повиквания отдавна са заменили епистоларната форма на общуване между законодателната и съдебната власт“, заяви той.  „По-сенситивните приеха моето отсъствие миналата седмица като неуважение към парламента. Да, институциите трябва да се уважават и почитат, защото вдъхват живот на правото“, коментира Лозан Панов.  „По обясними причини нямам представа колко много се е скъсила дистанцията между властите в България. Макар и да не считам за приемливи новите форми на общуване дойдох, за да изпълня законовите си задължения да представя докладите на съдилищата“, каза още председателят на ВКС.   Не лишайвате българските граждани от достъп до правосъдие, накланяйки везната в едната посока, коментира Лозан Панов по повод промените в Административно-процесуалния кодекс, приети от парламента.  „Да не се връща колелото на историята обратно. При една млада демокрация трябва да има повече гаранции за опазване на гражданите от административен произвол“, коментира той. „Днес сте депутати, а утре като обикновени граждани ще трябва да живеете по правилата, които самите вие сте създали“, обяви Лозан Панов.  Парламентът ще гласува днес докладите за дейността на съдилищата през 2016 и 2017 година, които трябваше да бъдат гласувани миналата седмица, заедно с тези за дейността на Висшия съдебен съвет и на Прокуратурата. По предложение на ДПС гласуването беше отложено заради отсъствието на председателя на Висшия касационен съд Лозан Панов от пленарна зала. Депутатите отхвърлиха настояването им Панов да бъде задължен да присъства.  Докладите отчитат увеличение от 13.3% на разглежданите дела от районните съдилища между 2016 и 2017 година. Има ръст и при средната натовареност на районните съдилища в областните центрове.  ", "date": "2018.09.19", "title": "Лозан Панов обиден, поканили го в парламента по телефона "}
{"url": "http://epicenter.bg/article/Dokladchikat-za-Balgariya-v-Bundestaga--Prisaedinyavaneto-vi-kam-Shengen-sega-e-nerealistichno/163858/2/0", "text": "От германски политик, роден в западната част и дошъл за първи път в страната ни, не се очаква нищо друго освен обичайните клишета - че е много впечатлен от посещението си, но за Шенген и еврозоната не се ангажира. Николас Льобел се оказва различен. Най-младият член на външната комисия в Бундестага е докладчик за България в парламента на Федералната република. В края на визитата му у нас Льобел говори пред БНТ.  Може би защото 32-годишният член на външната комисия в Бундестага е част от новото поколение европейски политици. Но може би и защото този път българското ръководство е положило усилия, за да го убеди, че страната ни е нещо повече от клишетата, разговорът с него беше изненадващо откровен. От събота до днес Николас Льобел се беше срещнал с премиера, председателя на Народното събрание, с лидера на Парламентарната група на ГЕРБ - своя политически партньор, с представители на местните органи на властта, беше ходила до границата с Турция и беше видял страната ни отвъд жълтите павета.      Шенген вече се превърна в наша болка - от 2011 г. сме в чакалнята. Ясно е, че ние, българските граждани, чакаме по границите, по политически причини. Льобел е първият политик, с когото разговарям, който откровено признава, че най-подходящо е решението за присъединяването към Шенген да дойде след европейските избори.    Льобел е предпазлив да дава обещания. Ясно е, че докладът му, който може да се очаква, че ще бъде позитивен, ще трябва да се гласува в Бундестага. Това е важно за вдигането на бариерата пред страната ни. Но най-голямата опозиционна партия \"Алтернатива за Германия\" е против влизането ни и в Шенген и в еврозоната.  , категоричен е  По въпроса с желанието ни за присъединяване към еврозоната проблемът се усложнява. Отново причината не е рационална, а емоционална и е свързана със стереотипи. Всъщност именно предразсъдъците са много голямо препятствие, което страни, като нашата трябва да преодоляват.  , заявява той.   Льобел е убеден, че на тях трябва да се акцентира върху големите въпроси като сигурността, благоденствието, мира и свободата, а дребнотемието да остане в миналото. На кандидатурата на Манфред Вебер за водач на листата на европейската десница, германските консерватори гледат като на шанс за промяна, както на външната политика в своята страна, така и в европейски план. Наследниците на Хелмут Кол вярват, че решенията в Евросъюза трябва да се взимат заедно, но няма да се колебаят да носят отговорност и да поемат за водещата роля.", "date": "2018.09.19", "title": "Докладчикът за България в Бундестага: Имате право да бъдете пълноправен член на Шенген"}
{"url": "http://epicenter.bg/article/Borisov-obsadi-borbata-s-terorizma-i-koruptsiyata-s-glavniya-prokuror-na-Bavariya-/163859/2/0", "text": "Министър-председателят Бойко Борисов се срещна с главния прокурор на федерална провинция Бавария Рейнард Рьотле, който е на официално посещение в България по покана на главния прокурор Сотир Цацаров. Това съобщиха от правителствената информационна служба.  Във фокуса на разговорите, в които участва и главният прокурор Цацаров, бяха възможностите за задълбочаване на сътрудничеството в противодействието на организираната престъпност, корупцията и тероризма.  Премиерът Борисов запозна Рьотле и с усилията на страната ни в борбата с контрабандата, икономическите престъпления и организираните престъпни групи.  ", "date": "2018.09.19", "title": "Борисов обсъди борбата с тероризма и корупцията с главния прокурор на Бавария "}
{"url": "http://epicenter.bg/article/Zhelyo-Boychev--Izborite-sa-neizbezhnata-razvrazka--kolkoto-po-barzo-upravlyavashtite-sprat-agoniyata--tol/163860/2/0", "text": "Това каза за сутрешния блок „Добро утро, България“ на Радио „Фокус“ Жельо Бойчев, народен представител от „БСП за България“.   Според него паническите действия за разрешаване на всекидневните блокажи в правителството не могат да спасят управляващите.  уточни Бойчев.   „От самото формиране на кабинета сме свидетели на поредица от скандали, предизвикани от действията на правителството или отделни представители на управляващата коалицията.   Виждате, че нищо от необходимото за страната не се случва – няма дори опит за реформа в който и да е сектор или намек за решение на някой от тежките проблеми у нас. Единственото желание е оставане на власт колкото се може по-дълго време. Финалът на това правителство ще бъде доста жалък“, допълни народният представител от БСП за България. Народното събрание не просто не решава тежките кризи в страната и не отговаря на очакванията на българските граждани, а нещо повече – влошава обстановката у нас, коментира Жельо Бойчев.   БСП от своя страна предлага радикална алтернатива и има амбицията да реформира начина на управление и политиките на това правителство, така че да се справи с най-голямото предизвикателство – да получи доверието на гражданите. Според народния представител от левицата политическата картина не е резултатна и не удовлетворява електората, затова и изрази надежда през тази есен високата гражданска оценка да бъде дадена на тези, които дават работещи решения за страната.  ", "date": "2018.09.19", "title": "Жельо Бойчев: Изборите са неизбежни! Само те могат да спрат агонията на властта"}
{"url": "http://epicenter.bg/article/Kiril-Dobrev--BSP---Viziya-za-Balgariya--e-normalnostta--ot-koyato-vseki-ima-nuzhda/163862/2/0", "text": "„ . Алтернатива, написана от хората, която въвежда нормалност в обществено-политическия живот и е алтернатива на досегашната система на управление, не просто на отделни политики”.   Това каза по време на заседанието на ОблС на БСП във Велико Търново зам.-председателят на левицата Кирил Добрев, съобщиха от пресцентъра на НС на БСП. „ , допълни той.   Според заместник-председателя на БСП всеки един човек трябва да намери нещо за себе си в този документ и да участва в неговото разработване с предложения. „  допълни зам.-председателят на БСП. Кирил Добрев припомни, че финансовият министър на ГЕРБ Владислав Горанов и дори Иван Костов са заговорили за изчерпване на модела на плоския данък и въвеждане на прогресивна данъчна система - нещо, което БСП говори повече от година.   Според Добрев за първи път левицата успява да откликне на обществените очаквания. „Като човек, който е минал през всички нива на организационната работа, зная, че не документите печелят избори, но те са важна част от тази битка. Чрез тях обществото се запознава и ориентира - какви са идеите и каква политика ще предложи левицата при едно свое управление. Точно затова започваме да говорим за програма много преди избори, за да дадем време и възможност на хората да участват в нейното изготвяне и след това заедно да се борим за нейното изпълнение\", подчерта Кирил Добрев.   Той припомни, че \"Визия за България\" е продължение на редица стъпки, които БСП предприе в последната година - продължение на програмата на левицата от последните парламентарни избори, последвана от алтернативния бюджет, който беше предложен през октомври миналата година.   За два дни ще бъдат посетени всички общини в областта, както и в област Габрово, където ще бъдат представени основните приоритети на левицата.    ", "date": "2018.09.19", "title": "Кирил Добрев: ГЕРБ не искат да се говори за „Визия за България”, защото тя е алтернативата!"}
{"url": "http://epicenter.bg/article/Savetnitsite-na-BSP-iskat-izvanredna-sesiya-na-Obshtinskiya-savet-za-obshtestveniya-red-v-Kazanlak/163863/2/0", "text": "Да се проведе извънредно заседание на Общинския съвет за обществения ред в Казанлък, искат съветниците от левицата. “На сесията да бъдат изслушани кметът на община Казанлък, РУ на МВР – Казанлък, Районна прокуратура, Местната комисия за борба с противообществените прояви на малолетните и непълнолетните и Отдела „Закрила на детето”. Целта е да се направи анализ адекватна ли е и актуална ли е нормативната уредба, след което да се обсъдят и приемат актуални действия”, каза общинският съветник и председател на БСП-Казанлък Румяна Друмева.  Според БСП-съветниците трябва да се набележат спешно комплекс от мерки за превенцията, контрола и гарантиране сигурността и спокойствието на гражданите.   „Не можем да останем слепи и глухи, че проблеми няма”, подчертаха съветниците. Своевременните действия се предлагат във връзка със зачестилите инциденти с роми в Казанлък и масовия побой, който се случи в първия учебен ден на центъра на града.      ", "date": "2018.09.19", "title": "Заради ромското меле в Казанлък в първия учебен ден съветниците от БСП искат доклад от кмета!"}
{"url": "http://epicenter.bg/article/Tsvetanov--Da-govorim-za-problemite-v-sadebnata-sistema--a-ne-dali-Lozan-Panov-e-uvedomen-po-telefona/163864/2/0", "text": "Нека, когато се гледат доклади за съдебната система, да говорим по проблемите й, а не затова дали сте уведомен по телефона. Това каза председателят на ПГ на ГЕРБ Цветан Цветанов по повод изказването на председателя на ВКС Лозан Панов, предаде агенция „Фокус“.   „Всички институции трябва да работим за това да имаме взаимно уважение един към друг. Както ние ценим вашия труд, така вие да цените нашия“, обяви той. „Във всяка парламентарна комисия работят специалисти. Те не са дошли с новия парламент, тук са от десетилетия. Работят и дават всичко от себе си, за да бъде законодателството на необходимото високо ниво“, посочи Цветанов. „Казвам го чисто прагматично. Нито ние, нито вие имаме необходимост от подобен сблъсък- чисто институционално“, заяви председателят на ПГ на ГЕРБ.   „Изпитваме уважение към съдебната система. Силата на една демокрация, на Конституцията е постигнатият консенсус за разделението на властите“, каза още Цветан Цветанов.   Винаги, когато сме сезирани да участваме в работни комисии на ниво Министерство на правосъдието и правна комисия, сме се отзовавали, заяви председателят на Върховния касационен съд Лозан Панов.   „Все по-трудно мотивирам магистратите да участват в процеса. Много често поканите идват в последния момент“, обяви той. „Много често между първо и второ четене се правят промени, които променят същността на първоначалните“, заяви Панов.   „Колегите казват, че мнението им не се зачита“, коментира той. „Има много закони, където изключението за обратно действие, започва се превръща в правило“, каза още председателят на ВКС.   По повод изказаното от Лозан Панов, зам.-председателят на НС Емил Христов отговори - отнасяме се с уважение към институциите и спазваме законите.   По повод отношението на Лозан Панов и изказаното от него за качеството на законите в Народното събрание мисля, че това не е мястото, формата и начина. Това каза зам.-председателят на парламента Емил Христов по повод думите на председателя на Върховния касационен съд Лозан Панов, че е неприемливо депутатите да го канят на пленарно заседание по телефона.   „Ръководството на Народното събрание се отнася с уважение към всички институции. Спазва законите и собствения си правилник“, заяви той. „Стремим се институциите да бъдат поставени в равноправно положение“, посочи Емил Христов.   „Убеден съм, че ще чуете мнението на народните представители относно становището ви по повод приеманите закони“, се обърна той към председателя на ВКС Лозан Панов.  ", "date": "2018.09.19", "title": "Цветанов: Да говорим за проблемите в съдебната система, а не дали Лозан Панов е уведомен по телефона"}
{"url": "http://epicenter.bg/article/Yavor-Notev--Ochakvaniyata-sa-prez-tazi-sedmitsa-pravitelstvoto-da-zaraboti-v-palen-sastav/163870/2/0", "text": "Очакванията са през тази седмица правителството да заработи в пълен състав, т.е. на мястото на подалите оставки министри, да има назначени нови водачи на съответните ресорни министерства. Това каза заместник-председателят на Народното събрание Явор Нотев от „Обединени патриоти“ в интервю за БНР.   Нотев обясни, че Младен Маринов може да бъде назначен за министър на вътрешните работи и без подписан указ от президента Румен Радев за освобождаването му от поста на главен секретар на МВР:   „В конкретика дали следва да се изчака указът за освобождаване на Младен Маринов като главен секретар на МВР, следва да се обърнем към текстовете, които регламентират тази позиция в ръководството на министерството, и тогава ще забележим, че в съответния текст думата \"указ\" се среща само при назначаването на нов главен секретар. Когато говорим за хипотезите, при които той следва да бъде освободен, те се доближават много до хипотезите, които предвиждат същото да се случи с други лица на отговорни изборни длъжности, а именно – невъзможност да изпълнят функциите си, несъвместимост, настъпване на смърт. Тогава съответното събитие не се облича във формата на указ и това е разумът на закона, защото някаква особена необходимост от придаване на допълнителна тежест и церемониалност в този акт не е необходима. /…/ Въпросът трябваше да бъде решен между администрациите на Президентството и на Министерския съвет и да не занимава общественото мнение, за да измести основния въпрос – получават своите доверие и одобрение кандидатурите, които са предложени“.   Заместник-председателят на НС каза, че очаква оставките на транспортния министър Ивайло Московски и на министъра на регионалното развитие Николай Нанков да бъдат обсъдени и гласувани в пленарна зала, като уточни, че това не означава предизвестен изход: „Те могат да бъдат гласувани и отхвърлени от НС. Аз мисля, че прогнозата в тази посока е твърде рискова. Има аргументи за това народни представители да застанат на позиция, че оставката на министър Нанков не следва да бъде приета и да продължи да изпълнява функциите си. Аз този дебат го приемам като съдържателен и необходим“.", "date": "2018.09.19", "title": "Явор Нотев: Очакванията са през тази седмица правителството да заработи в пълен състав"}
{"url": "http://epicenter.bg/article/Deputatite-prieha-dokladite-za-deynostta-na-sadilishtata-za-2016-i-2017-godina/163872/2/0", "text": "Депутатите приеха докладите за дейността на съдилищата за 2016 и 2017 година, предаде агенция „Фокус“. Докладите отчитат увеличение от 13,3 % на разглежданите дела от районните съдилища между 2016 и 2017 година. За 2016 година броят на делата за разглеждане в съдебната система, без тези във ВКС, е 634 239, а за 2017 година- 682 130.   През 2016 година в районните съдилища към областните центрове 655 съдии са разгледали 359 745 дела. За 2017 година съдиите са 659, а делата 392 062. Има ръст и при средната натовареност на районните съдилища в областните центрове. Средната натовареност на районните съдилища в областните центрове през 2016 година е 52,9% дела на месец, а през 2017 година- 57.6%.   Докладите трябваше да бъдат гласувани миналата седмица, заедно с тези за дейността на Висшия съдебен съвет и на Прокуратурата. По предложение на ДПС обаче гласуването беше отложено заради отсъствието на председателя на Върховния касационен съд Лозан Панов от пленарна зала. Депутатите отхвърлиха настояването им Панов да бъде задължен да присъства. Днес председателят на ВКС Лозан Панов присъства на гласуването.", "date": "2018.09.19", "title": "Депутатите приеха докладите за дейността на съдилищата за 2016 и 2017 година"}
{"url": "http://epicenter.bg/article/Borisov--Mnogo-konspirativno-deystvat-proizvoditelite-na-nelegalni-tsigari/163873/2/0", "text": "Докарват работници от Молдова, от Украйна, за 2 седмици те не излизат - вътре им е оборудвано, там спят, спортуват. Работят много конспиративно и после ги връщат. Това заяви премиерът Бойко Борисов за схемата на действие във фабриките за нелегални цигари.   \"По същия начин действат за алкохола, горивата, месата\", добави той на пресконференция, предаде Канал 3.  На нея присъстваха  главният прокурор Сотир Цацаров и гостуващият по негова покана прокурор на Бавария Рейнард Рьотле, вътрешният министър в оставка Валентин Радев.   \"Главният секретар го няма, защото утре става министър\", уточни премиерът, когато представяше присъстващите на баварския гост.   „Направихме изключително успешни реализации в чужбина с Европол и партньорски служби. Там изпращаха български заготовки - тютюн, консумативи. В Испания направихме няколко реализации – огромни фабрики за милиони евра. От 2016 г. 16 фабрики в Европа са реализирани по международния обмен и двустранното сътрудничеството между службите. Повече от година и половина преследваме тези фабрики и не можем да стигнем до тях“, заяви Борисов   „След като произведат, ги връщат обратно. След това продукцията се реализира от други хора. По същия начин се работи за горивата, месата и захарните изделия. От самото начало прокурорът е вътре в разследването. Не ме учудва, че вече сме под 10%. Мисля, че в следващите месеци ще ги задържим. Когато парите са вътре в бюджета, дори и най-добрите анализатори и критици не могат да го отчетат. Това е директен удар срещу корупцията, защото тези пари десетилетия наред замърсяваха политическата среда“, подчерта премиерът. За първи път в България се анализира изключително ниско ниво на контрабандни цигари - 4,7%, показва проучване за количество контрабандни цигари за второто тримесечие на 2018 година.   Според данните, дори в градове, в които преди е имало високо ниво на разпространение на контрабандни цигари, днес се отчитат изключително ниски нива.   България има най-ниски нива на употреба на контрабандни цигари в сравнение с други страни от Европейския съюз", "date": "2018.09.19", "title": "Борисов: Много конспиративно действат производителите на нелегални цигари"}
{"url": "http://epicenter.bg/article/Prezidentat-Radev-vrachva-Orden--Stara-planina--I-stepen-na-poslanika-na-Polsha-u-nas-Kshishtof-Kraevski/163894/2/0", "text": "От 14.30 часа на 20 септември на „Дондуков“ 2 президентът Румен Радев ще удостои с Орден „Стара планина“ първа степен извънредния и пълномощен посланик на Република Полша в Република България Кшищоф Краевски за неговите заслуги за задълбочаването и развитието на българо-полските отношения. Това съобщиха от прессекретариата на държавния глава.   От 09.30 часа, на 20 септември, в Интер Експо Център в София президентът Румен Радев ще открие единадесетото годишно издание на форума „Кариера в България. Защо не?”.    Събитието се провежда под патронажа на президента.    ", "date": "2018.09.19", "title": "Президентът Радев връчва Орден „Стара планина“ I степен на посланика на Полша у нас Кшищоф Краевски"}
{"url": "http://epicenter.bg/article/Neshka-Robeva--Dokato-me-obicha--Iliana-Raeva-da-vlozhi-i-razum-/163895/2/0", "text": "  Робева, която до скоро подготвяше ансамбъла на Германия, но се отказа заради влошено здравословно състезание, изрази притеснение, че индивидуалните състезателки няма да могат да спечелят квота за олимпийските игри в Токио 2020 г.  \"  Там, където можем да помогнем, нека да го направим. Не ѝ казвам, че и аз я обичам. Само я питам докога? Обичта си е обич, но да пренебрегнем суетата. Аз съм дала своето и съм взела много повече от това, което мога да поема. Имам обичта на хората, признанието на различните правителства. Далеч съм от тази суета, но мога да дам, да правя композиции. Цял живот това съм правила! Не мога да ходя в чужбина да го правя, а в България да не ме използват\", каза Робева в студиото на \"Тази сутрин\" и добави:  \"  Тогава и Невяна Владинова, и Катрин Тасева се подготвяха с нас и със своята треньорка, която сега ги подготвя. Правихме това анонимно. Няма да отстъпим място на по-младите, а на тези, които ни победят в спорта, на тези, които докажат, че могат. Нямат млади и стари, а можещи и неможещи\"   Индивидуалните състезателки станаха втори в отборното класиране, но не успяха да спечелят отличие за съчетанията си с отделните уреди.  \"В началото мислех да не ходя, но моите момичета ме убедиха. Те дойдоха от цял свят и това силно ме приповдигна.  . Да говорим за представянето - ансамбълът ни беше изключителен! Съвсем ясно се виждаше. Грешки при такива трудни съчетания всички допуснаха, но това е един подготвен състав. Докато при индивидуалното нещата не стояха така. Мисля, че те  \", изрази притесненията си тя.  Иначе още веднъж Робева категорично заяви, че не се е отказвала от художествената гимнастика като цяло, а само от това да води ансамбъла на Германия заради здравословен проблем, а думите ѝ са грешно изтълкувани.  \"  В отбора на Германия отидох да помогна, за да се видят композициите, които бях направила. Имах договор до края на септември и в момента, в който се появи проблемът ми с очите, го прекъснах месец по-рано\", разясни тя.", "date": "2018.09.19", "title": "Нешка Робева: Докато ме обича, Илиана Раева да вложи и разум "}
{"url": "http://epicenter.bg/article/Hudozhnichkata-Svetla-Georgieva-nalaga-nova-kultura-v-prostranstvenite-resheniya/163923/10/0", "text": "Светла Георгиева е художник с индивидуални и колективни изложби в галерии и културни центрове в Майорка, Мадрид и Берлин. Талантливата българка решава да насочи част от своя творчески потенциал и в една различна сфера, която създава и развива заедно с Александър Скабрин – собственик на интериорно студио „Скабрин“.   Като ръководител на екип от художници в студиото, Светла изработва за интериорните и строителни проекти, ръчно изрисувани стенописи и декоративни мазилки налагайки по този начин нова култура в пространствените решения.   Като пионери във внасянето на артистичен полъх в дизайна, екипът на жудожничката и Александър Скабрин успешно демонстрират как изкуството в тази му форма може да бъде един дълго търсен елемент при проектирането на частно жилище, офис, обеществена сграда или заведение.   Заедно с колегите си от дизайнерския отдел, художниците се съобразяват с всеки детайл по конкретния проект и така заедно избират най-подходящото арт произведение, както и неговата точна локация в сградата или помещението.   За да бъде създадена перфектната ръчно изрисувана картина или ефектна декоративна мазилка понякога с доста внушителни размери, за реализацията на които са нужни специални помощни съоръжения, се взима под внимание почти всичко, започвайки от цялостната концепция за дизайна и тематиката на проекта, преобладаващите цветови гами, материалите и се стига до индивидуалните предпочитания на клиента.   Когато измислят красив стенопис или сложна мазилка, екипът на „Скабрин“ придава една индивидуалност на проекта, която се харесва не само на професионалнтие ценители, но и на всеки търсещ нестандартното и уникално в дома, работното място или там, където се забалява с приятели.   Интериорният дизайн сам по себе си е изкуство, но съчетан с релно творение на художник, се превръща в инстински шедьовър и нов път за развитие на всеки дръзнал да пробва да съчетае практичното и красивото с изкуството.   През 2017г. „Скабрин“ прави поредната успешна стъпка към развитието си като изгражда напълно самостоятелно бутиковия жилищен комплекс „HACIENDA Residence“, който се превръща в перлата на многогодишния труд и опит на студиото. В хитовият проект биват реализирани едни от най-внушителните картини, стенописи и декоративни мазилки, както интериорно, така и екстриорно, навсякъде в сградата. Художничката Светла Георгиева е родена в гр. Перник. През 1991г. започва да учи в Техникум по приложни изкуства в София, а една година след дипломирането си влиза в Националната художествена академия, специалност Текстил при проф. Димо Балев и проф. Анна Бояджиева. Сред преподавателите й се открояват проф. Греди Асса, който води заниятията по живопис и Димитър Грозданов по неконвенционално изкуство.   През 2000г. именно Грозданов включва художничката в група от студенти,  които участват в няколко изложби и пленери - \"Еко-арт\"-Русе и в галерия \"Иррида\"-София.  Веднага след завършване на висшето си образование Светла заминава за испанския остров Майорка. Там в продължение на 4 години рисува за богата местна фамилия, ценители на изобразителното изкуство. Художничката остава да живее и твори на острова цели 11 години. През това време участва в редица изложби, конкурси и арт хепънинги.    Реализирала е 4 самостоятелни изложби в галериите  „Can Gеner”и „Marimon” и в изложбените зали „Es cavellets“ и „Sa Nostra“. Светла е участвала и в десетки колективни изложби, по-значимите сред които Hybrid Art Madrid – Мадрид, музей „ Can Planes“ -  Майорка,  Център на културата „La Misericordia“ – Майорка, Галерия „La Girafe” – Берлин, Галерия „Verd Galeria“ -  Майорка, Галерия „Evento“ -  Майорка, Галерия „Adaya“ -  Майорка, изложбена зала „El Castillo“ – Рекена /Испания/ и изложбена зала „La Caixa“  - Форментера /Испания/.   През тези години Светла Георгиева не прекъсва връзката с българските си колеги, художниците Владимир Аврамов - преподавател по стенопис във Великотърновския университет и Деян Вълков, с които е рисувала в едно ателие. Тя споделя, че именно това е повлияло  значително на нейното творческо развитие. В края на 2012 г. се завръща окончателно в България и започва да работи съвместно с фирма \"Скабрин\". Стартира период на професионални изяви в сферата на стенописта, съчетана със сложни артистични декоративни мазилки. Благодарение на студиото има възможност да участва в големи по мащаб интериорни проекти. Най-често те са съобразени с предпочитанията на дизайнерите и клиентите.   Светла Георгиева допринася с дългогодишния си опит, творческо мислене и живописен усет, дадения проект да достигне оптимално завършен вид. Работи с екип от професионалисти с широк спектър на дейност.Не спира и с участията си в изложби и пленери в България - „Артрозалиада“, Зали „Рафаел Михайлов“ -Велико Търново и Пленер „Вила Червен“- Тетевен.     „Скабрин“ е интериорно студио специализирано както в разработване на пространствени решения, така и в цялостната им реализация – от идеята през строително-монтажните работи до производството и монтажа на мебелите.   Дружеството е основано през 1991 г. от Александър Скабрин и семейството му като малка фабрика за мебели в гр. Банско, откъдето са корените на рода Скабрин. Не след дълго се появяват и първите желания от клиенти за интериорни решения, което пък налага фирмата да излезе от тесните рамки на производител на мебели и поставя началото на създаването и развитието на интериорния отдел на фирмата, както и обогатяване на колектива с талантливи дизайнери и художници.   След почти 30 годишен опит в дизайна и цялостната реализация, „Скабрин“ има стотици осъществени проекти на частни домове, офиси, хотели, спа центрове, клиники, ресторанти, нощни заведения, студия за красота, аптеки и много други и различни търговски обекти. През 2017г. „Скабрин“ прави поредната успешна стъпка към развитието си като изгражда напълно самостоятелно бутиковият жилищен комплекс „HACIENDA Residence“, който се превръща в перлата на многогодишния труд и опит на студиото.   Студиото за интериорен дизайн е оценявано през годините с редица престижни награди, една от които „Сграда на годината“.", "date": "2018.09.19", "title": "Художничката Светла Георгиева налага нова култура в пространствените решения"}
{"url": "http://epicenter.bg/article/Dara-Ekimova-otkri-defiletata-s-pesenta--God-is-a-woman-/163924/10/0", "text": "Седмото издание на Sofia Fashion Week AW 2018 и Сдружение “Маринела“ подкрепиха дебютиращите дизайнери и студенти, като им дадоха шанс да покажат своите творения на голямата модна сцена.     Вечерта на младите таланти откри Дара Екимова с песента „God is a woman”, която е кавър на два от най-нашумелите хитове през тази година “God is a Woman” на Ариана Гранде и „Чужди усмивки“ на Тото. Невероятното изпълнение на Дара даде силен старт на модната вечер в която зрителите видяха много  интересни и дръзки предложения.   Лицето на Sofia Fashion Week Fall/Winter 2018 - Ивайла Бакалова откри вечерта с първото дефиле, като красивата „Мис България“, демонстрира перфектна фигура в бански костюм на дизайнера Мирослав Ангелов. Марката AMIR нагорещи залата със своето шоу от красиви жени в изискани бански костюми. Колекцията от бански, сатенени тениски и костюми, фини мрежи с летни мотиви в спортно елеганен стил впечатли със цветове и екстравагантност.   Вторият бранд на вечерта Art Look - с колекцията Fashion Melody  бе посветен на лирическите героини от любимите ни български рок парчета от 90-те. Типично в духът им дизайнерката Диляна Матеева въплъти бунт и непреклоност в облеклата, но в същото време достатъчно елегантост и практичност за дамите, които ги носят.     Младата и талантлива дизайнерка Калина Стоянова представи дебютната си колекция KAYA DESIGN за първи път на сцената на SOFIA FASHION WEEK AW 2018. Тя е дипломиран  бакалавър по “Мода“ към НБУ. Дипломната й колекция е кръстена Culture Layers Purity,което в  буквален превод означава “Културни пластове“ от където идва нейното вдъхновение. Натрупването на различни пластове и материи – прозрачност и плътност, металическият отблясък, повърхността на морската вода на лунна светлина и модерната архитектура са нейното вдъхновение за създаването на дизайните. Бранда КАYA Design представи една впечатляваща колекция от палта, изработени от вълнени материи,английски сатен, тюл и пайети. Зрителите на модното събитие успяха да видят интерпретация на тренда “метална рокля”, рокля с плисета , с декорации от велурени ленти, многопластови поли, които постигат лек триизмерен ефект в комбинацията на различни материи. Колекцията Pure Layers включва тренд панталони с детайли в странични ленти, прозрачни топове с декорации от велурени ленти, както и аксесоари, които са изработени от материите вложени в колекцията и винил.Дизайнерът черпи дъхновение от съчетанието на различното в перфектната му хармония и баланс.Дипломната колекция се състои от шест дамски аутфита, а за изданието на Sofia Fashion Week дизайнера подготвя още 6 аутфита и новото име за колекцията – Pure Layers. Тя носи чувство за съвременен дизайн, в използваните техники и манипулации на плата. Колекцията предлага нежни и нестандартни силуети, които подчертават женствените форми.      Колекцията „Атрактори” представи друг млад дизайнер- ANI YOTOVA, подчинена на траекториите на вътрешния хаос изведен като външен облик на дрехата.Колекция от 10 силуета представляващи съвкупност от разлини материи и форми и еклектика от стилове личаща в отделните елементи. Облеклата целят да разкрият красотата зад неподредеността и незавършеността. Търсено е и несъответствието между грубата технологична обработка и мекотата на материята, между елегантност и спортно-индустриални елементи, в духа на градската среда, между прави и криви линии,както и контраста на топло и студено и тъмно и светло по отношение на цветната гама.   Колекция унисекс представи Пола Маринова, която е завършила художествената академия специалност „Мода“. „Gender neutral“е неййната колкция вдъхновена от андрогени, хора които имат едновременно мъжки и женски черти и биват възпиремани спрямо дрехите си. Това се опитва да постигне марката CUDUA.   MONIKA MARKOVA вдъхнови аудиторията със своята колекция “Rust”, която е синхрон с индустриалната градска среда – оголените фасади на старите сгради, видимите им метални конструкции, преобладаващия сив цвят. Всичко това е пренесено в отделните елементи на дрехата, от малките детайли до кройките и цветовете. Предназначена за забързаното ежедневие на младия мъж, съчетава в себе си удобство и функционалност.Силуетите са в монохромна гама, с характерното за така наречения „уличен стил“ еклектично наслояване на дрехите.   VICTORIA DOBREVA и нейната колекция “ОБУ” е вдъхновена от кръга – фигура, образувана от правилна крива линия без начало и без край, представяйки универсална проекция на кълбото. В кръговата форма намира отражение концепцията за цикличността на времето. Колекцията е проектирана само с естествени материи – лен и кожа.   ASTRAEA се орпеделя като марката за силните жени. Колекцията е създадена за специалните моменти на студеното време. Съчетанието на свобода и подчертани извивки, класически цветове и удобни кройки вече спечели доверието на американски и европейски клиенти на марката.   HEADKNOT дебютираха в есенното издание на Sofia Fashion Week AW 2018. с  мултифункционални кърпи за коса и аксесоари за глава.Създаден в първите месеци на 2018 година брандът провокира жената да открие и изрази себе си чрез стил, цвят и уникалност.   СТЕФАНИ ТОДОРОВА и колекцията й “Vivo“ е комбинацият от мода и музика.Вдъхновена от темпото и ритъма на класическата музика. Основният цвят е черен с акценти в бяло. Аутфитите представляват отделни части на една партитура, която прелива от едно темпо в друго. Така авторската колекция “VIVO” е ориентирана за модерната жена, която е съвкупност от много различни лица. ДИЛЯНА МАТЕЕВА представи своята дебютнаколекция Fashion Melody. Тя е вдъхновена от женствената елегантност в рока и по-конкретно от лирическите героини в рок песните от края 80-те и началото на 90-те години на XX век. Колекцията съчетава практичност и елегантност с бунарство и непреклонност. Изчистените силуети и женствената линия на дрехите са съчетани със специфични елементи в кройките и интересни съчетания на цветове. Акцент са авторските изображения върху аутфитите и дизайнерските шапки. Характерни за колекцията са ръчно направените картини в стил поп арт, Рисунките включват изображения на женски лица, както и на перото като символ на творчество и по-конкретно – писането на музика.   Последната млада дизайнерка АНИ ДОБАРАДЖИЕВА представи във втората вечер  колекцията RUE NOIRE,която е един съвременен прочит на елегантния мъжки костюм преобразен в стилен „streetstyle”, който навлиза с голем темпове и в дамския гардероб.    Звезди от българския хайлайф уважиха събитието и разгледаха с интерес работата на креативните млади творци. Сред ВИП гостите бяха директорът на най-престижната модна агенция в България VISAGE - Жени Калканджиева, PR специалистът -  Ива Екимова, главният редактор на Playboy България - Любен Дилов-син и бизнесменът, и ценител на женската красота Христо Сираков. Съзвездието от гости продължи с риалити звездата и професионален танцьор - Атанас Месечков, както и незабравимият коафьор - Боян Сапунджиев - Урсула.   Гости на организаторите от Сдружение „Маринела” бяха Н.Пр. г-жа Сри Астари Расджид от Република Индонезия, както и Н. Пр. Ванеса Калверт – посланик на ЮАР у нас, заедно със своята дъщеря.   След вълнуващото ревю, афтър партито продължи в Street lounge на Hotel „Маринела“ където  екипът на Playboy България представи горещите момичета на списанието.   Всичко за събитието можете да следите на www.sofiafashionweek.com                                      ", "date": "2018.09.19", "title": "Дара Екимова откри дефилетата с песента „God is a woman”"}
{"url": "http://epicenter.bg/article/Tramp--Yunker-e-tvarda-biskvitka--no-otstapi-za-novo-targovsko-sporazumenie/163841/7/0", "text": "Президентът на САЩ Доналд Тръмп заяви, че председателят на Европейската комисия Жан-Клод Юнкер е „твърда бисквитка“, която в крайна сметка е отстъпила под натиска на САЩ да преговаря за ново търговско споразумение, след като Вашингтон е заплашил с вносни мита върху европейската автопродукция, предава Politico, цитирано от \"Фокус\" \". „Честно казано той пристигна в офиса ми от Европа толкова бързо, че се зачудих толкова ли са бързи самолетите“, заяви Тръмп по време на съвместна пресконференция заедно с президента на Полша Анджей Дуда. „И сега имаме оформящо се споразумение“, допълни той. Тръмп говори за срещата си с Юнкер през юли, която доведе до това САЩ и ЕС да намалят търговските мита от двете страни на Атлантическия океан докато помежду им текат търговски преговори. „Жан-Клод Юнкер е неотстъпчив преговарящ. Той е много добър човек. Харесвам го. Но той е неотстъпчив. Той е от типа хора, с които искам да преговарям. Той е твърда бисквитка“, допълни президентът на САЩ.    ", "date": "2018.09.19", "title": "Тръмп: Юнкер е твърда бисквитка, но отстъпи за ново търговско споразумение"}
{"url": "http://epicenter.bg/article/Istorichesko-sporazumenie-mezhdu-dvete-Koreyski-darzhavi/163848/7/0", "text": "КНДР се е съгласила да закрие своя експериментален ядрен реактор в ядрения център „Йонбен“ в провинция Пхенян-Пукто. Това бе съобщено от президента на Южна Корея Мун Джей-ин по време на пресконференция в Пхенян след срещата си с лидера на Северна Корея Ким Чен-ун, предават световните осведомителни агенции.   В центъра Йонбен е разположен завод за обогатяване на уран и реактор с мощ 5 МВт, построен през 1986 г. Според експертите за една година в него могат да се извлекат достатъчно материали за изготвянето на няколко ядрени заряда.   „Северът и Югът се договориха да превърнат демилитаризираната зона на границата в зона на мир и разцвет“, подчерта президентът. Сред другите мерки по снижаване на напрежението той назова договореността да се създаде съвместна комисия, състояща се от представители на военното командване на двете страни.   Лидерът на КНДР Ким Чен-ун на свой ред заяви, че подписването от министрите на отбраната на двете страни военно споразумение ще даде принос в ядреното разоръжаване на Корейския полуостров.   Освен това Ким Чен Ун и Мун Джей-ин се съгласиха през 2018 г. да започнат работа по свързването на железопътната линия и магистралата, която сега е разделена. Този проект е насочен към транзитното преминаване на транскорейската железопътна линия към трансибирската железопътна линия за доставка на товари за Европа през КНДР и Русия. Пхенян и Сеул също решиха да изпратят съвместна оферта за Олимпиадата през 2032 г. и да изпратят екип на Игрите.   Държавният глава на КНДР Ким Чен-ун и на Република Корея Мун Дже Ин проведоха в сряда в Пхенян втори кръг преговори, съобщиха от пресцентъра на събитието в Сеул, който организира и прякото телевизионно предаване на знаковото събитие.   Разговорите се провеждат в сградата на държавната резиденция за високопоставени гости \"Пекхвавон\", където е отседнал и президентът на Южна Корея. Лидерите на двете Кореи поставиха подписите си под заключителния документ, след което позираха за фотографите със стиснати ръце.   Това е и трета среща в рамките на настоящата година между южнокорейския президент Мун Дже Ин и лидера на КНДР Ким Чен-ун.  Главната тема, която беше обсъдена по време на преговорите е възможността за възобновяване на диалога между КНДР и САЩ и свързаният с това въпрос за денуклеаризация на полуострова, а също проблемите на сигурността и нормализацията на двустранните отношения.   Президентът на Южна Корея Мун Дже Ин обяви по време на пресконференцията след края на срещата на върха в Пхенян, че очаква лидерът на КНДР Ким Чен-ун да посети Сеул до края на 2018 година. Според Мун една подобна визита ще повлияе положително на развитието на двустранните отношения.   \"В случай, че не възникне нещо непредвидено, посещението трябва да се осъществи до края на тази година\", отбеляза президентът на Република Корея. Според него тази визита ще бъде \"повратен момент в междукорейските отношения\". Ким потвърди, че има намерение да посети столицата на Южна Корея в \"най-близко време\".    Република Корея и КНДР възнамеряват да подадат обща кандидатура за провеждане на летните Олимпийски игри през 2032 година, се казва в заключителната декларация от срещата на върха в Пхенян.", "date": "2018.09.19", "title": "Историческо споразумение между двете Корейски държави"}
{"url": "http://epicenter.bg/article/Pornozvezda-opisa-hudozhestveno-penisa-na-Tramp-v-kniga/163854/7/0", "text": "Порнозвездата с артистично име Сторми Даниелс, която твърди, че е спала с Доналд Тръмп преди около 10 г., обяснява в предстоящата да излезе нейна книга, че това вероятно е бил \"най-малко впечатляващият секс“, който е правила въобще, съобщи в. \"Гардиън“, цитиран от Канал 3   В творбата си \"Пълно разкриване“ блондинката с рождено име Стефани Клифърд стига дотам в пълното разголване, че представя графично описание на гениталиите на Тръмп. Пенисът му бил \"по-малък от средния размер..., но не необичайно малък\", и имал странна форма с голяма глава \"като гъба\". И го сравни с Тоуд от играта \"Марио Карт\" на \"Нинтендо\".      Тръмп отрича аферата, но адвокатът му Майкъл Коен се е признал за виновен за нарушаване на финансовите правила по време на кампанията като е платил 130 000 долара за “мълчание“ на Даниелс малко преди президентските избори през ноември 2016 г.   Даниелс твърди, че е имала сексуални отношения с Тръмп по време на турнир по голф в Тахо през 2006 г.. Приблизително по това време съпругата на Тръмп Мелания роди сина им Барън.   В книгата си порноактрисата разказва, че срещнала за първи път Тръмп на голф турнира. Тя разказва, че са правили секс в мезонета на Тръмп, след като един от неговите бодигардове я поканил да вечеря с магната.   В книгата Даниълс разказва също така за растящото си недоверие през 2016 г. , че Тръмп ще спечели изборите. \"Никога няма да се случи, бих казала,\" пише Даниелс. \"Той дори не иска да бъде президент.“   Майкъл Авенати, адвокат на Даниелс, написа в Туитър след публикацията в \"Гардиън\", че \"най-важното нещо за книгата не е описанието на сексуалния й живот с господин Тръмп\".  ", "date": "2018.09.19", "title": "Порнозвезда описа художествено пениса на Тръмп в книга"}
{"url": "http://epicenter.bg/article/Tramp--SASht-nyama-da-sanktsionirat-kompaniite--koito-uchastvat-v--quot-Severen-potok---2-quot--/163857/7/0", "text": "Съединените американски щати нямат намерение да налагат санкции срещу компаниите, участващи в проекта за строителство на газопровода \"Северен поток - 2.\" Това заяви пред журналисти президентът Доналд Тръмп, непосредствено преди срещата си с полския държавен глава Анджей Дуда в Белия дом, предава БГНЕС.  Американският лидер отговори на журналистически въпрос дали САЩ планират санкции срещу компаниите, участващи в проекта \"Северен поток - 2\".  \"Нямаме намерение да правим това. Просто смятаме, че за народа на Германия е голямо нещастие, че ежегодно за своята енергия Германия заплаща милиарди долари на Русия\", отбеляза Тръмп.  \"Мисля, че това е направо смешно. Мога ясно да ви кажа, че това никак не се харесва на немците\", добави американският президент.  Проектът „Северен поток — 2“ предвижда строителството на два газопровода с общ капацитет 55 млрд. кубически метра газ годишно, който ще бъде транспортиран от бреговете на Русия, през Балтийско море, до Германия. Новите съоръжения ще бъдат построени паралелно на сега действащия „Северен поток“.  Те ще преминат през акваторията или изключителните икономически зони на Руската федерация, Финландия, Швеция, Дания и Германия. Засега единствено Дания не е дала разрешение за строителство.  Против реализацията на „Северен поток — 2“ се обявяват редица държави, начело с Украйна. Киев се опасява, че по този начин ще загуби милиарди от транзита на руски газ за Европа. Новият газопровод заплашва и амбициозните планове на САЩ за износ на втечнен природен газ (LNG) за Европа.  Латвия, Литва и Полша също направиха съвместно изявление, че са против проекта. Според тях става въпрос за политически, а не за икономически въпрос.   Стойността на строителството на газопровода, който трябва да бъде завършен до края на 2019 година, се оценява на 9,5 млрд. евро.  ", "date": "2018.09.19", "title": "Тръмп: САЩ няма да санкционират компаниите, които участват в \"Северен поток - 2\" "}
{"url": "http://epicenter.bg/article/Antoniu-Guterish-privetstva-sporazumenieto-mezhdu-Putin-i-Erdogan-za-Idlib/163875/7/0", "text": "Генералният секретар на ООН Антониу Гутериш приветства постигнатото споразумение между президентите на Русия и Турция за сирийската провинция Идлиб, предаде РИА Новости, като цитира изявление на Гутериш, предаде БТА.   Генералният секретар на ООН приветства постигнатото на 17 септември споразумение между президента на Русия Владимир Путин и президента на Турция Реджеп Тайип Ердоган за създаване на демилитаризирана буферна зона в района на Идлиб, с което трябва да бъде предотвратена широкомащабна военна операция и да бъде нормализирана ситуацията за милиони граждани, се казва в изявлението.   Гутериш призова всички страни в Сирия да сътрудничат за реализиране на постигнатото споразумение и да\" осигуряват безопасен хуманитарен достъп\" до всички райони по най-кратките маршрути.   Генералният секретар на ООН подчерта необходимостта от скорошни действия за отстраняването на основните причини за конфликта в Сирия и за изработването на дългосрочно политическо решение в съответствие с резолюция 2254 на Съвета за сигурност на ООН, е посочено още в текста.   Президентите на Русия и Турция Владимир Путин и Реджеп Тайип Ердоган се договориха да създадат от 15 октомври демилитаризирана зона (в сирийската провинция Идлиб) по линията на съприкосновение на правителствените войски на Сирия и въоръжената опозиция.", "date": "2018.09.19", "title": "Антониу Гутериш приветства споразумението между Путин и Ердоган за Идлиб"}
{"url": "http://epicenter.bg/article/Konstitutsionniyat-sad-na-Makedoniya-reshi--Referendum-shte-ima-/163887/7/51", "text": "Със седем гласа „за“ и два „против“ Конституционният съд на Македония отхвърли инициативата за оценка на законосъобразността на решението на парламента в Скопие за насрочването на референдума за името, предава информационната агенция „Макфакс“, цитирана от Агенция \"Фокус\".  Мнозинството съдии от КС отхвърлят съмнението, че решението за референдума е взето в разрез с Основния закон на страната.  Преди това от дискусиите в КС стана ясно, че мнозинството съдии отхвърлят твърдението, че решението за провеждане на референдума за името е в противоречие с Основния закон на страната.  Жалбата в КС бе внесена от партията „Левица“, според която решението на парламента да се проведе референдум противоречи на Конституцията на Република Македония, на Закона за референдума и на Кодекса на Венецианската комисия за добри референдумни практики.  Гражданите на Македония ще гласуват за новото име на страната на 30 септември.  Междувременно бившият държавен глава на САЩ Джордж Буш-младши се обърна към македонския народ в писмо, което бе представено от Атлантическия съвет във Вашингтон, предава скопското електронно издание \"НОВА ТВ\".  „Американският народ се възхищава на вашето мирно изграждане от пепелта на Югославия. Уважаваме смелостта Ви да се придържате към демократичните ценности и свободните институции. И ние подкрепяме Вашия стремеж да постигнете напредък и сигурност в Европа, която е единна, свободна и живее в мир“, пише Буш на македонците.  Той подчертава, че като президент на САЩ е имал честта да подкрепи президента Борис Трайковски през 2001 г., когато той е „издърпал“ Македония от ръба на гражданската война в посока изграждане на мултиетническо разбиране за общество и зачитане на върховенство на закона.  „И бях горд, когато САЩ признаха Република Македония под конституционното й име през 2004 г.\", подчертава Буш.  По отношение на договора за името бившият американски президент го определя като „смел и честен компромис“, който ще проправи пътя на Македония към членство в Европейския съюз и НАТО, и ще гарантира светло бъдеще.  „Призовавам всички граждани на Македония да участват във вземането на това историческо решение и да гласуват на националния референдум в края на този месец. След десетилетие на препятствия, сега имате силата да напишете една нова и по-надежна история за Вас, за децата Ви, за съседите и за страната Ви\", пише Буш в писмото, подчертавайки, че очаква с нетърпение деня, когато САЩ ще приветства с гордост Северна Македония като най-новия съюзник и 30-ти член на НАТО.  Буш добавя, че президентът Трайковски е бил „почтен, решителен и най-вече, човек с вяра. Той имаше вяра в Господ, вяра в своята страна и в народа, и вяра в способността на своите лидери да взимат мъдри решения\".  ", "date": "2018.09.19", "title": "Конституционният съд на Македония реши: Референдум ще има "}
{"url": "http://epicenter.bg/article/Prezidentat-na-Polsha-predlaga-novata-amerikanska-voenna-baza-v-stranata-da-se-kazva--quot-Fort-Tramp-quot--/163898/7/0", "text": "Президентът на Полша Анджей Дуда предлага американската военна база, която Полша иска да бъде изградена в страната, да бъде кръстена на президента на САЩ Доналд Тръмп, съобщават световните агенции.  \"Много ми се иска на територията на Полша да бъде създадена американска военна база, която ние бихме кръстили \"Форт Тръмп\", заяви полският президент. Той бе на официално посещение във Вашингтон, където проведе преговори с американския държавен глава. Един от обсъжданите въпроси е бил именно осигуряване на постоянно военно присъствие на САЩ в страната заради опасенията на Варшава от \"военната активност на Русия в региона\".  В момента на полска територия се намират около 3000 американски военнослужещи. Варшава предлага на Вашингтон да вложи над 2 милиарда долара за осъществяване на проекта.  По-рано министърът на отбраната на Полша Мариуш Блащак съобщи, че заради \"руската заплаха\" една нова дивизия от полските въоръжени сили е разположена близо до границите с Украйна и Беларус.  ", "date": "2018.09.19", "title": "Президентът на Полша предлага новата американска военна база в страната да се казва \"Форт Тръмп\" "}
{"url": "http://epicenter.bg/article/Papata--Seksat-e-dar-Bozhi/163903/7/0", "text": "Папа Франциск заяви по време на беседа с млади вярващи от Франция, че сексът е „дар Божи“. Пълният текст беше разпространен от пресслужбата на Ватикана, предаде БНР.   „Сексуалността и сексът са дар Божи. Няма табута. Това е дар, който Бог ни дава. Той има две цели - да обичаш и да продължиш живота. Това е страстна любов, истинската любов е такава. Страстната любов между мъжа и жената води към вечен живот“, казал Светият отец.   Папата цитира Библията, според която Бог е създал мъжа и жената по своя образ и подобие и припомнил думите на Исус Христос, че заради любовта мъжът и жената ще напуснат своите семейства и ще станат „един човек“.   „Сексуалността трябва да бъде в тези граници – в любовта между мъжа и жената заради продължението на живота“, е казал още главата на Римокатолическата църква.   Папата добавил, че съществува и сексуалност, която е лишена от любов, но тя е само за развлечение.  ", "date": "2018.09.19", "title": "Папата: Сексът е дар Божи"}
{"url": "http://epicenter.bg/article/Putin-i-Merkel-obsazhdat-po-telefona-Siriya-i-svetovnite-finansi/163910/7/0", "text": "Президентът на Русия Владимир Путин и канцлерът на Германия и Ангела Меркел са обсъдили по телефона ситуацията в Сирия, съобщи ТАСС. Инициативата за разговора дошла от Берлин, уточнява агенцията, като цитира официалния сайт на Кремъл.   Беше обсъдено регулирането на конфликта в Сирия. Президентът на Русия информира за руско-турските договорености за постигане на стабилност в Идлиб и формиране на зона за деескалация, пише Кремлин.ру.  Потвърдена била нагласата и на двете страни за по-нататъчно урегулиране на вътрешноукраинския конфликт в това число и в рамките на „норманския формат“. Владимир Путин изразил загриженост за ситуацията след убийството на президента на Приднепровската република Александър Захарченко.   Двамата лидери обсъдили и световните финансови пазари. Според пресслужбата на Кремъл станало дума и за преодоляване на негативните явления в тази сфера. „В хода на разговора са засегнати някои въпроси, касаещи се до преодоляването на негативните тенденции на световните финансови пазари“, се казва в съобщението на Кремъл.  ", "date": "2018.09.19", "title": "Путин и Меркел обсъждат по телефона Сирия и световните финанси"}
{"url": "http://epicenter.bg/article/Iztrebitel-MiG-31-se-razbi-v-Rusiya--pilotite-sa-katapultirali-/163911/7/97", "text": "Изтребител-прехващач МиГ-31 от руските ВВС се е разбил в гориста местност на територията на област Нижни Новгород, пилотите са успели да катапултират, съобщава ТАСС.  Разрушения на земята няма, на мястото работят служители на министерството на извънредните ситуации и на министерството на отбраната.  По първоначални данни на военното ведомство причината за катастрофата е техническа неизправност.  Двамата пилоти са успели да катапултират и са евакуирани от спасително-издирвателните екипи, съобщават от руското МО. Няма опасност за живота им. Изтребителят е изпълнява невъоръжен полет.  ", "date": "2018.09.19", "title": "Изтребител МиГ-31 се разби в Русия, пилотите са катапултирали "}
{"url": "http://epicenter.bg/article/Peter-Siyarto--Pro-migrantskite-predstaviteli-na-OON-razprostranyavat-lazhi-sreshtu-Ungariya-/163915/7/0", "text": "Министърът на външните работи на Унгария Петер Сиярто в сряда се изказа остро за служителите на ООН, които, по неговите думи, разпространяват лъжи за Унгария заради нейната анти-имиграционна политика, но тя никога няма да „стане страна на мигранти“, предава AFP, цитирана от Агенция \"Фокус\".  „Очевидно е, че представителите на ООН, които разпространяват лъжи за Унгария са пристрастни про-мигрантски служители“, заяви Сиярто по време на Съвета на ООН за човешките права в Женева.  Той настоя, че Унгария „никога няма да бъде страна на мигранти... и никога няма да допусне и един единствен мигрант на своя територия“.  ", "date": "2018.09.19", "title": "Петер Сиярто: Про-мигрантските представители на ООН разпространяват лъжи срещу Унгария "}
{"url": "http://epicenter.bg/article/Osadiha-frensko-izdanie-zaradi-golite-snimki-na-Keyt-Midaltan-sled-godini-nared-sadebni-bitki/163917/7/0", "text": "Френският съд отсъди глоба от 45 000 евро (53 000 долара) и отхвърли обжалването на редакторите на жълтото клюкарско издание \"Клоузър\" за публикуване на снимки на херцогинята на Кеймбридж по време на слънчеви бани без горнище.  Съдът потвърди максималната глоба, съобщи Нова телевизия.  Тя е отсъдена на редакторите от по-низшестоящ съд за нахлуване в личния живот на съпругата на принц Уилям Кейт. Това станало след с публикацията по неин адрес.", "date": "2018.09.19", "title": "Осъдиха френско издание заради голите снимки на Кейт Мидълтън след години наред съдебни битки"}
{"url": "http://epicenter.bg/article/Zhelyo-Boychev--Edinstvenata-sadarzhatelna-tsel-na-pravitelstvoto-e-otselyavaneto-mu-/163904/11/0", "text": "    - Президентът Радев беше много ясен – ясно са разписани правомощията на двете институции, така също пределно ясно е разписана и процедурата, която трябва да се спазва при издаването на такъв тип документи. Мисля че това не подлежи на никакво обсъждане.   - Няма как като представител на БСП да бъдем част и страна в този разговор, който протича между Президентството и Министерския съвет, но струва ми се, че очакването на българските граждани към своите управленци е да решават проблемите си, а не да изпадат в такъв тип институционални войни и битки.     - Пак казвам, няма как да очаквате БСП да бъде страна в този спор между двете институции, при положение, че много ясно са разписани техните правомощия. Единственото, което трябва да се направи, е само да се спазват.   - О, кратката ретроспекция от прехода показа, че сме били свидетели на множество такъв тип ситуации. Винаги досега победител е излизала президентската институция поради много причини. Нямам съмнение, че и този път ще е така.     - Пак казвам, няма нужда да коментирам президента. Оценката за него я дават българските граждани. Беше дадена един път при избора му, и то безапелационно, за доверието, което се вижда от проучването, се вижда, че това, което прави, се харесва от българските граждани.   - Когато си бил дълго време в ситуация, в която си обезличил институциите, когато си бил дълго време в ситуация, в която може да направиш каквото си искаш без да се съобразяваш с конституционните разпоредби, с нормите и правилата в държавата, сега, когато насреща имаш човек, който има и мнение, и отговорност да си изпълнява своите функции, съвсем нормално е това да не се харесва на ГЕРБ. Те няма как да имат президент, който да прави всичко, което му се поднесе, и да го разписва. И трябва да свикнат да работят в такъв тип среда.   - О, не никакъв шанс няма да се даде рестарт на доверието на това правителство по много причини. Първо, то беше още при самото си формиране правителството се обедини около една основна цел, а това беше, припомням, изкарването на мандат и стоенето на власт повече време. Нали разбирате, че ако единствената съдържателна цел на това правителство е оцеляването му, то по никакъв начин не може да бъде полезно на страната и на българските граждани. И виждате, че най-големият генератор на нестабилност е самото правителство от самото формиране сме свидетели на поредица от скандали. И се влиза от скандал в скандал. И то всичко това се предизвиква от действията на правителството и от действията на представители на коалицията, която формира мнозинството, за да излъчи това правителство. Така че аз не очаквам по никакъв начин едни персонални промени да доведат до стабилност и съдържание в работата на това правителство. Имаше някакъв малък шанс г-н Борисов, ако беше направил една по-радикална промяна, почти цялостна промяна на Министерски съвет, но само персонална промяна не е достатъчна, трябваше да се преформулират съвсем нови задачи пред това управление и нови цели. Никакъв шанс няма това да се случи. А опитът с няколко персонални промени да се купи малко време образно казано, да се даде глътка въздух, няма как да се получи. Българските граждани имат нужда от друг тип решения. Виждате, че нищо от това, което е необходимо на страната, не се случва – нямаме дори опит за реформа в който и да е сектор, дори намек за решение на някой от тежките проблеми в страната. Единствено и само власт да стоим повече и по-дълго време – това е, на което сме свидетели в момента. Така че финалът на това правителство ще бъде доста жалък бих казал.   - Опитва се да печели време, но за съжаление, така с този плах опит това няма как да се получи. Още повече, че ако до момента имаше една константа като центъра на властта, каквато се явяваше самият Борисов, от това, което видяхме последните седмици, сме свидетели вече на множество центрове на власт. От една страна виждаме, че премиерът Борисов беше бламиран и неспособен от негова страна да овладее положение, едната страна е той, от друга страна вече виждаме самата партия парламентарната група, от втора страна са самите му коалиционни партньори с някакви нови претенции, отделен център на власт, от трета страна са вече са съответни бизнес кръгове и интереси, които също се опитват да влияят в подреждането на такъв тип персонални кандидатури, на решения в правителството. Така че гледаме един управленски хаос.     - Със сигурност сме в управленска криза, тя е видима. Ние няколко седмици не може да завършим една процедура по едни оставки на правителството, които имаха за цел, пак казвам, да дадат малко глътка въздух на ГЕРБ. Виждате, че дори и това не може вече да бъде направено. Не можем да решим нито един съществен проблем в страната, всичко се прави, замита, отлага се във времето, преминава се в най-паническите действия, които са характерни за една отиваща се власт. Почват сега да се сещат за доходите, почва да се говори за ръст за доходите по-следващата година, забележете, съвсем случайно преди двата избора, които предстоят следващата година. Но такъв тип действия няма как да спасят едно управление, което не е постигнало нищо до момента.     - БСП полага огромни усилия в момента да формулира една много радикална и много бих казал различна алтернатива затова как и по какъв начин трябва да се управлява страната, каква посока трябва да има България, и се опитваме да я представим на българските граждани да получим тяхното доверие. Това е голямото предизвикателство, което стои пред БСП, и пред всеки, който иска да носи отговорност за управлението на страната. Трябва да е ясно, че България, ако продължава да се развива по този начин, на който сме свидетели в момента, нищо добро не ни чака, и няма как да преодолеем нито един от тежките и демографските, и социално-икономически, и здравни, и образователни и каквито и да е проблеми в страната. Имаме голямата амбиция да кажем на българските граждани, да поискаме тяхното доверие за радикални проблеми, за преформулиране на начина на управление на българската икономика, цялостна промяна на модела на функциониране на българското здравеопазване – много съществени въпроси. И се надявам големият разговор и дебат да бъде концентриран върху тях, а върху тези непрекъснати скандали, които ни заливат от сутрин до вечер.     - Модерна, просперираща България.   - Вижте, по същество аз не съм видял някой да коментира това, което предлагаме. Те са политически мантри и някакви лозунги, че видите ли, че БСП едва ли не нямала правото и не можела да даде алтернатива на страната. Никой по същество не влиза в конкретен разговор по сфери това, което предлагаме до каква степен е добро, кои са неговите минуси или защо не може да се случи. Надявам се това наистина да бъде предмет на разговорите оттук нататък, но аз съдържателни аргументи против нашата визия не съм видял, освен общия етикет: „Тя БСП няма как да представи алтернативна“. По каква логика може да стигнеш до този извод, когато си свидетел на една изключително безпомощно и немощно управление, каквото е в момента, и изключително безлично. Виждате, че не се прави нищо по един въпрос, защото това може да предизвика съответното напрежение, съответния протест или накърняване на определени интереси, и всичко е оставено на самотек. И сме свидетели на пълен разпад на институциите и държавността в момента. И виждате, че влизаме от криза в криза. Когато започнеш да подбираш хората по партиен принцип и професионализмът бъде изоставен, няма как да не сме свидетели на това, което бяхме. Мога да припомня още и скандала с КТБ като регулаторен орган в лицето на БНБ, помните и другия регулаторен орган КФН и кризата с фалита на застрахователно дружество, поредица от агенции, които не си свършиха работата по кризи и ситуации в страната. Въобще, хора преминават през граничен контрол без да бъдат проверявани. Ежедневни примери на това, че институциите не функционират. А те няма как да функционират, след като професионализмът като изискване, като начин на формиране при назначението на ръководните състави на регулаторни, институционални, държавни органи отдавна е изоставен на база на партийната и политическа лоялност, след като държавата се управлява дълги години по начина, по който всички решения се взимат от едно място, и това премиер-министъра, и никой не смее да носи отговорност за нищо друго в страната. Ние сме свидетели на този блокаж и тази управленска криза, в която се намираме в момента.   - Надявам се да има положителна развръзка, и то за страната положителна развръзка. Защото, казвам го, и то с убеденост, този състав на Народното събрание не само не решава нито един от тежките проблеми на страната и в случая не отговаря на очакванията на българските гражданите, но напротив, той влошава положението в страната. Забележете, ние вчера имахме акт, с който внесохме в Конституционния съд.     - Да, да. Измененията в Административно-процесуалния кодекс. Може на вашите слушатели тава да изглежда нещо незначително, но това е поредният пример от множеството действия на това Народно събрание и мнозинство, което накърнява основни конституционни принципи. Това е фундаментът на българската държава. С тези промени се оскъпява и се ограничава публичността и достъпността до правосъдие на българските граждани. Това са основни неща. Публичността на съдебните заседания е толкова съществена, че тя знаете, че е разписана и в самата Конституция, а този принцип с промените за публичност и прозрачност се превръща в изключение. Тази промяна в местната подсъдност препятства правораздаване на правоохранителните органи, и не им осигурява нито по-лесен, нито по-бърз достъп до правосъдие. Тук се променя драстично размерът на съдебните такси, а те, съдебните такси, са част от гаранцията за достъп до правосъдие. И то въобще да въведеш пропорционална такса, това е в противоречие на основните принципи на административните дела, при които на преден план е принципът за защита от нарушената законност, и то точно от органите на държавно управление. Въобще, в 19 закона от две инстанции, производството става едноинстанционно. Това са изключителни промени и непрекъснато стремеж и опит да се ограничават гражданските права и свободи. И когато правиш това, няма как след това да отчетеш нито ръст на инвестиции, няма как да отчетеш нито един показател в страната да бъде във възходяща тенденция.     - Очаквам. Не ми се коментират решенията на Конституционния съд, но виждам, че няколко пъти той се намеси изключително професионално и бяха върнати редица такива актове, които противоречаха на основните принципи, разписани в Българската Конституция. Надявам се, че той като единственият орган не толкова подвластен на политическите страсти, да се произнесе по тази жалби. И президентът, знаете, има такъв тип жалба. Въобще, по този начин да се направи много ясно, да се сложи спирачка пред опитите непрекъснато да се ограничават едни или други граждански права и свободи, на които сме свидетели непрекъснато.     - Не разбирам политиката като водене на рундове, които някой трябва да бие и да побеждава над другия. Политическата картина трябва да изглежда по начин, по който тя да удовлетворява българските граждани. Начин, който да има резултат от действията ни, така че той да бъде видим за всички, и страната ни да върви напред и нагоре. Това ми се иска да видя като краен резултат от политическите действия. А за съжаление това, на което сме свидетели, доста се различава от моите очаквания. Нищо добро не ни чака с оглед на непрекъснатия стремеж основните и съществени въпроси, които стоят пред България, да бъдат неглижирани. Забележете, че в момента имаме една доста вече увеличена инфлация в рамките от 4 до 5% до края на годината като размер, никакъв разговор относно действията, които предприема правителството по възможности, по механизмите, които имат, да бъдат компенсират доходите на българските граждани. И виждате, ние веднага се опитваме да даваме решения на тези въпроси, и се надявам тази политическа есен българските граждани да оценят тези, които дават решения, а не тези, които непрекъснато им разказват приказки безкрай.   - При тази ситуация, те са неизбежна развръзка, колкото и да не им се иска на правителството на мнозинството, няма как това да продължава. То няма и разумен човек от тях, който да не си дава сметка за това. Защото за тях потушаването на една криза е от днес за утре. Виждате, че то непрекъснато излиза поредният скандал, поредното изявление на коалиционен лидер, поредната претенция, поредното недоразумение. Така че между другото в техен интерес е по-бързо да сложат край на тази агония – ще бъде по-ниска цената, която ще платят.    ", "date": "2018.09.19", "title": "Жельо Бойчев: Единствената съдържателна цел на правителството е оцеляването му!"}
{"url": "http://epicenter.bg/article/BABH-otkri-sluchay-na-brutseloza-v-Kyustendilsko--zarazena-e-edna-ovtsa/163889/4/0", "text": "При изпълнението на Националната програма за профилактика, надзор, контрол и ликвидиране на болестите по животните и зоонозите в България Българската агенция по безопастост на храните (БАБХ) откри положително реагирала овца за бруцелоза (Brucella melitensis) в стадото на частен стопани в село Вуково, община Бобошево, област Кюстендил. Заболяването е опасно за здравето и на животните, и на хората. Ето защо положително реагиралите за бруцелоза дребни преживни животни подлежат на незабавно умъртвяване по хуманен начин, обезвреждане съгласно Европейското законодателство, съобщиха от БАБХ.   В допълнение към разпореждането за умъртвяване на положително реагиралото животно, произтичащо от контрола на болестта, БАБХ възбрани придвижването на едри, дребни преживни животни и еднокопитни към и от животновъдните обекти в с. Вуково, с изключение на животните, предназначени за незабавно клане при гарантиране здравния статус на животните. Извършват се инвентаризация на всички едри, дребни преживни и еднокопитни животни на територията на ОДБХ- Кюстендил и отразяването им във ВетИС, както и проследяване на движението на дребни преживни животни от с Вуково;   Организирано е и стартирало взимане на проби за серологично изследване за бруцелоза на всички едри, дребни преживни животни, отглеждани в с. Вуково, община Бобошево, област Кюстендил;   Наличните мляко и млечни продукти, собствено производство, в обекта с положително реагиралото за бруцелоза животно ще бъдат унищожени съгласно изискванията на Регламент (ЕО) 1069/2004 от 21 октомври 2009 г. за установяване на здравни правила относно странични животински продукти и производни продукти, непредназначени за консумация от човека и за отмяна Регламент (ЕО) № 1774/2002;   В село Вуково се отглеждат 28 овце и 21 кози.  ", "date": "2018.09.19", "title": "БАБХ откри случай на бруцелоза в Кюстендилско, заразена е една овца"}
{"url": "http://epicenter.bg/article/Izvesten-miliarder-prognozira-nova-finansova-kriza-do-2-godini-/163893/4/0", "text": "Основателят на един от най-големите хедж фондове в света Bridgewater Associates (активи за 160 милиарда золара) Рей Далио прогнозира в интервю за Business Insider, че в близките две години е много вероятна нова финансова криза, предава БНР.  Милиардерът с лично състояние от около 18 милиарда долара посочва, че при всеки икономически цикъл има период на много ниски лихви, при което дълговете нарастват заради инвестициите в производството. Този период обикновено е последван от втвърдяване на монетарната политика, което пък води до спад в търсенето на кредити и икономиката изпада в депресия.  Според Далио в момента се наблюдава точно това – ниски лихви и увеличаване на стойността на активите, и има наченки на по-твърда монетарна политика. Той добавя, че ситуацията много прилича на тази от 30-те години на миналия век в САЩ – т.нар. Голяма депресия.  „Намираме се в ситуация на растящ разрив между богатите и бедните, което е основна причина за възхода на популизма“, коментира Далио.  ", "date": "2018.09.19", "title": "Известен милиардер прогнозира нова финансова криза до 2 години "}
{"url": "http://epicenter.bg/article/-quot-Metro-quot--se-otteglya-ot-Balgariya-/163896/4/0", "text": "Немската група „Метро“  - един от най-големите играчи в европейската търговия, е наела банката-гигант „Голдман Сакс“ да намери купувач на бизнеса и недвижимите имоти на компанията в България и Румъния. Гигантът цели след това да ги ползва под наем. Това твърди румънското издание Ziraul Financiar, позовавайки се на свои пазарни експерти. Немските представители на „Метро“ все още не са коментирали информацията. Компанията притежава 42 магазина в двете европейски страни. В Румъния имат обща застроена площ, изчислена на 200 хил. кв.м. плюс околните земи. В България ситуацията е подобна. Стойността на недвижимото имущество възлиза на цена около 840 млн. евро, като средната цена на всеки магазин на веригата се оценява на 15-20 млн. евро. Румънският вестник припомня, че още преди  около година германците имали идеята да преструктурират този свой външен бизнес – по-точно да разделят недвижимите си имоти, за да го продадат. Този ход ще отбележи промяна в работата на веригата Metro Cash&Carry, която отвори местния пазар на модерната търговия в Румъния през 1996 г. В България те идват през 1999 г., като първият им обект е в София.", "date": "2018.09.19", "title": "\"Метро\" се оттегля от България"}
{"url": "http://epicenter.bg/article/Kabinetat-dava-nad-35-mln--lv--za-otsechkata-Yablanitsa---Boaza-po--Hemus-/163916/4/0", "text": "Правителството отпусна допълнителни средства в размер на 35 256 000 лева по бюджета на Министерството на регионалното развитие и благоустройството за 2018 г. за изграждането на 9,3-километровата отсечка от АМ „Хемус“ в участъка между гр. Ябланица и с. Боаза, съобщиха от „Дондуков” 1.  Средствата ще бъдат разходвани за разплащане на извършени строително-монтажни работи и консултантски услуги.  Изграждането на АМ „Хемус“ е приоритет в програмата на правителството на Република България и има стратегическа цел за ускоряване процеса на икономическо и социално развитие на регионално ниво, отбелязват от правителствената пресслужба.  Свързващата София и Варна магистрала „Хемус”, започната преди 44 години, все още е далеч от окончателно завършване. През последните години политиците непрекъснато дават нови и нови крайни дати за проекта, като последната, обявена от премиера Бойко Борисов през август, е 2024 г.  За сравнение, през лятото на 2013 г. тогавашните управляващи твърдяха, че аутобанът трябва да бъде завършен през 2018 г. С днешна дата в експлоатация са по-малко от 200 от общо 430-те километра на трасето.  ", "date": "2018.09.19", "title": "Кабинетът дава над 35 млн. лв. за отсечката Ябланица – Боаза по „Хемус”"}
{"url": "http://epicenter.bg/article/Osnovatelyat-na-Alibaba--Targovskata-voyna-na-SASht-s-Kitay-shte-prodalzhi-mozhe-bi-20-godini-/163919/4/0", "text": "Най-известният бизнесмен в Китай заяви, че търговското напрежение между неговата страна и САЩ ще продължи много по-дълго време, отколкото оставането на власт администрацията на американския президент Доналд Тръмп, дори ако той спечели втори управленски мандат, предава БНР. Според Джак Ма, който е основател и доскорошен ръководител на огромната компания за електронна търговия Alibaba Group, търговската война ще продължи \"може би 20 години\". \"Това ще трае дълго време и ще бъде пълна бъркотия\", предупреди Ма.  Един от най-добре познатите китайски бизнесмени направи тези коментари в Шанхай на годишното събрание на акционерите на Alibaba само часове, след като Тръмп обяви въвеждането на нови тарифи върху вноса на китайския стоки за около 200 милиарда долара. Митата в размер на 10% ще влязат в сила 24-ти септември и ще бъдат повишение до 25% в края на годината. Китайското правителство отговори с контрамерки, обявявайки, че в полунощ на 24-ти септември въвежда мита в размер между 5% и 10% за вноса на американски стоки за 60 млрд. долара.  Джак Ма отбеляза, че вече наложените тарифи започват да вредят на бизнеса на компанията Alibaba, но отхвърли спекулациите, че търговското напрежение е било част от неговите мотиви да се пенсионира. Ма планира да се завърне в образованието, като той беше учител, преди да създаде Alibaba през 1999-а година в апартамента си. В същото време той желае да се отдаде повече на филантропията. След негово пенсиониране, той беше заменен от Даниел Джан на поста главен изпълнителен директор на световно известния портал за онлайн търговия.  Трябва да се има предвид, че Alibaba се превърна в най-голямата технологична компания в Китай с пазарна капитализация от около 406 млрд. долара. Компанията стана публична през 2014-а година, като тогава успя да набере рекорден първоначален (IPO) капитал от 25 млрд. долара.  Джак Ма също така каза на акционерите на Alibaba, че търговската война е \"против Китай\", но призова и собственото си правителство да \"надгради\" и да отвори китайския пазар за чуждестранните инвеститори.  ", "date": "2018.09.19", "title": "Основателят на Alibaba: Търговската война на САЩ с Китай ще продължи може би 20 години "}
{"url": "http://epicenter.bg/article/Zam-ministarat-na-zemedelieto--Zagubite-zaradi-fermata-v-Bolyarovo-veche-sa-za-milioni-/163929/4/0", "text": "Каква е ситуацията с чумата по дребните преживни животни в Странджа. Темата коментира в предаването „Денят на живо” по Канал 3 зам.-министърът на земеделието Янко Иванов.  „Бих казал, че с всички огнища се справихме, с изключение на едно. Има една ферма в Болярово, при която бяха регистрирани две положителни проби, и стопаните не ни позволиха да влезем вътре. Имаше и едни активисти, които спряха всеки опит да влезем вътре\", заяви Иванов.  Според тяхната информация, това са спонтанно организирани активисти, които искат да защитят животните на Ана Петрова. Но от кого – не е ясно.  \"Защото заради тези действия се нанасят щети и на съседните села, не може и да вдигнем забраната от България. Има един куп преки и непреки загуби. Не мога да кажа точна сума, но сигурно вече надхвърля милиони, защото там не може да се реализира продукцията. Не знам кога и как ще се разреши въпросът. Такъв въпрос досега не е имало. За да започнем да заселваме фермите обаче първо трябва да приключим с това стадо. Трябва да видим има ли инфекция и имало ли е изобщо”, обяви Янко Иванов.  По думите му във въпросната ферма вече има над десет мъртви животни, като според стопанката те са умрели от преяждане. Той уточни, че е взета само една проба от мъртво животно. Резултатите от нея ще бъдат готови до десетина дни.  Ако се окаже, че тя е положителна, то ще се наложи да се вземат принудителни мерки.  Янко Иванов обяви, че не е вярна информацията, че е подаден доклад до международна организация, че въпросното стадо вече е унищожено.  „По отношение на чумата по прасетата имаше едно огнище в един частен двор и то беше своевременно ликвидирано. Тук проблемите обаче са повече, защото самият вирус се разпространява по много различни начини. Например самата чума бе пренесена от Африка в Европа с отпадъците на един кораб, който пристигнал в Грузия. След това премина през цяла Европа. Засега нямаме африканса чума по прасетата, но това не означава, че няма да имаме, ако не си отваряме очите. Защото в съседна Румъния тези случаи нарастват лавинообразно”, каза Иванов.  „Искам да кажа, че такава мярка за превантивно клане се прилага в другите страни. При нас я няма строго разписана в закона, затова предлагаме да бъде приета”, допълни зам.-министърът и даде пример с Холандия, Белгия и Дания.  Извън темите със заразите той говори по актуалната тема с арестите за бандата от лесничеи, които бяха хванати за незаконна сеч.  „Горите не са в моя ресор и мога да кажа гражданската си позиция – това е недопустимо и според мен трябва върху тях да се стовари цялата строгост на закона. Освен че това е аморално, то руши и доверието в институциите, което и без друго е крехко”, каза Иванов.  За цената на хляба и инициативата търговските вериги да си намалят печалбата Иванов коментира:  „Инициативата е на министър Порожанов и мисля, че ще я доведе до край. Доколкото разбрах, е постигнато някакво съгласие с търговските вериги”.  ", "date": "2018.09.19", "title": "Зам.-министърът на земеделието: Загубите заради фермата в Болярово вече са за милиони "}
{"url": "http://epicenter.bg/article/Prostrelyaniyat-v-Sofiya-politsay-veche-e-kontakten-i-izvan-opasnost-za-zhivota/163853/3/0", "text": "  Простреляният полицай в столичния кв. \"Илинден\" вече е контактен и извън опасност за живота, съобщиха негови колеги, които тази сутрин са го посетили в \"Пирогов\", предаде bTV.   21-годишният младеж, произвел изстрела, не е регистриран като психично болен у нас. Това потвърди директорът на Трето районно управление в столицата комисар Дойчин Дойчинов. Според него екипите на място са действали абсолютно адекватно.   Дойчинов уточни, че срещу 21-годишния мъж се води досъдебно производство за опит за убийство. Тепърва съдебномедицинска експертиза ще установява дали той може да носи наказателна отговорност.   Директорът на Трето РУ каза още, че не би свързал вчерашния случай с този в Лясковец, когато психично болен уби полицай, тъй като в Лясковец е имало информация за психичното състояние на мъжа и също, че се е барикадирал. Майката на младежа, прострелял вчера полицай, не е дала информация, че е въоръжен.  ", "date": "2018.09.19", "title": "Простреляният в София полицай вече е контактен и извън опасност за живота"}
{"url": "http://epicenter.bg/article/Asansyor-propadna-v-Burgas--ima-raneni/163856/3/0", "text": "Инцидент е възникнал на територията на частна фирма в Бургас, занимаваща се със стъклопакети. Това каза за радио „Фокус“ – Бургас Цветелина Рандева, говорител на ОДМВР – Бургас. По думите ѝ при инцидента асансьор в една от сградите на фирмата е пропаднал от 3-4 метра разстояние, в резултат на което стъклата, заедно с работниците, които са ги превозвали, са паднали на първия етаж, стъклата са се счупили.   „Нараняванията, които работниците са получили, са от срязовете на стъклата“, каза още Рандева.   Тя добави, че към момента пострадалите са откарани с три линейки към бургаска болница и се установяват вида на получените наранявания и състоянието им.   По-късно стана ясно, че тримата пострадали са без опасност за живота. Констатирано, че единият е с фрактура на петата на крака (придобита при падането от височина), а другите двама с порезни рани в областта на краката, съобщиха още от ОДМВР – Бургас.  ", "date": "2018.09.19", "title": "Асансьор пропадна в Бургас, има ранени"}
{"url": "http://epicenter.bg/article/Panel-padna-ot-10-metra-i-ubi-rabotnik-na-58-godini/163866/3/0", "text": "58-годишен мъж е загинал при трудова злополука край село Стряма. Това съобщи говорителят на ОДМВР-Пловдив, предаде Радио „Фокус“ - Пловдив.   Сигналът за тежка трудова злополука в индустриалната зона край с. Стряма е получен днес около 8.45 часа. Според първоначалната информация по време на строителна дейност на сграда двама работници се били издигнали с вишка, а един направлявал отдолу. През това време от около 10-метрова височина паднал панел на сградата и ударил вишката, след което затиснал работника отдолу. Мъжът, на 58 години, загинал на място.   Останалите двама, на 29 и 26 години, са откарани в болница.   Служители на Районно управление на МВР – Раковски са на мястото на произшествието. Извършва се оглед. Уведомена е Инспекцията по труда.", "date": "2018.09.19", "title": "Панел падна от 10 метра и уби работник на 58 години"}
{"url": "http://epicenter.bg/article/Zadarzhani-sa-trima-ot-napadatelite-v-Rozhenskiya-manastir/163892/3/0", "text": "Трима от мъжете, които нахлуха снощи в Роженския манастир и вързаха игумен Теофил, са задържани, научи неофициално БТВ.  Полицията издирва общо шестима души.  Нападателите не са били маскирани и лицата им са заснети от камера.  Мъжете счупили камерите, които успели да видят, взели ги със себе си и ги изхвърлили в района. Забравили обаче най-важната – тази над вратата.  Предполага се, че са търсили скрито съкровище, защото са копали под една от стените на манастира. Нищо не са откраднали от храма.  ", "date": "2018.09.19", "title": "Задържани са трима от нападателите в Роженския манастир"}
{"url": "http://epicenter.bg/article/Izborat-za-shef-na-Apelativna-spetsializirana-prokuratura-beshe-otlozhen/163900/3/0", "text": "Изборът за шеф на Апелативната специализирана прокуратура беше отложен, заради заболяване на един от кандидатите за поста – Емилия Русинова, която е настоящ градски прокурор на София, предаде БНР.   В началото на първото заседание след ваканция на Прокурорската колегия на Висшия съдебен съвет, главният прокурор Сотир Цацаров съобщи за молбата на Русинова, в която тя се ангажира своевременно да предостави и болничен лист като обяви, че гласуването ще се проведе след седмица.   Кандидат за поста е и следователят Бойко Атанасов, който се смята за един от най-острите критици на настоящото ръководство на прокуратурата. Той беше в сградата на съдебния кадрови орган и беше уведомен от Сотир Цацаров за отложеното гласуване.  ", "date": "2018.09.19", "title": "Изборът за шеф на Апелативна специализирана прокуратура беше отложен"}
{"url": "http://epicenter.bg/article/Prokuror-Angel-Kanev--Zadarzhan-e-direktorat-na-Regionalnata-agentsiya-po-gorite-Sofiya-za-nezakonna-sech/163909/3/0", "text": "Задържан е директорът на Регионалната агенция по горите-София за незаконна сеч. Това каза прокурор Ангел Кънев по време на брифинг в Специализираната прокуратурата по повод неутрализирана престъпна група за незаконна сеч на дървета, предаде  а генция \"Фокус\".   \" . Ръководител на организираната престъпна група се явява директорът на Регионална агенция по горите в София. Член на групата е и директор на Държавно горско стопанство-София, който е организирал продажбата на дървесината. Останалите членове се явяват също длъжностни лица - т. нар. лесничеи или горски стражари\", заяви още той.   По думите му  , че същите участват пряко в добиването на изключително голямо количество дървесина - незаконен добив. \" .     - пряко са се месили по констатации на други контролни органи от Изпълнителната агенция по горите, касаещи престъпната дейност на организираната престъпна група. Пряко са разпореждали неправомерно, превишавали са властта си, не са налагали санкции.  \", каза още той.   \"Събрани са доказателства и са повдигнати обвинения за извършени  Двама от членовете държат освен пет огнестрелни оръжия и специфични капсул-детонатори - повече от 8 на брой, за които се е наложило включването на специалисти от Специализирания отряд за борба с тероризма. Множество   се извършиха по делото. Има множество свидетели.   Няма данни материалите да са изнасяни в чужбина.  .  \", каза още Кънев.   \"Ръководителят на групата са взимали пряко отношение да не се стигне до разкриване на групата. За пряката дейност са   Използвали са неистински горски марки или такива на уволнени служители. Незаконната сума пари е намерена в няколко от членовете на групата, но те имат купено движимо и недвижимо имущество. На прима виста никой от членовете на групата не може да докаже стандарта си на живот\", уточни той.   В хода на разследването бяха открити десетки кубици незаконно придобита дървесина, добави заместник-директорът на ГДБОП старши комисар Стоян Темелакиев.   \"В допълнение мога да кажа, че информацията за престъпната дейност постъпи през месец май 2018 година. В хода на оперативните издирвателни мероприятия бяха събрани данни и доказателства, които уличават лицата в свормирането на тази престъпна група. Длъжностните лица, които реално получават заплата от държавата са възприели горския фонд като бащиния, без да се съобразяват с никакви правила\", заяви още той.   \"Придобитата незаконна дървесина се е реализирала в складове за продажба на дърва за огрев и фабрика за дървесина, на територията на която бяха открити десетки кубици незаконно придобита дървесина. Паралелно са продавани и дърва за огрев на частни лица\", каза още той.        ", "date": "2018.09.19", "title": "Спецпрокуратурата: Директорът на Регионалната агенция по горите-София е задържан за незаконна сеч"}
{"url": "http://epicenter.bg/article/Petima-sa-zadarzhanite-za-napadenieto-v-Rozhenskiya-manastir--dvama-se-izdirvat-/163926/3/0", "text": "Петима души са задържани, а други двама се издирват след нападението в Роженския манастир снощи. Това обяви на брифинг пред Роженския манастир главен комисар Христо Терзийски, директор на Главна дирекция „Национална полиция“.  „Към настоящия момент имаме информация, че са търсени някакви ценни вещи. В момента уточняваме дали са предмети с културно-историческа ценност, златни монети или финансови средства“, посочи той.  Николай Захманов, районен прокурор на Сандански, коментира, че са извършени множество процесуалноследствени действия, 3 огледа, 4 претърсвания, като в момента са събрани голям брой доказателства и ще се преценява тяхното значение, съответно - и на кого евентуално от задържаните да бъде повдигнато обвинение и за какво престъпление.  На брифинга стана ясно също, че това е първото посегателство в Роженския манастир от много години насам.  Задържаните са местни хора, като един от тях със сигурност е криминално проявен. Издирват се още двама души, които може би имат връзка със случая.  ", "date": "2018.09.19", "title": "Петима са задържаните за нападението в Роженския манастир, двама се издирват "}
{"url": "http://epicenter.bg/article/Kaloyan-Pargov--Obrazovanieto-tryabva-da-bade-obshtestveno-blago--a-ne-usluga-/163913/2/48", "text": "Резултатите от изследването на Евростат са предизвестени за всеки, който схваща правото на образование като обществено благо, а не като услуга. Образование, което гарантира просперитет и на индивида, и на държавата. Образование, осигуряващо равния старт на всички деца. Това каза лидерът на БСП – София и заместник-председател на Комисията по образование, култура, наука и културно многообразие към Столичния общински съвет Калоян Паргов по повод публикувано от Европейската комисия изследване, според което София е европейската столица, чиито граждани в най-малка степен изразяват удовлетворение от образованието и материалните условия в училище, съобщиха от ГС на БСП - София.  „Това е звучен шамар за кмета Фандъкова, която през 10-те години в Столична община неизменно декларира, че образованието е приоритет в работата й и като ресорен заместник-кмет, и като кмет на София“, заяви Паргов.  Според него тази негативна тенденция може да се промени, ако бъдат изпълнен комплекс от мерки, съобразен с очакванията на родителите. Лидерът на столичните социалисти посочи и какви трябва да бъдат тези мерки:  - Качеството на обучение да е сходно, ако не и еднакво, в училищата в различните столични райони без значение дали те са периферни или централни, селски или градски;  - Спортните съоръжения във физкултурните салони и в училищните дворове да са съвременни и безопасни, а малкото съществуващи плувни басейни да работят;  - Извънкласните занимания – спорт и други дейности, да са достъпни за всички, като са част от учебния процес, а не да бъдат платени услуги;  - Децата да учат в едни и същи условия на материалната база, както в „елитното” училище, така и в кварталното;  - Дворовете на училищата да са без неравности и дупки, да са осветени, надеждно да са оградени и да не са място за събиране на кварталните младежи или за разхождане на домашни любимци;  - Безопасността на децата в училище да е гарантирана от общината, като собственик на сградата, а охраната да не се възлага на портиери - охранители на преклонна възраст и без достатъчна мотивация.  „Когато Столична община успее да отговори на очакванията на родителите, е възможно София да не бъде на незавидното последно място в подобни класации и да се доближи до централноевропейските столици“, категоричен е Калоян Паргов.  ", "date": "2018.09.19", "title": "Калоян Паргов: Образованието трябва да бъде обществено благо, а не услуга "}
{"url": "http://epicenter.bg/article/Rumaniya-se-gotvi-da-unishtozhi-nad-300-000-zhivotni-s-chuma/163914/2/0", "text": "\"Към момента над 1000 са случаите на африканска чума по свинете в Румъния и властите ще унищожат над 300 000 заразени животни. Положението е много тежко, надявам се колегите бързо да овладеят ситуацията\", заяви пред БГНЕС земеделският министър Румен Порожанов.   Той е провел среща с двама министри в Букурещ през миналата седмица. Властите в северната ни съседка са уверили Порожанов, че докато не бъде решен проблема, няма да има лов по границата с България, за да не се подплашват прасета към нашата страна.   Румен Порожанов съобщи, че ако не бъде засечен нов случай на африканска чума, груповият лов ще бъде възобновен на 29 септември с изключение на районите около Тутраканци, пристанище Варна, Златни пясъци и Албена, където ще има известни ограничения. Подробности с проекта на заповедта на Министерството на земеделието, храните и горите ще бъде качена на сайта на ведомството, заяви министърът.   Африканската чума по свинете в Румъния беше регистрирана в края на август. За да се предотврати навлизането на диви свине, България изгради по границата телена ограда, която да възпира дивите животни.", "date": "2018.09.19", "title": "Румъния се готви да унищожи над 300 000 животни с чума"}
{"url": "http://epicenter.bg/article/-Frans-pres--Balgariya-se-obyavi-sreshtu-sanktsiite-na-ES-sreshtu-Ungariya/163918/2/0", "text": "България заяви днес, че ще се присъедини към Полша в противопоставянето на евентуални санкции на ЕС срещу Унгария, която Брюксел обвинява, че представлява \"системна заплаха\" за утвърдените ценности на блока и върховенството на закона.   \"Българското правителство взе единодушно решение да подготви позиция в защита на Унгария\", каза в изявление министърът на отбраната Красимир Каракачанов. Всяко наказателно действие срещу Унгария \"би създало опасен прецедент\", каза той.   „Позицията на Обединени патриоти е, че решението е тенденциозно, включително без да се отчитат политиките на Унгария по отношение на някои критики и готовността на страната да разговаря с Европейската комисия по отношение на някои критики към нея. Тенденциозно решение, прокарано по идеологически причини, без дори да се отчете гласа на гласувалите страни „въздържали се“. Смятаме, че това е нарушение на суверенитета на страна членка на ЕС“, смята Каракачанов.   Миналата седмица Европейският парламент инициира процедура, която може да отнеме правото на глас на Унгария в ЕС по поредица противоречиви реформи, които според Брюксел подкопават демокрацията. Независимо от това, предложението едва ли ще успее, тъй като Полша - друга бивша комунистическа държава, която е изправена пред същата процедура - вече заяви, че ще наложи вето на всички възможни санкции. Консервативното правителство на България също е подложено на проверка за систематични пропуски в налагането на върховенството на закона. „И ако ЕС реши да санкционира Унгария, след това Полша - България ще бъде следващата“, сподели Каракачанов.   България се присъедини към ЕС през 2007 г., но все още е обект на специален мониторинг за това, че все още не е успяла да ограничи широките мащаби на корупцията и да подобри независимостта и ефективността на своята съдебна система - проблеми, сходни с тези на Унгария.   Консервативният премиер на България Бойко Борисов, който често е оприличаван по твърдостта си на премиера на Унгария Виктор Орбан, се въздържа от коментар по този въпрос досега. Но петима депутати от партията на ГЕРБ в Европейския парламент гласуваха против предложението миналата седмица, а един се въздържа.", "date": "2018.09.19", "title": "„Франс прес“: България се обяви срещу санкциите на ЕС срещу Унгария"}
{"url": "http://epicenter.bg/article/Porozhanov-s-absurdno-iskane--Targovskite-verigi-da-prodavat-hlyaba-bez-pechalba--video-/163920/2/0", "text": "Властите водят преговори с големи търговски вериги у нас за това да продават хляб без да включват в цената му печалба за самите себе си. За абсурдното предложение съобщи в ефира Нова телевизия земеделският министър Румен Порожанов в коментар на поскъпването на насъщния, което от няколко дни насам е факт в няколко града у нас.  Основните аргументи за скока на цената са по-високите изкупни цени на пшеницата и увеличението на минималната работна заплата, обясниха хлебопроизводителите.   „Идеята сега е надценката да бъде само за покриване на брака и на разходите в самата верига. Засега получавам подобни уверения, защото самите вериги са регулатори на цените”, каза Порожанов. Той обясни, че и сиренето, и кашкавалът достигат до крайния потребител с около 30% надценка. По този казус също се водели разговори с търговците.    Министърът на земеделието коментира и акцията на Спецпрокуратурата, провела се в Своге срещу заподозрени в незаконен добив и търговия с дървен материал, извършвани от 2014 г. досега. По случая бяха задържани общо петима души, сред които е и шефът на Регионалната горска дирекция в София. Той е сочен за лидер на престъпната група. Арестуваните с заподозрени и в кражби на части за специализирана горска техника, притежание на незаконни оръжия и боеприпаси и палеж на автомобил.   Порожанов каза, че конкретният случай не му е известен и допълни, че „основните проблеми на Софийската дирекция са свързани с набезите на ромското население”. По въпроса с наболелия проблем с чумата по свинете земеделският министър бе категоричен, че оградата по границата ни с Румъния е била „изключително правилна мярка”.    „Съоръжението е надеждно и спря движението на животни от Румъния към България”, каза Порожанов. И допълни, че вече е извършена проверка във връзка с разследването на NOVA за конфликт на интереси при изграждането на оградата. Докладът бил изпратен до компетентната комисия. Сега цел на санитарните власти било създаването на биопръстен около индустриалните ферми, така че в тези райони да не навлизат домашни прасета.", "date": "2018.09.19", "title": "Порожанов с абсурдно искане: Търговските вериги да продават хляба без печалба (видео)"}
{"url": "http://epicenter.bg/article/Prezidentat-Radev--Obshtestvo--koeto-ne-saznava-smisala-ot-edinenieto--e-obrecheno-/163921/2/0", "text": "Общество, което не съзнава смисъла от единението, е обречено и затова ви благодаря за куража да застанете зад тази градивна идея. Тя със сигурност ще срещне съпротивата на онези, които са превърнали различията в нацията и общественото противопоставяне в свой политически бизнес. Това заяви президентът Румен Радев на среща на „Дондуков“ 2 с представителите на Инициативния комитет за единение, чиито председател е изтъкнатият историк акад. Георги Марков, съобщиха от прессекретариата на държавния глава.  Под инициативата стоят подписите на 32-ма интелектуалци и общественици.  На срещата държавният глава подчерта, че тази инициатива не може да разчита на непосредствен успех, но е важно темата за помирение с историята и национално единение да бъде заявена публично.  Румен Радев подчерта, че днес българското обществото следва да интерпретира историята на основата „палачи-жертви“, а не през деформиращата идеологическа призма, защото в нашата история често палачите и жертвите са разменяли местата си.  „В нашата история, за съжаление, твърде много хора са убивали и загивали с мисълта, че го правят в името на България и това е подходът, който следва да бъде отречен“, категоричен беше Румен Радев.  „Светотатство е костите на жертвите да бъдат употребявани в злободневната политика. Аз ще подкрепя вашата инициатива и ще заема публично позиция в този смисъл“, подчерта още на срещата държавният глава.  ", "date": "2018.09.19", "title": "Президентът Радев: Общество, което не съзнава смисъла от единението, е обречено "}
{"url": "http://epicenter.bg/article/Borisov--Ne-razbiram-zashto-Orban-se-pritesnyava--che--quot-Fronteks-quot--iska-da-go-nablyudava--SNIMKI--VIDEO--/163922/2/0", "text": "  Това каза пред журналисти премиерът Бойко Борисов от Залцбург, където е на двудневна неформална среща на държавните и правителствени ръководители на Европейския съюз.   За мен \"Фронтекс\" е повече, за да отстоява правата на мигрантите, но в същото време в докладите си отразяват коя държава си спазва споразуменията\", обясни той.   \"Моята идеология е, че всяка страна, външна граница, трябва да се стегне, да ѝ се помогне, ако трябва.  \", категоричен е Борисов.   Относно позицията, която правителството готви в защита на Унгария и задействаната от европарламента за отнемането на гласа на страната Борисов заяви лаконично:\"Няма драма\".И допълни:   Той призна, че не приема напълно начина, по който „Фидес” управлява в Будапеща: „   ,,Много е важен въпросът с Брекзита. Времето тече и изведнъж може да ни се стовари една страшна криза, което ще е лошо за всички нас. И за Великобритания, и за ЕС, и за българите, живеещи там или за хилядите британци, живеещи у нас. Така че има теми, по които имам много ясна теория, която се подкрепя и от коалиционните ми партньори, та даже и от опозицията'', завърши премиерът.    Тя предшества вечерята на държавните ръководители на страните членки на Европейския съюз, домакин на която е канцлерът на Австрия Себастиан Курц. Неговата страна е начело на ротационното председателство на Съвета на ЕС.  По време на работната вечеря лидерите ще обсъдят постигнатото по отношение на намаляването на броя на нелегалните мигранти и сътрудничеството с трети държави. Такъв ще бъде и фокусът на Срещата на върха в Австрия на 20 септември. Държавните и правителствени ръководители ще направят преглед и на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество.  Срещата ще приключи със заседание във формат ЕС - 27 за обсъждане на въпросите, свързани с Брекзит. Това заседание ще предостави възможност за разглеждане на състоянието на преговорите с Обединеното кралство и следващите стъпки.    ", "date": "2018.09.19", "title": "Борисов в Залцбург: България няма да допусне да се отнеме гласът на Унгария!  (СНИМКИ, ВИДЕО) "}
{"url": "http://epicenter.bg/article/Ninova--Iskame-aktualizirane-na-dohodite-v-byudzhet-2019--horata-ne-mogat-da-otseleyat-s-200-300-leva-/163925/2/48", "text": "Ще настояваме в бюджет 2019 г. за актуализиране на доходите. Това каза лидерът на БСП Корнелия Нинова във Велико Търново, където представи проекта на левицата \"Визия за България\", предаде репортер на Радио „Фокус“ – Велико Търново.  „Разбира се, за доходите ще имаме специална част в бюджета с предложение за тяхното актуализиране. От години наред настояваме да се намери начин да се преизчислят старите пенсии, тъй като са много ниски. Цените хвърчат нагоре. От 1 октомври ще се вдигнате и газ, и парно, и топла вода. Хората с 200-300 лева не могат да оцелеят. Така че политиката по доходите трябва да е много сериозно преосмислена от следващата година“, допълни Корнелия Нинова.  Тя подчерта, че тази година проектът на опозицията за разпределение на държавните средства през 2019 година ще съответства на идеите, заложени във „Визия за България“.  \"5% диференцирана ставка на ДДС за храни ще предложи БСП в своя проект за държавен бюджет за 2019 година\", каза Нинова и допълни, че в момента се обсъжда дали предложеният от оглавяваната от нея партия бюджет да включва и намалени ставки на лекарствата и бебешките храни. Нинова поясни, че се предвижда в проектобюджета на БСП да бъде включено и създаването на фонд, който да подпомага българското производство и българските предприятия.  По отношение на частта \"Земеделие“, Нинова заяви, че от БСП ще предложат да се сложи таван на субсидиите, както и преразпределянето им към производството на плодове и зеленчуци.  „Както знаете, 10 фамилии в България получават 75% от субсидиите в земеделието и то в зърнените храни, което ощетява другите. Ние имаме плодородна земя за отглеждане на плодове и зеленчуци, а внасяме всичко отвън“, допълни Корнелия Нинова. Тя съобщи, че БСП ще има предложение и по отношение на общинските бюджети. „Средствата за общините не се бюджетират правилно от правителствата на Борисов. Приема се един бюджет, а след това с постановление на Министерски съвет се отпускат в едно решение 110 млн. лева допълнително за определени общини на ГЕРБ и ДПС“, посочи лидерът на БСП.  \"Не стига, че управляващите убиха българските производители, а сега го докараха правителството на Борисов да се моли на веригите да спасят народа от цената на хляба\", коментира още Нинова.  \"Днес имаме един много ярък пример какво значи да поставиш държавата на колене в зависимост от големите. Прочетохме, че правителството е отишло да помоли търговските вериги да не вдигат цената на хляба и да работят без печалба. Това е антипазарно, антилогично, антиевропейско. Как може една държава с целия механизъм и институции, с който разполага, да постави цялата държава на колене в молба към пет големи търговски вериги да спасят народа от глад. Това е абсурдно. Това е най-ярък пример, че няма държавност и че няма институции и всички сме поставени в подчинение на няколко големи\", каза Корнелия Нинова.  Позовавайки се на социологически проучвания, Нинова отчете, че през последния един месец рязко се е увеличил процентът на българите, които очакват предсрочни избори. В тази връзка лидерът на БСП подчерта, че оглавяваната от нея партия има готовност за нови избори. По думите й целта на обсъждането на проекта „Визия за България“ е да се коментират с българските граждани проблемите в страната и да се намери тяхното решение.  „Друг път тръгваме на избори с предизборна програма. Отиваме и казваме „БСП ще направи това, когато спечели избори“. Сега подходът ни е друг. Идваме с идеи и бихме искали да направим, колкото се може повече наши съграждани и сънародници съавтори на тази програма\", коментира тя и уточни, че идеята е българите да предложат и посочат проблемите и как виждат решението им.  Нинова подчерта, че една от основните теми, заложени в проекта „Визия са България“, е премахване на монополите. По думите й от БСП са подготвили анализ на съществуващите монополи в Българи, на базата на който ще бъде изготвен пакет от антимонополно законодателство.  ", "date": "2018.09.19", "title": "Нинова: Искаме актуализиране на доходите в бюджет 2019, хората не могат да оцелеят с 200-300 лева!"}
{"url": "http://epicenter.bg/article/Emanuil-Yordanov--Mladen-Marinov-i-korekten-chovek-i-dobar-profesionalist--Ima-podkrepa-na-kolegite-/163927/2/0", "text": "\r\n \r\n \r\n   \r\n Тези дни стана ясно, че номинацията на правителството за нов вътрешен министър – досегашният секретар на ведомството Младен Маринов, се одобрява от голяма част от служителите на МВР. Същевременно обаче започнаха стръвни атаки на кандидатурата му от страна политически опоненти на управляващите, както и на някои пряко засегнати нарушители на обществените правила и норми. \r\n   \r\n Днес най-сетне и президентът Румен Радев подписа указа за освобождаването на Младен Маринов от поста му като секретар на МВР. И вероятно утре Народното събрание ще гласува новите трима министри – на МВР, МРРБ и транспорта. Припомням, че предшествениците им бяха освободени по тяхна молба заради трагичната катастрофа в Искърското дефиле, при която загинаха 17 души. \r\n   \r\n Спор няма, че министрите са политически назначения. Когато обаче освен това са и професионалисти в своите среди, това е комплимент навсякъде по света. Защо тогава у нас е по балкански различно и започна злостна атака срещу единият от претендентите – Младен Маринов, министър на МВР? \r\n   \r\n „Реакцията на професионалните среди е в резултат на преките впечатления от Младен Маринов. Хората, които дълги години са работили с него, са си изградили мнение. Според мен той е коректен човек и професионалист. Затова не съм изненадан, че се радва на подкрепата на своите колеги. Колкото до останалите – всяко едно мнение е политически мотивирано. Хората, които не одобряват ГЕРБ насочват своя негативизъм към Маринов, независимо от добрите му професионални качества. Този сериал сме го гледали и преди”, коментира бившият вътрешен министър, сега адвокат, юристът Емануил Йорданов. \r\n   \r\n Доколко обаче е нормално това да се случва в едно развито европейско общество, за каквото претендираме или поне декларираме, че се стремим да заприличаме на такова? \r\n Според Йорданов, развитите общества са малко по- на Запад от нас. „Дремем 10-тина години в ЕС, но в манталитетен аспект не сме мръднали много напред”, коментира той. \r\n   \r\n „Колкото до забавянето на подписа на президента Румен Радев за освобождаването на Младен Маринов от поста му на секретар на МВР– гафът е на чиновниниците на двете администрации. \r\n Добре, че днес се успокоиха и подписът е налице. Навремето и аз съм чакал дълго – седмици, дори са ми отказвани укази на президента, при това в онези години държавният глава Петър Стоянов беше от моята политическа сила – СДС”, смята защитникът. \r\n   \r\n „Ако Младен Маринов ми поиска съвет, като бивш вътрешен министър, бих му препоръчал да се въоръжи с търпение, здрави нерви и чувство за хумор. Както вече казах, аз го познавам и имам много добро мнение за него. \r\n   \r\n Не са добри честите смени на министри, каквито наблюдаваме от близо три десетилетия насам. Всяка работа изисква поне минимум спокойствие. То не може да се осигури за кратък период. Самият аз бях министър за година и половина и зная какво означава късия хоризонт. Това ограничава възможностите да се направи каквато и да е реформа нито пък някакви мащабни промени. \r\n   \r\n \"Пожелавам успех на Младен Маринов и дано поне неговите да го подкрепят до край! Изпитал съм горчилката на обратното”, каза в заключение Емануил Йорданов. \r\n", "date": "2018.09.19", "title": "Емануил Йорданов: Младен Маринов е коректен човек и добър професионалист. Има подкрепа на колегите "}
{"url": "http://epicenter.bg/article/Parlamentarna-komisiya-obsadi-mediynoto-prisastvie-na-stranata-ni-v-Makedoniya--VIDEO-/163928/2/0", "text": "Депутатите от парламентарната Комисия по политиките за българите в чужбина се запознаха с развитието на сътрудничеството в областта на средствата за масова информация между България и Македония, предаде репортер на БГНЕС.  На заседанието присъстваха ръководствата на обществените медии, медийния регулатор и други институции, имащи отношение по темата. В дискусията участие взе председателят на Държавната агенция за българите в чужбина Петър Харалампиев.  „Към момента ситуацията в Република Македония не е по-различна от тази, която беше, по отношение на присъствието на български медии. За съжаление там все още слабо присъстват българските медии. Говорим и като телевизии, и като печатни издания, и всякакви други типове медии“, заяви той. Според него именно след подписването на Договора за добросъседство е момента българската държава да изготви позиция и стратегия по въпроса, за да надгради постигнатото дотук. Харалампиев призова още страната ни да помисли как да увеличи медийното си присъствие в района на Западните покрайнини, Сърбия.  Несъгласие с констатациите за слабо българско медийно присъствие в Македония изрази Бетина Жотева от СЕМ. За пример тя даде подписания от БНТ през 2014 година договор с македонските радио и телевизия, който дойде след тежки разговори, инициирани от СЕМ.  „В момента има 12 кабелни оператора, най-големите в Македония, които излъчват БНТ Свят“, подчерта Бетина Жотева. Тя припомни и за срещата, която миналата година СЕМ проведе с македонския медиен регулатор. „Мога да разказвам много дълго за техния СЕМ и нито едно обстоятелство, което ще каца, няма да е в наша полза – нито като свобода, нито като правомощия, нито като самостоятелност, нито като бюджет“, смята тя.  От Българската телеграфна агенция (БТА) припомниха, че отдавна имат интерес към темата. Първият договор между БТА и Македонската информационна агенция (МИА), който е партньорски и предвижда размяна на информационни емисии, е подписан 1999 година.  „Той се преподписва всяка следваща година, което очевидно означава, че и двете медии имат съзнание за важността и полезността на един такъв договор“, сподели пред депутатите от комисията Валентина Йовова, директор „Реклама и комуникации“ в БТА. Предстои и втората крачка, която БТА ще направи за задълбочаване на българо-македонския медиен диалог.  „Между 24 и 28 октомври организираме 14-та Световна среща на българските медии в Скопие. Наш основен партньор там ще бъде МИА, поканени са да вземат участие и всички македонски медии“, подчерта Валентина Йовова. Предстои и откриването на пресклуб на БТА в Скопие.  За необходимостта от откриване на кореспондентски пункт в Скопие разказа генералният директор на БНР Александър Велев.  „Радиото имаше кореспондент от 1992 г. до 2011 г. Тогава, след като ни бяха отнети последните 6 млн. лева, а за по-малко от 4 години ни бяха отнети 12 млн. лева, ръководството е било принудено за закрие кореспондентския пункт в Скопие. С най-голямо удоволствие бихме открили отново кореспондентски пункт и ние сме го коментирали това, но ако има пари. Без пари няма как да стане“, смята Велев. Той допълни, че благодарение на интернет програмата на радиото може да се слуша навсякъде в Македония, но официалната справка показва, че посещенията в сайта не са много. Много повече са от Турция, САЩ и Канада, отколкото от Македония. Александър Велев припомни още на депутатите, че БНР има подписан договор с македонските радио и телевизия още от 1999 г., подписан от него и продължава сътрудничеството си с тях.  Нуждата от кореспондент на място подчерта и генералният директор на БНТ Константин Каменаров.  „И радиото, и телевизията имаха здрава традиция да имат свой човек на всяко едно важно място. По една единствена причина, а именно финансова, сега това не се случва“, коментира той.  ", "date": "2018.09.19", "title": "Парламентарна комисия обсъди медийното присъствие на страната ни в Македония (ВИДЕО)"}
{"url": "http://epicenter.bg/article/Bliznashki--Dramata-s-ukaza-be-burya-v-chasha-voda--tya-otkloni-vnimanieto-ot-mnogo-po-seriozen-problem/163930/2/0", "text": "Буря в чаша вода, чрез която се е прикрил много важен проблем. Така определи противопоставянето между президента Румен Радев и управляващите относно указа за освобождаването на главния секретар на МВР Младен Маринов, заради който се забави гласуването на новите министри в кабинета, професорът по конституционно право и бивш служебен премиер Георги Близнашки.  \"Още когато възникна ситуацията, аз обърнах внимание, че няма нужда от указ на държавния глава. Обикновено след това възникват проблемите. В Западна Европа съдиите, лицата в управлението, не могат да прекрачат властта, без да напуснат системата. При нас обаче не е така, веднъж прекрачил властта, след това в рамките на месец, президентът трябва да го освободи”, коментира в предаването „Денят на живо” по Канал 3.  \"Това, което е важно, че главният секретар е фигурата, която изпълнява приемствеността. Защото ако падне правителството, на практика той изпълнява длъжността на министър на вътрешните работи. Говори се за авторитарна тенденция през последните години, защото никой не иска да противоречи на премиера. А в Министерския съвет всеки има по един глас. И това е проблем. В началото бяха прощавани грешките на Борисов, но той като че ли не си взе поуки. Ето случаят с министъра на транспорта. Добре, че се забави указа на президента. През годините имаше много случайни назначения. И вече не трябва да ги има, особено, след като си от десет години в политиката”, каза професорът.  \"В нашето общество прагът на чувствителност вече е много нисък. Вместо да се наблюдава взискателност към хората във властта, ние наблюдаваме съвсем друго. Тази драма с указа бе изкуствена драма. Буря в чаша вода. И тя отклони вниманието от нещо много важно. Тези нелегални фабрики за цигари. А се говори, че чужди служби са разконспирирали този бизнес и по тяхно настояване се стигнало до разбиването им. Което вече говори лошо за България. Опозицията веднага трябваше да поиска анкетна комисия по този случай. Това е много сериозен проблем и не трябва да бъде потулен. Трябва да се приключи с него веднъж завинаги. Няма кой да те приеме в Еврозоната при подобно положение. Имаш не една нелегална фабрика, а пет. Не може това да се замита под килима с някакъв забавен указ\", категоричен е Близнашки.  Той открои и тревожна тенденция във връзка с дипломатическите назначения и факта, че се очаква началникът на кабинета Румяна Бъчварова да стане посланик.  \"Много тревожно обстоятелство е, че началникът на кабинета на премиера тръгва да става посланик зад граница. Предположението е, че нещо се случва и се отива към края. Няма какво да се заблуждаваме, това е знакова фигура. Това говори за едно тревожно състояние на духовете в обкръжението на министър-председателя”, каза още бившият служебен премиер.  Наближава времето, в което трябва да бъдат издигнати кандидатури за нови конституционни съдии и обичайно Георги Близнашки е сред най-спряганите имена. Той обаче е категоричен, че би отказал подобен пост.  \"Не бих приел, ако ме издигнат. Имам още няколко много важни години в университета. Това е моето призвание, моята мечта. Досега три пъти са се опитвали да ме пратят в Конституционния съд, но всичко по реда си. Би било добър завършек, но смятам, че трябва да завърша моето дело докрай”, заяви Близнашки.  ", "date": "2018.09.19", "title": "Близнашки: Драмата с указа бе буря в чаша вода, тя отклони вниманието от много по-сериозен проблем"}
