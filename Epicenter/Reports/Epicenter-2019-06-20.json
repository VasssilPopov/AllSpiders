{"url": "http://epicenter.bg/article/Ninova-otgovori-na-Borisov--Vaprosat-s-moyata-ostava-priklyuchi--mislete-za-pregradkata-si-s-DPS--/186185/2/0", "text": "Това написа лидерът на БСП Корнелия Нинова във Фейсбук. Така тя отговоря на Борисов, който днес от Брюксел се обърна към нея:    А от екипа на Нинова осведомяват, че лидерът на БСП никога не е подавала писмена оставка, не е подписвала такъв документ. ", "date": "2019.06.20", "title": "Нинова отговори на Борисов: Въпросът с моята остава приключи, мислете за прегръдката с ДПС! "}
{"url": "http://epicenter.bg/article/Pravitelstvoto-iska-da-vavede-novi-uslugi-za-grazhdanite---chat-s-administratsiyata-i-chat-bot/186149/2/0", "text": "Чат със служителите на администрацията и автоматично отговаряне на запитвания или така наречения чат бот са новите услуги, които правителството иска да въведе в различните видове администрация у нас.   Целта е гражданите да имат повече възможности да сигнализират за лошо обслужване или за нередности, когато получават дадена услуга в държавна или общинска институция.   До няколко месеца ще бъдат подготвени и нови стандарти за административно обслужване, които ще заместят въведените преди 13 години стандарти. Това стана ясно по време на конференция в рамките на проект с европейско финансиране, реализиран от централната администрация на правителството, съобщи Дарик.   Част от проекта е проведеното преди месец проучване по метода \"Таен клиент\" за обслужването в 13 администрации. То показва, че най-дълго се чака в столичния КАТ при смяна на шофьорска книжка - цялата процедура отнема около 6 часа.   „Администрацията трябва да комуникира, да използва всички форми, а не да чака жалби“, координаторът на проекта Алеко Джилджов. Според него обратната връзка, която администрацията събира в момента, е силно ограничена.   \"В чат бота не участват служители, това е виртуален асистент. А при чата - всяка една администрация и всеки служител може да се справи\", обясни още той.  ", "date": "2019.06.20", "title": "Правителството иска да въведе нови услуги за гражданите – чат с администрацията и чат бот"}
{"url": "http://epicenter.bg/article/Mareshki-izpolzval-nay-usardno-ezika-na-omrazata-predi-izborite-/186151/2/0", "text": "Езикът на омразата е присъствал при всички партии в предизборната кампания. Това съобщи пред БНР изпълнителният директор на Института за социална интеграция Стоянка Балова.  Мониторингът го отчита като непечеливш в кампанията.  Безспорен призьор в нашето изследване за използване на език на омразата е Веселин Марешки, посочи Балова. Тя изтъкна, че \"Воля\" нямат представител в европарламента, въпреки че Марешки е бил един от най-активните кандидати, обикалял е всички телевизионни формати и е нямал абсолютно никаква \"цедка\" в политическото си говорене.  Според наблюденията на Балова на водещи позиции по език на омразата се нареждат и водачът на евролистата на \"Атака\" Георги Димов, Радан Кънев, Ангел Джамбазки, Елена Йончева, както и самият Бойко Борисов.  Тя посочи, че подобно говорене остава безнаказано, ако дадена институция не бъде специално подтикната.  През последните години сме свидетели на неспособност от страна на политическите елити да управляват общественото мнение чрез умелото боравене с политически послания, коментира Балова. Тя обясни, че по време на кампанията освен чистата форма на език на омразата се е наблюдавало и използването на агресивна лексика към опонентите и индиректна обида. Това важало за всяка политическа формация без значение от политическата ориентация.  \"Наблюдавахме освен чистата форма на език на омразата, но и използването на агресивна лексика към опонентите си и индиректна обида. Всяко едно от трите срещаме във всяка политическа формация, без значение от политическата ориентация. Националистическите формации, като ВМРО и „Воля“, по-скоро търсеха политически дивиденти, докато другите се проявяваха в определени моменти, когато ситуацията беше в безпомощно състояние, за да надделеят над политическия противник“, изтъкна Стоянка Балова.  Националистическите формации, като ВМРО и \"Воля\", по-скоро търсеха политически дивиденти, докато другите се проявяваха в определени моменти, когато ситуацията беше в безпомощно състояние, за да надделеят над политическия противник, заяви Балова.  Данните от проучванет сочат, че електронните издания спомагат много за разпространението на езика на омразата и че ако дадена институция не бъде подтикната, това говорене остава безнаказано. ", "date": "2019.06.20", "title": "Марешки използвал най-усърдно езика на омразата преди изборите "}
{"url": "http://epicenter.bg/article/Proverka--quot-taen-klient-quot--Dalgo-chakane-na-opashka--nelyubezni-sluzhiteli--iskane-na-nenuzhni-dokumenti/186153/2/0", "text": "Дълго чакане на опашка за определена административна услуга, нелюбезни служители и изискване на ненужни документи - това са част от проблемите, открити при проучване по метода „таен клиент“. Резултатите бяха представени на конференция в Министерския съвет.  След сигнали за нередности близо месец и половина десет тайни клиенти наблюдават как 13 администрации в страната предоставят 15 услуги. Служителите наблюдавали доколко се спазвали нормативните изисквания, фиктивно ли се предоставя услугата, както и дали администрациите си обменят информация. Освен, че част от администрацията има проблем с отзивчивостта, тайните клиенти открили, че често от гражданите се изискват документи, които не са необходими по закон, обясни Здравко Сечков. Дългото чакане за определена административна услуга е друг проблем.  \"Най дълго време за получаването на услуги имаме регистрирани в столичният КАТ при завяването на услуга \"Подмяна на свидетелство за правоуправление на МПС\" - шест часа. Администрациите имат месец, за да отстранят проблемите, каза Красимир Божанов, директор на дирекция \"Модернизация на администрацията\" в МС.  \"Не навсякъде ще се наложи лично санкциониране. Трябва да се очаква после подобрение чрез конструктивни мерки, ако естествено има виновни служители ще приветстваме да има и наказания\".  Вчера вицепремиерът Томислав Дончев предупреди с писма администрациите да отстранят в едномесечен срок всички констатирани проблеми. Предстоят нови проверки.", "date": "2019.06.20", "title": "Проверка \"таен клиент\": Дълго чакане на опашка, нелюбезни служители, искане на ненужни документи"}
{"url": "http://epicenter.bg/article/Krum-Zarkov--Zakonodatelniyat-protses-za-razmera-na-partiynite-subsidii-beshe-forsiran/186155/2/0", "text": "Законодателният процес за размера на партийните субсидии беше форсиран, тези въпроси не бива да се решават по такъв начин. Това каза зам.-председателят на ПГ на \"БСП за България\" Крум Зарков по време на среща с НПО за партийната субсидия в Народното събрание, предаде Агенция \"Фокус\".   \"Тази среща беше свикана в спешен порядък, защото законодателният процес беше форсиран. Едно предложение, което започна с грандиозното обещание за намаляване на партийните субсидии се превърнa в цялостен дебат за финансирането на партиите, който върви към отварянето на възможността за частно финансиране на политическите сили. Тази възможност беше изключена от българското законодателство\", посочи той.   \"Следобед само след час и половина Бюджетната комисия ще разсъждава по тези въпроси. Утре е предвидено първа точка в дневния ред да бъде именно това. За това и ние поехме инициативата да поканим представителите на изразилите позиция. Тези въпроси не трябва да се решават по такъв начин. Необходим е задълбочен дебат както между политическите сили, така и между политическите сили, гражданското общество и експертите\", заяви Крум Зарков.   Ваня Нушева, която е програмен директор на \"Прозрачност без граница\" благодари за поканата за дискусията. \"Ние се отзовахме на тази покана в отговор на позицията, която Асоциация \"Прозрачност без граници\", редица НПО, които разполагат с експертиза в тази област, Българската асоциация за политически науки, която всъщност обединява професионалната общност и редица експерти, изразихме преди няколко дни.   Разбира се, бихме желали подобна дискусия да бъде организирана в многостранен формат и с участието на редица други неправителствени организации\", каза Нушева. Тя подчерта, че въпросите за финансиране на политическите партии и кампании са сериозни.", "date": "2019.06.20", "title": "Крум Зарков: Законодателният процес за размера на партийните субсидии беше форсиран"}
{"url": "http://epicenter.bg/article/Proverkata--quot-Taen-klient-quot--6-chasa-chakane-na-gishe-na-KAT-i-nelyubezni-chinovnitsi-/186157/2/0", "text": "Дълго чакане на опашка за определена административна услуга, нелюбезни служители и изискване на ненужни документи - това са част от проблемите, открити при проучване по метода „таен клиент“. Резултатите бяха представени на конференция в Министерския съвет, предаде БНР.  След сигнали за нередности близо месец и половина десет тайни клиенти наблюдават как 13 администрации в страната предоставят 15 услуги. Служителите наблюдавали доколко се спазвали нормативните изисквания, фиктивно ли се предоставя услугата, както и дали администрациите си обменят информация.  Освен че част от администрацията има проблем с отзивчивостта, тайните клиенти открили, че често от гражданите се изискват документи, които не са необходими по закон, обясни Здравко Сечков от фирмата-изпълнител на проучването. Дългото чакане за определена административна услуга е друг проблем.  \"Най дълго време за получаването на услуги имаме регистрирани в столичният КАТ при авяването на услуга \"Подмяна на свидетелство за правоуправление на МПС\" - шест часа. Администрациите имат месец, за да отстранят проблемите, каза Красимир Божанов, директор на дирекция \"Модернизация на администрацията\" в МС.  \"Не навсякъде ще се наложи лично санкциониране. Трябва да се очаква после подобрение чрез конструктивни мерки, ако естествено има виновни служители ще приветстваме да има и наказания\".  Вчера вицепремиерът Томислав Дончев предупреди с писма администрациите да отстранят в едномесечен срок всички констатирани проблеми. Предстоят нови проверки.  ", "date": "2019.06.20", "title": "Проверката \"Таен клиент\": 6 часа чакане на гише на КАТ и нелюбезни чиновници "}
{"url": "http://epicenter.bg/article/Byudzhetna-komisiya-namali-na-vtoro-chetene-partiyna-subsidiya-na-1-lv--za-deystvitelno-poluchen-glas/186163/2/0", "text": "Бюджетна комисия намали на второ четене партийна субсидия на 1 лв. за действително получен глас, предаде Агенция „Фокус“.   Текстовете са заложени в Закона за държавния бюджет за 2019 г. и бяха приети на второ гласуване от комисията. Окончателното решение ще бъде взето от пленарна зала. Съгласно текстовете за периода от 1 януари до 30 юни 2019 г. размерът на държавната субсидия ще е 11 лв. за получен действителен глас. Намалението на партийната субсидия от 11 лв. на 1 лв. ще важи за периода от 1 юли до 31 декември 2019 г.   Депутатите от Комисията отхвърлиха предложението на ДПС за 0 лв. партийна субсидия за действително получен глас, както и това на ВМРО размерът на субсидията за парламентарна група да бъде 1,5 млн. лв.    ", "date": "2019.06.20", "title": "Бюджетна комисия реши: Партийната субсидия остава 1 лв. за действително получен глас!"}
{"url": "http://epicenter.bg/article/Fandakova--Bitkata-mi-e-da-osvobodya-vsichki-obekti-v-Borisovata-gradina--koito-sa-na-Stolichna-obshtina/186168/2/0", "text": "Моята битка е да освободя всички пространства в „Борисовата градина“, които принадлежат на Столична община, за да може да се използват от хората. Това каза пред журналисти кметът на София Йорданка Фандъкова, предаде репортер на Агенция „Фокус“.  „Вчера излезе резултатът ни на първа инстанция за делото за освобождаване на терена в „Борисовата градина“ от автокъща „Капитолия“. Това е една голяма битка и не само за „Капитолия“, а за всичките тези обекти, които още в края на 90-те години и 2002 година, с едно голямо решение на Столичен общински съвет, в края на годината преди Коледа, с пълно единодушие са били прехвърлени на „Софийски имоти“. Раздавани са за търговски дейности и под наем“, заяви Фандъкова.  Тя посочи, че именно за това, преди 2 години е била назначила специална проверка на обектите в „Борисовата градина“.  „След завършването й това ми даде възможност да възложа на „Софийски имоти“ да освободят 4 от тези обекта, които бяха в техния капитал. Това са автокъща „Капитолия“, „Маймунарника“, „Веселото село“ и едно по-малко обектче, което вече е освободено“, посочи Фандъкова.  По думите й за останалите три обекта е имало съпротива от ползвателите.  „Те обжалваха искането на „Софийски имоти“ да освободят терена. „Капитолия“ обжалва и всъщност ние чрез „Софийски имоти“ спечелихме това дело на първа инстанция. Дай Боже, и така да продължим, защото предполагам, че те ще го обжалват, но ние търсим и други механизми. Моята битка е да освободя всички тези пространства в „Борисовата градина“ за да може да се използват от хората“, подчерта Фандъкова.  Столичният кмет посочи, че при другите обекти ситуацията е по същия начин.  „Земята е общинска, но те са предоставени за управление на „Софийски имоти“ през 2002 година и те са ги отдавали под наем години наред на тези ползватели. Специално на „Капитолия“ 2002 година е прехвърлено кафенето, което се намира в малката сграда, и три месеца по-късно сградата е продадена. Именно за това там има и частна собственост, която е в самата сграда. Това е битката ни и усилието ни да си върнем всички тези четири обекти, за които имаме шанс. Разбира се, има шанс и за някои други неща, но аз ще си позволя да не шумя и да не говоря преди да имаме решение, защото това са битки с доста сериозни хора“, изтъкна Йорданка Фандъкова.  „При „Веселото село“ и „Маймунарника“ положението е на почти същия етап. Изискала съм информация от „Софийски имоти“, за да знам, кое как се движи. Преди 2 години те получиха задачата да освободят тези обекти, но както казах, никой не се съгласява доброволно. Аз вярвам и ще направя всичко възможно, за да си спасим тези обекти, които слава Богу не са продадени, а само са раздадени за дългосрочно ползване“, каза още тя.  ", "date": "2019.06.20", "title": "Фандъкова: Битката ми е да освободя всички обекти в Борисовата градина, които са на Столична община"}
{"url": "http://epicenter.bg/article/Spetsaktsiya-v-Berkovitsa-razsledvat-grupa-za-lihvarstvo/186121/3/0", "text": "Специализираната прокуратура и ГДБОП извършват действия по разследването на участници в организирана престъпна група, занимаваща се с лихварска дейност. Това съобщиха от пресцентъра на Апелативна специализирана прокуратура.   В град Берковица (кв. „Раковица“) и село Арчар, Видинско, се провеждат претърсвания и изземвания в жилища и автомобили, лични обиски, разпити на свидетели.   Петима души от ромския квартал в Берковица са задържани за участие в организирана престъпна група за лихварство и силови действия. Акцията на специализираната прокуратура и ГДБОП започна тази сутрин едновременно в Берковица и село Арчар, Видинско, предаде БНР.   Заместник главният прокурор Иван Гешев, който беше на мястото, заяви:   \"Даваш един лев и прибираш коли, апартаменти, злато и какво ли още не. Това е стандартна ситуация в такива бедни махали. Ако им видите къщите, много хора биха им завидели на стандарта. Друг е въпросът, че най-вероятно ще се окаже, че са построени незаконно.\"   Главният секретар на МВР старши комисар Ивайло Иванов допълни, че полицията работи по случая от лятото на миналата година, а повечето арестувани са роднини:   \"Лицата са криминално проявени, с роднински връзки всичките. Просто един семеен бизнес\".   Според съседи, разследваното семейство има магазин и отпуска стоки на вересия, но не взема лихви.   В Арчар е арестувано едно лице. Иззети са и два автомобила.    ", "date": "2019.06.20", "title": "Спецакция в Берковица! Разследват група за лихварство, задържани петима души (Обновена)"}
{"url": "http://epicenter.bg/article/Darzhavata-iznenadvashto-poema-nov-dalg-ot-400-mln--leva/186113/4/0", "text": "На фона на свръхизлишък от близо 3 млрд. лв. в държавната хазна към края на май тази година правителството реши да емитира дълг за 400 млн. лв, както Епицентър.бг вече писа. Финансовото министерство вчера предложи на вътрешния пазар държавни ценни книжа (ДЦК) в два аукциона, които не са включени в аукционния календар. Това не се бе случвало от година и половина насам, когато финансовото министерство направи опит да пласира 25-годишни държавни дългови книжа за 100 милиона лева. Търгът тогава се провали, след като поръчките бяха отхвърлени заради поискана по-висока от предлаганите 2% доходност.  Сега на първия търг са предложени 20-годишни ДЦК на обща стойност 200 млн. лева, като падежът е на 19 юни 2039 г., а годишната лихва е 1.5%. При втория търг емисията е на 10.6-годишни ДЦК с лихва 0.5% и падеж 21 декември 2029 г.  Новината за аукционите бе съобщена от БНБ, която организира и провежда търговете, но не и от самото финансово министерство. Днес обаче се очаква от ведомството на Владислав Горанов да съобщят резултатите от търговете, от което вероятно ще стане ясно и каква е целта на тази операция, пише \"Сега\".  Основното предназначение на новия дълг според съобщението на БНБ, което по-късно мистериозно изчезна от сайта на централната банка, е да погасява падежи на задължения, както и да служи като буфер за финансовата стабилност. Финансови експерти, до които се допита в. \"Сега\", са изненадани, че с тези аргументи се пристъпва към емитиране на дълг в момента. От една страна, има преизпълнение на бюджета и огромен фискален резерв от над 10 млрд. лв. по данни от края на април. От друга страна, през първите четири месеца на тази година вече са направени погашения за около 600 млн. евро, без да се поема нов държавен дълг. Следващото голямо плащане е през 2022 г., когато е падежът на 7-годишната емисия еврооблигации от март 2015 г. в размер на 2 млрд. евро.  Едно от логичните обяснения за спешните аукциони на ДЦК според експерти е жест от страна на държавата към нуждата на българските банки да вложат някъде свободните си пари. Преди повече от година БНБ обяви отрицателна лихва за свръхрезервите на банките, т.е., за да държат свободните си средства в централната банка, те трябва да плащат, вместо да получават някаква доходност. Още повече че в момента трезорите ни се следят под лупа от ЕЦБ заради кандидатурата ни за влизане в чакалнята на еврозоната и Единния банков съюз на ЕС.  Появи се и друга спекулация - огромната сума от 400 млн. лв. емитиран дълг под формата на ДЦК може да е свързана с покупката на 8 изтребителя F-16. Възможно е ценните книжа да бъдат купени от определена банка и да бъдат използвани като обезпечение по сделката.  България по принцип може да си позволи да поеме нов дълг, тъй като има едно от най-ниските съотношения в ЕС спрямо БВП - 19.7% към края на април, посочват експерти.   В момента размерът на държавния дълг е 11.6 млрд. евро, като 2.53 млрд. от него са вътрешен, а 9.08 млрд. евро външен. Според разчетите на Министерството на финансите в дългосрочната бюджетна програма до 2021 г. лимитът за дългово финансиране е от 800 млн. до 1 млрд. лв. годишно, което е записано и в Закона за държавния бюджет. За същия период е предвидено и усвояването на 586.7 млн. лв. по договорени държавни заеми. В стратегията за управление на дълга е записано още, че до 2021 г. България няма да емитира дългови книжа на външните пазари, а ще се финансира само чрез ДЦК на вътрешния пазар.", "date": "2019.06.20", "title": "Държавата изненадващо поема нов дълг от 400 млн. лева"}
{"url": "http://epicenter.bg/article/-Sabah--Unikalnite-predimstva-na-Turtsiya-kato-regionalen-gazov-hab-/186132/4/0", "text": "Укрепването на физическата инфраструктура за природен газ и разрастващият се пазар на газ през последните две десетилетия направиха Турция привлекателна дестинация за производителите и потребителите на газ. Нарастващото значение на Турция в регионалната търговия с газ е предизвикало дискусии относно потенциала на страната да се превърне в център за търговия с газ. Експерти и представители на сектора смятат, че Турция има много уникално предимство, за да създаде център за търговия с газ, твърдейки, че това ще създаде печеливши възможности както за страната, така и за износителите и вносителите.  Високото търсене от страна на европейските вносители, перспективата за доходоносна ценова конкуренция, множество доставчици и географска близост до Югоизточна и Централна Европа могат да бъдат обобщени като най-важните предимства, поради които Турция трябва да стане регионален газов хъб.  В допълнение към често подчертаваните качества на турския пазар, експертите обръщат внимание и на необходимите стъпки, които трябва да бъдат предприети, включително по-нататъшна либерализация на пазара чрез намаляване на дела на лицензиите за внос на държавната петролна тръбопроводна корпорация (BOTAŞ), повече капацитет за съхранение, договаряне на договорни условия с износителите на газопроводи, осигуряване на прозрачност и предсказуемост на пазара и въвеждане на необходимите регламенти за стимулиране на управлението чрез регулаторния орган за енергийния пазар (EMRA).  В неотдавнашен доклад, озаглавен “Липсващата част от амбициите на Турция за газов хъб“, представен от партньора-основател на консултантската компания MNCM Керем Топуз бяха представени многостранните ползи от превръщането на Турция в газов хъб.  “Укрепването на енергийната сигурност, подобряването на енергийната ефективност, намаляването на чувствителността към колебанията на цените индексираните към петрола цени на газа, високата добавена стойност и възможностите за работа ще бъдат само част от ползите от газов хъб в Турция”, каза Топуз в презентацията си.  Той подчерта, че европейските страни могат да се възползват значително от газов хъб в Турция, тъй като прогнозите за увеличаване на нивата на внос на газ от предвиждат увеличение, а добре функциониращият газов хъб естествено ще помогне за конкуренцията на газовия пазар.  В по-нататъшното разработване на предимствата от турския газов търговски център за доставчиците и потребителските пазари, Топуз посочи европейските опасения за силна зависимост от руския газ. Той изрично отбеляза, че търговията по прозрачен механизъм на хъба ще намали използването на газ като политически лост.  “Ако руският газ, заедно с газа от други страни-доставчици, се търгува в търговска мрежа в хъб с прозрачно функциониране, опасенията за използването на газа като геополитически лост значително намаляват, тъй като нито една държава не може да контролира търговските операции на центъра. Хъбът изисква всички страни доставчици да функционират като търговски субекти, а не като държавни участници ”, отбеляза Топуз.    Някои от дългосрочните газови договори на Турция ще изтекат през 2021 г., а количеството вносен газ, предвидено в тези договори, възлиза на 15,6 млрд. куб. м, което съответства на близо 30% от годишното потребление на газ.  Тъй като страната преговаря за подновяването на тези газови договори, тя търси отстраняване на някои строго обвързващи условия. Вносителите от частния сектор също очакват, че BOTAŞ може да прехвърли някои от своите лицензи за внос, тъй като пазарът се нуждае от либерализация, за да подкрепи амбицията за укрепване на газов хъб, стартиран от Енергийната фондова борса (EPİAŞ) през септември 2018 г. с перспектива за осигуряване на механизъм за дневна цена.  Въпреки че от началото на века са предприети значителни стъпки за увеличаване на дела на частния сектор в търговията с газ, BOTAŞ все още е основният притежател на газови договори с 80%. Ето защо експерти от всяка платформа обърнаха внимание на необходимостта от отделяне на договорите От ВОТАŞ.  „Отделяне на функциите на оператор на преносна система, вносител и търговец на едро на BOTAŞ са много по-необходими стъпки от добавянето на допълнителни инфраструктурни съоръжения за добре функциониращ газов търговски център“, каза Топуз.  Отделянето на договорите на BOTAŞ ще помогне на Турция да осигури по-прозрачен и предвидим пазар по отношение на динамиката на цените.  „Въпреки че съществуват механизми за определяне на цените на този прозрачен пазар, само ВОТАŞ притежава достатъчно газ, има договорна гъвкавост и обслужва достатъчно голям портфейл, за да бъде значителен играч на този нов пазар. Поради това BOTAŞ има забележимо влияние върху цените на този пазар “, подчерта енергийният консултант Топуз.  В обръщението си на презентацията главният изпълнителен директор на ENGIE в Турция Гьокалп Йозкьок също посочи силната инфраструктура на Турция за природен газ.  “Турция трябва да предлага конкурентни цени и да сключва краткосрочни, гъвкави договори. Това са важни елементи, за да може Турция да се превърне в газов хъб. Механизмите за ценообразуване и предсказуемостта на пазара също трябва да бъдат в центъра на вниманието”, каза Йозкьок.  Бившият посланик на Турция в Организацията за икономическо сътрудничество и развитие (ОИСР), Митхат Ренде, също подчерта, че силната физическа инфраструктура на Турция дава на страната предимство, когато става въпрос за конкуренцията с други страни от региона, за да стане регионална хъб. “Цените трябва да се формират в условията на свободния пазар. Динамиката на пазара, предсказуемостта и прозрачността са от жизненоважно значение за Турция, за да постигне целта си да стане регионален газов хъб “, отбеляза Ренде.  Международният пазар на природен газ се развива извън дългосрочните договори за вземане или плащане, които са свързани с цените на петрола и включват търговски ограничения от клаузите за местоназначение. Вместо това пазарът вече има краткосрочни договори без клаузи за дестинация и ценообразуване, основаващи се на динамиката на предлагането и търсенето на природен газ, вместо на цените, свързани с нефта. Тази значителна трансформация се улеснява от увеличаващото се производство и търговия с втечнен природен газ (ВПГ).  Тъй като Турция разполага с две плаващи единици за съхранение (ПЕС) в Измир и Хатай и два терминала за ВПГ, способни да превърнат обратно в газ ВПГ по 117 милиона кубични метра газ на ден, търговията с газ в страната става по-гъвкава с нарастващата търговия на спот пазара.  Данните от EMRA показват, че увеличаващият се внос на ВПГ в Турция е съставлявал 22,5% от общо 50,3 млрд. куб. м. газ. Страната закупи около 11,32 млрд. куб. м. газ под формата на ВПГ миналата година, показват данните. Освен това, числото означава, че зависимостта ѝ от индексиран по петрола газ, който се закупува на дългосрочна основа за вземане или плащане, падна до 77,5% през 2018 г. от предишното ниво от 88% през 2017 година.  Що се отнася до вноса на ВПГ, двата основни доставчика на Турция са Алжир и Нигерия, които имат дългосрочни договори с BOTAŞ. Покупките на газ на спот пазара през последното десетилетие демонстрират по-променлив ход, като достигат най-високото ниво през 2017 г. с 4,8 млрд. куб. м. Докато Катар се нарежда на първо място в спот покупки с 1,5 млрд. куб. м., САЩ са на трето място, след като са изнесли 767,5 млн. куб. м газ в Турция.   ", "date": "2019.06.20", "title": "„Сабах“: Уникалните предимства на Турция като регионален газов хъб "}
{"url": "http://epicenter.bg/article/Italianskata-kino-legenda-Ornela-Muti-e-v-Balgariya/186166/6/0", "text": "\r\n Звездата Орнела Мути пристигна като специален гост на \"Фестивала на италианското кино в България\", който се провежда кино \"Люмиер\". \r\n \r\n \r\n \r\n Тя пристигна в България вчера следобед и само два часа по-късно прекрачи прага на залата, за да се срещне с българската публика. Мути носеше големи слънчеви очила, които обаче нямаше как да скрият красотата и чаровната усмивка на италианската актриса. \r\n   \r\n На влизане в кино \"Люмиер Лидл\" тя сподели: \r\n   \r\n 64-годишната Мути бе заложила на черен гащеризон, който подчертаваше стегнатата ѝ фигура. Тя бе съчетала тоалета със сребристи сандали. Актрисата бе лаконична, като благодари на организаторите, след като получи специален плакет. Тя раздаде въздушни целувки и скоро след това напусна залата. \r\n   \r\n Римлянката е със смесен произход - баща ѝ е неаполитанец, а майка ѝ - естонка. Кариерата на Мути стартира, когато е на 14 година, а през 1970 година става звезда с филма \"Най-красивата съпруга\". На екрана си е партнирала с актьори като Ален Делон, Мачело Матрояни, Адриано Челентано. \r\n   \r\n Орнела е майка на три деца. Най-голямата ѝ дъщеря, която модел, певица и актриса се появява на бял свят, когато Мути е едва 19-годишна. Тя е плод на любовта ѝ с филмовия продуцент Хосе Луис Бермудес де Кастро Акасо. Актрисата има и син и дъщеря от брака си с Федерико Фачинети, който започва през 1988 и приключва през 1996 г. Преди това има брак с екранния си партньор от \"Най-красивата съпруга\" Алесио Орано, който продължава от 1975 до 1981 г. \r\n   \r\n Източник: Дир.бг \r\n", "date": "2019.06.20", "title": "Италианската кино легенда Орнела Мути е в България"}
{"url": "http://epicenter.bg/article/18-godishen-otstrani-Grigor-Dimitrov-v-London-/186177/8/0", "text": "Григор Димитров отпадна на старта на АТР 500 тенис турнира на трева в „Куинс клъб“, Лондон. След двудневно чакане българинът най-сетне изигра мача си от първия кръг и отстъпи срещу осмия поставен Феликс Оже-Алиасим от Канада с 4:6, 4:6 след 75 минути игра на Корт №1, предаде БНР.  Гришо първи стигна до точка пробив в четвъртия гейм, но тийнейджърът я „изтри“ с ас. На свой ред 18-годишният Оже-Алиасим направи брейк за 4:3, след като шампионът от 2014 г. направи двойна грешка. При 5:4 роденият в Монреал тенисист сервираше за сета. Той поведе с 40:15 и веднага приключи частта с деветата си директна точка от сервис.  Удар с рамката от страна на 28-годишният българин даде на 21-ия в световната ранглиста канадец две точки за пробив на старта на следващия сет. Той реализира втората. В следващия гейм Димитров имаше точка за рибрейк, но опонентът му се спаси отново с отличен сервис и после затвърди за 2:0.При 5:4 канадецът сервираше за място във втория кръг. Той поведе с 40:0 и реализира още първия мачбол.  Хасковлията завърши с 68 процента вкаран първи сервис и 78 процента спечелени точки при разиграването му. Оже-Алиасим записа съответно 65 и 85 процента. Димитров постигна 6 аса и направи 2 двойни грешки, а съперникът завърши с 15 аса и 4 двойни.  Следващото участие на Григор ще бъде на турнира от Големия шлем Уимбълдън, който започва на 1 юли в Лондон.  ", "date": "2019.06.20", "title": "18-годишен отстрани Григор Димитров в Лондон "}
{"url": "http://epicenter.bg/article/Detsata-na-Maykal-Dzheksan-nosyat-ogarlitsi-s-praha-mu/186126/10/0", "text": "Децата на Майкъл Джексън носят огърлици, съдържащи праха му, след като тялото му беше кремирано през 2009 година, съобщава БТА, цитирана от Нова.тв   Кралят на попмузиката се спомина след отравяне със силното сънотворно пропофол. След като тленните му останки преминаха през кремация, в наши дни децата му Принс Майкъл, Парис и Бланкет носят праха му на огърлици. Той е вкаран в малки счупени сърчица в украшението. Потомците на Джексън обаче рядко носят на публично странните гердани. Те ги държат заключени в кутии вкъщи, тъй като се страхуват да не загубят последните останки от баща си.   Златният ковчег на Джако беше положен в крипта в гробището Форест лон в Лос Анджелис, но по настояване на майка му Катрин Маейкъл е бил кремиран, а ковчегът е останал празен. Тя се страхувала, че някой ще открадне тленните му останки, както стана с Чарли Чаплин.   Част от праха на Майкъл Джексън е бил разпръснат в любимото му имение Невърленд, а друга част била превърната в украшения. Децата на Краля на попмузиката непрекъснато живеели с мисълта, че той ги наблюдава някъде от небето.", "date": "2019.06.20", "title": "Децата на Майкъл Джексън носят огърлици с праха му"}
{"url": "http://epicenter.bg/article/Melaniya-se-poyavi-v-ekstravaganten-zhalt-kostyum-za-starta-na-kampaniyata-na-Tramp--Snimki-/186131/10/84", "text": "Първата дама на САЩ се появи в екстравагантен жълт костюм за старта на кампанията за преизбиране на Доналд Тръмп, предаде БГНЕС. \r\n \r\n \r\n \r\n Някои хора похвалиха избора на облекло на първата дама, но други се чудеха, може би на шега, дали цветът на облеклото й е имал по-дълбок смисъл. \r\n \r\n \r\n \r\n Докато американският президент Доналд Тръмп официално обявяваше кандидатурата си за преизбиране през 2020 г., Мелания Тръмп успя да привлече вниманието на публиката благодарение на смелия жълт костюм, който носеше на събитието. \r\n \r\n \r\n \r\n Тя се обърна към аудиторията преди съпругът й да излезе на сцената, като каза, че е чест да бъде първата дама \"на тази невероятна страна през последните две години” и добави, че \"се вълнува от мисълта да го направи за още шест\".   Изборът на дрехи на Мелания Тръмп предизвика смесена реакция онлайн, но повечето потребители в социалните мрежи изразиха своето одобрение за решението й.", "date": "2019.06.20", "title": "Мелания се появи в екстравагантен жълт костюм за старта на кампанията на Тръмп (Снимки)"}
{"url": "http://epicenter.bg/article/Petar-Stoyanov-vrachva-nagradite-na-11-iya-Natsionalen-istoricheski-konkurs/186112/10/0", "text": "Зa 11-и път фoндaция „Цeннocти” връчва наградите на най-стария и единствения провеждал се без прекъсване Национален исторически конкурс. Целта на надпреварата е да отличи yчeници между 8 и 12 клас, пиcaли зaдълбoчeни paзpaбoтĸи пo дaдeнa тeмa. Oт 1998-тa нacaм блaгoтвopитeлнaтa opгaнизaция нa Aнтoнинa Cтoянoвa е подтикнала към проучване и творчество близо 2000 младежи.   Президентът Петър Стоянов по традиция ще връчи лично наградите на класиралите се на първите три места на церемонията в зала „Тържествена“ на Военния клуб в събота от 11 часа.   Hayчното състезание e чacт oт мpeжaтa EUSTORY, ĸoятo oбeдинявa иcтopичecĸи ĸoнĸypcи oт вcичĸи eвpoпeйcĸи cтoлици. Heйният пpeдcтaвитeл Mигeл Бapoc присъства на награждаването при миналото издание на конкурса.   Целта на EUSTORY е изграждането на  нова, толерантна гледна точка към историята, което е основен елемент в демократичната реорганизация на обществото и развитието на нова, отворена и прозрачна историческа култура. Новото тълкуване на миналото има съществен принос за развитие на междукултурния и презграничен диалог.   Националният исторически конкурс се провежда със съдействието на швейцарската фондация Leonardo, на Националния дарителски фонд „13 века България“, германската фондация „Кьорбер“ и е под патронажа на Министерството на образованието.   Πpизьopитe (aĸo гoвopят пpиличeн aнглийcĸи eзиĸ) мoгaт дa yчacтвaт и в ceминapитe нa EUSTORY, ĸoитo ce пpoвeждaт в paзлични eвpoпeйcĸи cтpaни. Призовете също са примамливи за един гимназист:", "date": "2019.06.20", "title": "Петър Стоянов връчва наградите на 11-ия Национален исторически конкурс"}
{"url": "http://epicenter.bg/article/Daniela-Daritkova--Zashto-BSP-tolerirat-dareniya-ot-sotsialno-slabi--a-sa-protiv-tezi-na-firmi-/186114/2/0", "text": "„Правителството предложи субсидия от 1 лв. с оглед обществените очаквания“. Това заяви в \"Здравей България\" по Нова телевизия председателят на ПГ на ГЕРБ Даниела Дариткова. Тя припомни, че над 2,5 млн. българи са се произнесли, че искат 1 лв. субсидия. „В рамките на този законопроект всяка партия внесе своите предложения“, уточни Дариткова. “Освен ДПС, които предложиха нула лева никоя политическа сила не предложи друга субсидия. В рамките на тази година ще анализираме дали с 1 лв. могат да функционират политическите партии. Ние поканихме ДПС и те дойдоха в ПГ на ГЕРБ и обсъдихме субсидията да бъде все пак 1 лев, а не нула и да се възстанови финансирането от юридически лица, което съществуваше до 2009 г. \", уточни Дариткова. На въпрос защо с ДПС са се разбрали, а не са отишли на разговорите с БСП Дариткова каза, че социалистите са ги поканили само на среща, за да водят пазарлъци. „Срещнахме се с ДПС след като видяхме техните законодателните предложения“, уточни лидерът на ПГ на ГЕРБ. „БСП внесоха много законодателни предложение между 1 и второ четене вчера в късния следобед. Те не са ни канили да обсъдим тези предложения. Те просто поканиха всички политически сили, като се опитаха да направят пазарлък по темата”, каза Дариткова. Тя обясни, че освен ДПС, които са предложили 0 лева субсидия, нито една от другите политически сили не е предложила сума, различна от 1 лев. „БСП внесоха много законодателни предложение между 1 и второ четене вчера в късния следобед. Те не са ни канили да обсъдим тези предложения. Те просто поканиха всички политически сили, като се опитаха да направят пазарлък по темата”, допълни Дариткова. Тя обясни, че освен ДПС, които са предложили 0 лева субсидия, нито една от другите политически сили не е предложила сума, различна от 1 лев. В коментар на думите на Крум Зарков от БСП, че това е атентат към демокрацията Дариткова каза, че демокрация означава народовластие. „След като народът се произнесе на референдум не виждам заплаха. Защо БСП са изключително толерантни към финансиране от малоимотни граждани, а е против официалното финансиране от фирми“, попита председателката на групата на ГЕРБ. Водещата припомни, че в САЩ Хилъри Клинтън е върнала дарение от Дарина Павлова и попита дали ще има списъци в партиите на фирми или лица, от които е забранено да се получават дарения. „В закона се изисква при големи суми да се посочва източника на средствата. Отговорността ще бъде на политическата партия дали да приеме едно дарение или не“, уточни Дариткова.", "date": "2019.06.20", "title": "Даниела Дариткова: Защо БСП толерират дарения от социално слаби, а са против тези на фирми?"}
{"url": "http://epicenter.bg/article/Menda-Stoyanova--Nyama-opasnost-v-partiite-da-vlizat-pari-sas-sporen-proizhod/186116/2/0", "text": "Председателят на бюджетната комисия Менда Стоянова от ГЕРБ обяви, че партията предлага смяна на модела на партийно финансиране единствено заради обществените нагласи. По думите й няма опасност в партиите да влизат пари със спорен произход. Менда Стоянова бе гост в Сутрешния блок на БНТ.  „Имаме контролни механизми и тези контролни механизми трябва да се задействат още по-сериозно. Ако досега те не са работили толкова подробно, защото имаше ограничение в даренията, сега ще заработят по-сериозно и тук вече ще имаме по-сериозна роля на Националната агенция за приходите, която пък от своя страна ще отиде и има право да провери по веригата произхода на средствата“, заяви председателката на бюджетната комисия.  „Нека да променим модела. Нека той да заработи, да видим резултатите от него и ако те са негативни, ако обществото се убеди, че това не е правилният модел за запазване на демокрацията, то винаги може да се промени“, допълни тя.  Днес промените в модела на финансиране и размера на държавната субсидия ще бъдат разгледани в бюджетната комисия, а утре, петък, се предвижда те да бъдат гласувани окончателно в пленарна зала.  ", "date": "2019.06.20", "title": "Менда Стоянова: Няма опасност в партиите да влизат пари със спорен произход"}
{"url": "http://epicenter.bg/article/Prebroyavane-2021-podrobno-shte-opisva-rodninskite-ni-vrazki-i-imotite-ni/186117/2/0", "text": "При преброяването през 2021 г. държавата ще събира подробни данни не само за гражданите, техните роднини, семеен статус и деца, но и за имотите, вещите, дори транспорта, който ползват.   Това сочи Проект на Закона за преброяване на населението и жилищния фонд в Република България през 2010 г., предаде БГНЕС.   В документа подробно е описано как общо пет държавни ведомства – Националният статистически институт, Централната комисия по преброяването, териториалните статистически бюра, областните преброителни комисии, както и общинските преброителни комисии ще събират данни не само за гражданите, но и за вещите им.   Преброителите подробно ще описват гражданите, които обичайно пребивават на територията на страната; тези, които временно пребивават у нас; чужденците, получили разрешение за пребиваване, както и лицата без гражданство, както и жилищния фонд.   В статистиката няма да се включват български граждани, които живеят в чужбина, чужди граждани – членове на персонала на дипломатически мисии, служители на междудържавни и междуправителствени организации, чуждестранният военен персонал в България, екипажите на чуждестранни речни и морски кораби по пристанищата у нас, както и екипажите на чужди самолети и пътниците в тях.   При преброяването на българските граждани подробно ще се описва техния пол, ЕГН, дата на раждане, връзка между членовете на домакинствата и семейството, постоянния и настоящия адрес, гражданството им, статута им, държавата и мястото на раждане, семейното им положение, броят живородени деца, степента на завършено образование, грамотността им, текущото участие в образование, етническата им група, вероизповеданието им, майчиния им език, трудовия статус, професията или длъжността им, дори името на предприятието или организацията, в която работят.   В националната статистика дори ще влезе информация за местоположението на работата или учебното заведение на човека, както и дори вида на транспорта, използван за пътуване до работа. Хората ще бъдат разпитвани за вътрешната и външната миграция на членове на домакинствата им, както и за степените на трайно намалена работоспособност или увреждане.   Подробно ще се описват и сградите, независимо дали в тях живеят хора или не, както и жилища в нежилищни сгради, ако в тях живеят хора.   При преброяването на жилищния фонд у нас ще се събират двойно повече данни – веднъж на самата сграда – подробно ще се описват адреса на сградата, географските координати и входовете на сградата, вида й, местоположението й, годината на построяване, типа на строителната конструкция, броят на етажите, наличието на другите обекти в сградата, които се ползват за нежилищни цели, както и достъпността на сградата.   И втори път – подробно ще се описват и частните жилища на хората – според чл. 19 от документа, ще се събират подробни данни за адреса на жилището и неговия вид, статута на владеене на жилището, типа собственост, общата застроена площ, броя на помещенията и стаите, опис каква е кухнята и спомагателните й помещения, енергийната й осигуреност и ефективност, водоснабдяването и канализацията, както и санитарните помещения. Преброителите ще наблюдават и описват материалната осигуреност и услуги на жилищата.   Данните, които хората ще съобщят за жилищата си, ще се сравняват с кадастралните карти от Агенцията по геодезия, картография и кадастър, която ще бъде задължена да предостави данните си на НСИ.   Всички данни за преброяването се събират непосредствено от физическите лица, регламентира още проектът на Закона.   Гражданите ще могат да попълнят електронни карти по интернет за преброяване от 22 януари до 31 януари. За тези, които не са попълнили, – физически преброители ще посетят гражданите от 1 февруари до 15 февруари от 8 до 20 часа. Затворници, тежко болни, малолетни и непълнолетни деца, както и поставени под запрещение, няма да могат да дават данни.   Преброителите ще са задължени и да питат относно раждаемостта и репродуктивното поведение на населението, за миграцията, както и за това как хората разпределят времето си през деня.   За преброители на населението ще бъдат наети обикновени физически лица. Събираните по време на преброяването пълни лични индивидуални данни за всички български граждани са статистическа тайна. За сигурността на тайната, пък, преброителите ще попълват най-обикновена декларация.   Ако декларатор разгласи лични данни, ще трябва да плати глоба от 2000 до 6000 лева, но само ако с данните не е извършено престъпление.   Ако гражданин откаже да бъде включен в преброяването, ще трябва да плати глоба от 160 лв.", "date": "2019.06.20", "title": "Преброяване 2021 подробно ще описва роднинските ни връзки и имотите ни"}
{"url": "http://epicenter.bg/article/Vesela-Lecheva--Otteglyaneto-na-ostavkata-na-Ninova-razgnevi-GERB-i-DPS/186118/2/0", "text": "\"Управляващите се опитаха първо през БСП да подчинят и опитомят основната опозиционна сила, но Конгресът беше този, който пожела Корнелия Нинова да оттегли оставката си, което беше своеобразен вот на доверие. Това разсърди и разгневи опонентите ни и виждаме добре отиграни действия в двете партийни централи - на ГЕРБ и ДПС.\"   Това каза пред БСТВ зам.- председателят на ПГ на \"БСП за България\" Весела Лечева в коментар на въпрос за намаляването на партийните субсидии. Тя отбеляза, че левицата е щяла да повярва на тяхната загриженост за безплатни детски градини и ясли, ако са били приели част от мерките, които БСП е заложила в алтернативния бюджет.   \"Сега, в средата на годината, да предлагаш коренно различен модел на функциониране на политическата система, в толкова кратки срокове, изглежда като наказателна акция срещу основната опозиционна сила\", категорична бе Весела Лечева. \"Много е жалко за макар и крехката и фасадна демокрация, която днес има в България. Това трябва да предизвика недоволство и въпроси, които да задава обществото\", добави Лечева.   Тя коментира още, че американската система на финансиране на партиите звучи добре, но трябва да се запитаме- каква е нашата политическа система и дали е съпоставим този модел. По думите й премиерът раздава фасадна демокрация през прозореца на своя джип.   \"Макар бавно и трудно, БСП печели влияние и широка подкрепа. 70% от гражданите останаха по домовете си и не гласуваха, а БСП подобрява резултата си. Това няма как да не стресне управляващите. Те искат да си запазят своята къща\", категорична бе Лечева. Според нея, всички са фокусирани в БСП, но никой не наблюдава ГЕРБ, където текат тежки и напрегнати процеси.", "date": "2019.06.20", "title": "Весела Лечева: Оттеглянето на оставката на Нинова разгневи ГЕРБ и ДПС"}
{"url": "http://epicenter.bg/article/Tomislav-Donchev-predstavya-rezultatite-ot-proverkite-na--quot-taynite-klienti-quot--na-gishe/186120/2/0", "text": "През последните месеци 15 услуги в 13 общински и областни администрации са били проверявани по метода \"таен клиент\". Фокусът е бил върху често предоставяни услуги като издаване на шофьорски книжки, винетни стикери, кадастрални скици и визи за проектиране, предаде БНТ.   Вицепремиерът Томислав Дончев даде едномесечен срок за отстраняване на констатираните нарушения. Днес той ще представи обобщените данни от наблюдението в Министерския съвет.", "date": "2019.06.20", "title": "Томислав Дончев представя резултатите от проверките на \"тайните клиенти\" на гише"}
{"url": "http://epicenter.bg/article/Daniel-Smilov--Amerikanskiyat-model-na-partiyno-finansirane-ne-e-prilozhim-u-nas/186124/2/0", "text": "Гражданските интереси, а не партиите ще пострадат от смяната на модела на финансиране. Това каза за сутрешния блок „Добро утро, България“ на Радио „Фокус“ политологът от Центъра за либерални стратегии Даниел Смилов.   Притеснително е както нивото на дебата за партийните субсидии, така и доминиращите аргументи, обясни той. „От една страна са разпространени т.нар. популистки аргументи – „Дайте да накажем политическите партии, като им вземем парите. Това е елементарно мислене. Може би има някаква чуваемост в обществото. Tрябва да се подчертае, че това наказание в крайна сметка е за избирателите и за хората. Партиите няма да пострадат от смяната на модела на финансирането, те ще намерят пари по други начини. Популисткото говорене е вредно от гледна точка на функциониращата демокрация в този случай“, разясни политологът.   Даниел Смилов каза още, че другите аргументи са от тактическо естество. Според него може би ГЕРБ и ДПС се надяват с промяната на правилата да поставят БСП в тежко положение преди местните избори. Не е изключено ГЕРБ да са натрупали определена сума пари и да разчитат, че след промяната на партийното субсидиране останалите партии ще изпаднат в критична ситуация, уточни политологът.   Американският модел на партийно финансиране не е приложим у нас, страната ни може да заимства от немския, каза още той. По думите му европейското партийно финансиране е много по-различно от американското.   „Европейският модел се характеризира с две неща, които са много различни от американската ситуация. Първото е – много сериозна държавна подкрепа в повечето от страните в ЕС. Второто е – много сериозни ограничения върху изразходването на средствата. В САЩ и двете ги няма. Нито има ограничения върху изразходването на средства, нито има субсидия, като изключим президентските избори в една тяхна част, но този механизъм през последните години в САЩ не се използва“, обясни политологът.   Според Даниел Смилов има нужда от корекция на партийните субсидии. Тя не е в посоката, по която тръгват депутатите, а е в точно обратната, уточни той. България може да приложи бонусната система за малките партии от немската партийна система, добави политологът.  ", "date": "2019.06.20", "title": "Даниел Смилов: Гражданските интереси, а не партиите ще пострадат от смяната на модела на финансиране"}
{"url": "http://epicenter.bg/article/Pravoslavnata-tsarkva-chestva-pametta-na-Sv--Naum/186125/2/0", "text": "На 20 юни православната църква чества паметта на св. Наум Охридски. Той е най-младият от учениците на светите братя Кирил и Методий и спътник на св. Климент Охридски.   Имен ден имат всички с имената Бисера, Бисер, Наум, пише БГНЕС.   Преподобни Наум е починал на 23 декември, но този ден е част от постите и затова Охридската епископия определя 20 юни като ден за тържествени чествания. Наум бил българин от знатен род, но изоставил всичко и тръгнал с равноапостолите Кирил и Методий да разпространява делото им. Според източници той бил брат на Климент – според някои духовен, а според други и биологичен. Двамата братя са следвали Кирил и Методий чак до Рим, като са им помагали в разпространяването на християнството. След смъртта на Методий, Наум дошъл в България и се превърнал в един от най-видните книжовници в царството на Симеон Велики.   Наум е сред основоположниците на Преславската книжовна школа (първоначално в Плиска), където работи между 886 и 893 г. След като Климент Охридски е назначен за епископ на Дрембица през 893 г., Наум продължава работата му в Охридската книжовна школа. През този период той основава манастир на Охридското езеро, който по-късно носи името му. Св. Наум починал в 910 г., след като приел монашеско пострижение непосредствено преди смъртта си. ", "date": "2019.06.20", "title": "Православната църква чества паметта на Св. Наум"}
{"url": "http://epicenter.bg/article/Sluchayat-sas-smartta-na-6-godishnata-Mimi-vleze-v-parlamenta/186129/2/0", "text": "Случаят с 6-годишната Мария, която почина от тежка форма на левкемия в УМБАЛ \"Царица Йоанна – ИСУЛ“, влезе и в Народното събрание и стана повод за спор от парламентарната трибуна, предаде Канал 3.   Причината – депутатът от \"БСП за България“ проф. Георги Михайлов поиска парламентът да започне работа с минута мълчание в памет на малкото момиченце, както и да бъдат изслушани директорите на НЗОК и Агенция \"Медицински надзор“, които да внесат яснота около случая.   \"Станахме свидетели на една нелепа смърт на българско дете, със сериозно, но лечимо заболяване. Поради нелепи административни безобразия, то не получи необходимото лечение, което е възможно да територията на страната, а на всичкото отгоре, часове преди смъртта му, на неговите близки беше връчена фактура за 14 хил. лева. Тя задължава близките, поради наличие на дарителска сметка, с която искат да подпомогнат лечението на детето извън страната, за което имат свещено право, да заплатят това лечение в страната“, заяви проф. Михайлов от парламентарната трибуна.   Според него този случай не е първият, защото след създаването на мегаагенцията за медицински надзор много от детските онколози са затруднени да предписват лечение.   От своя страна председателят на парламентарната Комисия по здравеопазване и председател на ПГ на ГЕРБ д-р Даниела Дариткова призова случаят да не бъде използван за политически цели.   \"Като лекар и като майка изказвам своите дълбоки съболезнования за загубата на това дете, защото това не се преживява. Това се съпреживява и от лекуващите лекари. За съжаление се случват смърти в България. Има нелечими болести и ние по никакъв начин не можем да използваме политически това тук, от тази трибуна“, заяви д-р Дариткова.   Тя бе категорична, че ръководената от нея комисия подробно ще проучи дали има някакви административни нарушения или недоразумения в лечението на 6-годишното дете.   Дариткова посочи, че за целта ще се направи изслушване в Комисията по здравеопазване. \"Това изслушване е в ход, на което ще се изяснят всички подробности, има ли административни нарушения и недоразумения около лечението на това дете“, допълни още тя. \"Убедена съм, че колегите от ИСУЛ са положили всички усилия“, допълни още председателят на ПГ на ГЕРБ.  ", "date": "2019.06.20", "title": "Случаят със смъртта на 6-годишната Мими влезе в парламента"}
{"url": "http://epicenter.bg/article/Krasimir-Valchev--Sporniyat-tekst-na-maturata-po-BEL-za-VII-klas-beshe-neumesten/186133/2/0", "text": "Спорният текст на матурата по Български език и литература за седми клас беше неуместен, нямаше грешка. Това каза в студиото на „Тази сутрин” по   министърът на образованието и науката Красимир Вълев.   По думите му, няма да има нито един ощетен ученик.   „Условието на задачата е да се открият 14 правописни грешки, без това спорно словосъчетание – те са 14. Ако ученик е отбелязал, че това е грешка – той също получава точка. Текстът е неуместен, не сме застраховани от такива случаи. Много малък е броят на експертите, които гледат изпитните материали заради тайната на тест. Подобряваме организацията, но е пропуснато” , уточни просветния министър Красимир Вълчев заяви, че той би написал думата „леснопреносим” слято, като добави, че в правописния речник се допуска и разделното ѝ писане.   „Виждаме, че учениците трудно осмислят текстове. Увеличава се броят на учениците, които не могат да интерпретират текст, което означава, че могат да четат, но не осмислят. Всички промени, които правим са насочени към това – функционална грамотност”, каза Вълчев.   Вълчев добави, че по-ниските оценки на матурата по Английски език в 12 клас се дължат на по-трудния изпитен вариант. Той уточни, че не се е стигнало до преразглеждане на задачите, защото не е имало грешки.   „От 4 години намаляваме държавното финансиране в университетите – приемът от 58 хил. души го намалихме на 43 хил. души. Правим преструктуриране – увеличаваме приема на инженерно-техническите направления и намаляваме педагогическите, например. Тези професии, които изискват инженерно образование ще бъдат с най-ръст на доходите, защото ще има най-голям недостиг на кадри”, добави Вълчев.   Просветният министър коментира, че за да се стимулират младите хора да избират инженерно-технически специалности – МОН предлага допълнителни стипендии, прием и финансиране. Той добави, че предстои изграждането на Европейски университетски мрежи. Така се цели да се спре „изтичането на мозъци” в чужбина.", "date": "2019.06.20", "title": "Красимир Вълчев: Спорният текст на матурата по БЕЛ за VII клас беше неуместен"}
{"url": "http://epicenter.bg/article/Rumyana-Bachvarova-veche-e-poslanik-na-Balgariya-v-Izrael-/186134/2/0", "text": "Бившият началник на политическия кабинет напремиера Бойко Борисов - Румяна Бъчварова, вече е посланик на България в Държавата Израел. Това става ясно от съобщение на Бъчварова на страницата ѝ във Фейсбук.  Днес връчих копията на акредитивните ми писма в Министерството на външните работи на Израел на г-н Мерон Рубен Meron Reuben - директор на Държавния протокол. По време на срещата с него обсъдихме и предстоящата церемония по официалното връчване на акредитивните писма, написа Бъчварова.  С Директора на департамента за Южна Европа Ирис Амбор обсъдихме двустранните отношения между България и Израел и я запознах с приоритетите на започващия ми мандат като извънреден и пълномощен посланик на Република България. И двете се съгласихме, че многобройната българска общност в Израел, е живата връзка между нашите два народа и има значим принос за добрите междудържавни отношения, завършва съобщението си новата ни посланичка в Израел.   ", "date": "2019.06.20", "title": "Румяна Бъчварова вече е посланик на България в Израел "}
{"url": "http://epicenter.bg/article/Karayancheva-v-Baku--Stremezhite-na-stranite-kam-barz-ikonomicheski-rastezh-vodyat-do-izmenenie-na-klimata/186140/2/0", "text": "53-ата пленарна сесия на Генералната асамблея на Парламентарната асамблея на Черноморското икономическо сътрудничество е насочена към укрепването на икономическите връзки в региона и насърчаването на ползотворния интерпарламентарен диалог. Това заяви председателят на Народното събрание Цвета Караянчева в приветствието си на церемонията по откриването на 53-ата пленарна сесия на Генералната асамблея на ПАЧИС. Форумът се провежда на 20 и 21 юни 2019 г. в Азербайджан. Това съобщиха от пресцентъра  на парламента.   На 1 юли 2019 г. Народното събрание на Република България ще поеме председателството на Парламентарната асамблея на Черноморското икономическо сътрудничество през следващите шест месеца.   Цвета Караянчева подчерта, че темата на форума за засилване на ролята на парламентите за повишаване на устойчивата енергия в региона е колкото важна, толкова и актуална. Свидетели сме на процеси в световен мащаб, при които стремежите на страните към постигане на бърз икономически растеж водят до непрекъснато намаляване на запасите от природни ресурси и изменение на климата, отбеляза още председателят на парламента. Това по думите й обуславя необходимостта от приемането на нови политики, насочени към отворени, конкурентноспособни и екологично-ефективни производства, които да подпомогнат устойчивото развитие на региона.   В тези условия от националните парламенти се очаква да продължат своята активна дейност в търсене на ефективно сътрудничество в областта на устойчивата енергия, водени от принципа, че това би могло да послужи като основа за цялостно активизиране на отношенията между страните, гарантиране на стабилността и повишаване на устойчивата енергия в широкия Черноморски регион, допълни Цвета Караянчева.   Тя приветства усилията на националните парламенти на държавите-членки на ПАЧИС по въвеждането на принципите на устойчиво развитие на регионално и национално ниво, както и процесите за тяхната институционализация чрез употребата на различните ресурси на ПАЧИС и на възможностите, предоставени от европейските политики и инструменти за нашия регион.   Във форума участват ръководителят на българската делегация в ПАЧИС Петър Кънев, председателят на парламентарната Група за приятелство България – Азербайджан Хамид Хамид, заместник-ръководителят на българската делегация в ПАЧИС Павел Христов и нейните членове Красимир Велчев, Николай Александров и Рамадан Аталай.", "date": "2019.06.20", "title": "Караянчева в Баку: Стремежите на страните към бърз икономически растеж водят до изменение на климата"}
{"url": "http://epicenter.bg/article/Karayancheva--Azerbaydzhan-ima-vazhno-znachenie-za-diversifikatsiyata-na-iztochnitsite-na-priroden-gaz/186142/2/0", "text": "Активният диалог между парламентаристите на България и Азербайджан допринася за разширяване на сътрудничеството и развитието на двустранните връзки в редица сфери. Това беше общото мнение на председателите на парламентите на България и Азербайджан Цвета Караянчева и Октай Асадов, изразено на срещата им в рамките на 53-тата генерална асамблея на Парламентарната асамблея на Черноморското икономическо сътрудничество (ПАЧИС) в Баку, съобщиха от пресцентъра на Народното събрание.   На форума председателят на Народното събрание Цвета Караянчева ще поеме от името на българския парламент ротационното председателство на ПАЧИС.   Председателите на двете законодателни институции подчертаха важната роля на парламентите за разширяване на сферите на сътрудничество между България и Азербайджан. Основен принос за това имат членовете на групите за приятелство в парламентите, които водят активен диалог. Отбелязано беше и желанието на Азербайджан за задълбочаване на диалога с ЕС, както и изразената от България подкрепа за постигането му.   \"Азербайджан има важно значение за диверсификацията на източниците на природен газ, реализирането на Южния газов коридор ще бъде реален принос към енергийната сигурност на Европа\", посочи председателят на Народното събрание. Цвета Караянчева припомни, че България подкрепя изграждането на Южния газов коридор и разглежда Азербайджан като водещ фактор и гарант за успешното осъществяване на този проект. Тя подчерта, че има значителен потенциал за сътрудничество между България и Азербайджан в областта на енергетиката и доставката на енергийни ресурси.   Председателите на двете законодателни институции посочиха, че има неизползван потенциал в областта на търговията и трябва да бъдат положени усилия той да бъде оползотворен. \"Възможните направления за увеличаване на българския износ могат да се търсят в областта на доставки на стоки от хранително-вкусовата промишленост и оборудване за нея, вина и безалкохолни напитки, парфюмерия и козметика, медикаменти, облекла, обувки и др.\", посочи Цвета Караянчева. От своя страна Октай Асадов потвърди, че Азербайджан проявява интерес към сътрудничество в областта на селското стопанство и горите.", "date": "2019.06.20", "title": "Караянчева: Азербайджан има важно значение за диверсификацията на източниците на природен газ"}
{"url": "http://epicenter.bg/article/Tramp-potvardi--che-shte-se-sreshtne-s-Putin-i-Si-Dzinpin/186115/7/0", "text": "Американският президент Доналд Тръмп съобщи, че ще се срещне с руския си колега Владимир Путин в рамките на форума на Г-20 в Япония, както и с китайския лидер Си Дзинпин.   Междувременно китайският президент пристига в Северна Корея.  Това е първото държавно посещение на китайския лидер в Пхенян от 14 години. Разговорите между Си Дзинпин и севернокорейския лидер Ким Чен Ун ще са посветени основно на севернокорейската ядрена програма - тема, която се очаква китайският президент да обсъди с Доналд Тръмп на срещата им в Япония. Си и Ким са се срещали четири пъти в Китай.  Пекин е най-важният политически и икономически партньор на Пхенян.  Източник: БНТ", "date": "2019.06.20", "title": "Тръмп потвърди, че ще се срещне с Путин и Си Дзинпин"}
{"url": "http://epicenter.bg/article/ISUL--Pochinaloto-dete-e-diagnostitsirano-navreme-i-lekuvano-e-po-nay-dobrite-standarti/186146/2/0", "text": "Починалото от тежко заболяване дете е диагностицирано навреме и е лекувано по най-добрите стандарти и с най-добрите медикаменти. Това се посочва в позиция на УМБАЛ „Царица Йоанна - ИСУЛ” във връзка със случая на починалото тежко болно дете, което се лекуваше в лечебното заведение.   От там уверяват, че детето, независимо от тежкото вродено състояние, предшестващо и усложняващо последвалото онкологично заболяване, е диагностицирано навреме и е лекувано по най-добрите стандарти и с най-добрите медикаменти. \"В резултат на това е постигната ремисия от над две години. Настъпилият рецидив преди около два месеца е наложил ново, интензивно лечение, отново съобразено с международните стандарти\", допълват от ИСУЛ.   По отношение на детайлите за финансовото обезпечаване на лечението, непокривано от НЗОК по обичайния път, от болничното заведение уточняват, че за тези повече от две години от родителите не са взети никакви средства за лечение, нито е предявявано искане за такова.   \"Дискусията около фактура, цени, дарителски сметки за лечение, дати на внасяне на документи и пр. засягат усложнената процедура за покриване на лечението извън списъка за реимбурсирани медикаменти на НЗОК. Тя създава напрежение и опасения не само сред близките и обществеността, но и отделя изключителен ресурс от времето на не многото лекари, които работят с една от най-тежките патологии – онкологичните заболявания при деца\", посочват от болницата.   \"Не сме съгласни и имаме доказателствата на документи, с нито едно от твърденията, отправени в прессъобщението на НЗОК на 19 юни. Съзнавайки, че проблемът е административен; че НЗОК едва от два месеца има отговорността за обезпечаването на този финансов ресурс; че детската онкохематология и осигуряването й с лекарства извън рутинното финансиране, изискват специфична компетентност, максимална оперативност и опростеност, ръководството на УМБАЛ „Ц. Йоанна – ИСУЛ” предлага среща с ръководството на НЗОК и ръководството на Изпълнителна агенция „Медицински надзор” за изясняване на конкретния казус, но и за отстраняване на бъдещи възможни недоразумения\", допълват още от ИСУЛ.", "date": "2019.06.20", "title": "ИСУЛ: Починалото дете е диагностицирано навреме и e лекувано по най-добрите стандарти"}
{"url": "http://epicenter.bg/article/Nyama-da-zakrivat-poshtite-v-malkite-naseleni-mesta/186150/2/0", "text": "Парламентът реши окончателно, че няма да закрива пощите в малките населени места. Депутатите гласуваха на второ четене промени в Закона за пощенските услуги, съобщи Дарик.   Правителственият проект въвеждаше изискване да има поне една станция в места с население от 800 до 15 000 жители. С аргумента, че това поставя под въпрос пощенските услуги в селищата с под 800 души население Дора Янкова от БСП направи предложение текстът на отпадне.   Предложението й бе гласувано с 99 гласа „за”, 25 „против” и 50 „въздържал се”. Справката показва, че Дора Янкова е била подкрепена от „БСП за България, ДПС, „Обединени патриоти”, „Воля” и един „независим” депутат.   Против отпадането на текста, предвиждащ закриване на пощите в малките населени места са гласували само депутатите от ГЕРБ и един от ДПС.   Проектът е изготвен в изпълнение на законодателните инициативи за 2018 г. към Програмата на правителството 2017-2021 г., които имат за цел да актуализират правната рамка в съответствие с новостите в правото на Европейския съюз, предаде агенция „Фокус“.   Със закона се създава изцяло нова правна уредба с цел осигуряване на изпълнението европейски регламенти. В проекта на закон, по-конкретно в частта, касаеща административно-наказателните разпоредби, е предложен текст, въвеждащ национални мерки по прилагането на изискванията, свързани с осъществяването на последователен регулаторен надзор по отношение на участниците на пазара на трансгранична доставка на колетни пратки.   На пощенски оператор, който не предостави информация или предостави невярна, непълна или неточна такава, се налага имуществена санкция от 200 до 1000 лв.   На пощенски оператор, който не изпълни от Комисията за регулиране на съобщенията допълнителни изисквания за информация по европейски регламент или я предостави извън срока, определен с искането, се налага имуществена санкция от 500 до 2500 лв.", "date": "2019.06.20", "title": "Няма да закриват пощите в малките населени места"}
{"url": "http://epicenter.bg/article/u/186169/10/99", "text": "Направо е невероятно, но ето че почти четири десетилетия по-късно, \"изровена от пепелта\", излиза нечувана досега песен на отдавна покойния Фреди Меркюри. \r\n \r\n Парчето се казва \"Time Waits For No One\" и възстановено след 10-годишно издирване на изгубен запис, намерен от приятеля на Фреди Меркюри - известният композитор, музикант и продуцент Дейв Кларк. Счита се, че записът е направен през далечната 1986 г. като част от концептуалния албум за мюзикъла на фронтмена на Queen \"Time\".   Записът показва чистия глас на Фреди, без допълнителна обработка, само под акомпанимента на пиано. Чуйте този така обичан и спиращ дъха глас.   Фреди Меркюри е един от най-великите рок музиканти на всички времена, вокалист на група Queen. Умира на 45 години на 24 ноември 1991 г. в Лондон от пневмония и усложнения, предизвикани от СПИН.    Източник: Дир.бг", "date": "2019.06.20", "title": "Откриха неизвестна песен на Фреди Меркюри. Чуйте я ! (Видео)"}
{"url": "http://epicenter.bg/article/Mira-Dobreva-s-shokirashti-razkritiya-za-iznevyarata-na-mazha-si-/186171/10/100", "text": "\r\n Семейството на Мира Добрева и Жоро Торнев се срива. От няколко години съвместният им живот се е превърнал в истински ад. А най-лошото е, че потърпевши в такава ситуация са децата. \r\n \r\n \r\n \r\n Мира сама призна, че е хванала Торнев в изневяра и трудно е понесла тази унизяваща ситуация. Върна му го, като призна в национален ефир за похожденията на съпруга си. След това той нямаше очи да погледне детето си, нито пък да си покаже носа навън. Все пак двамата намериха път един към друг. Сега обаче пак са в криза и Мира разказа любопитни подробности.  \r\n \r\n \"Сега сме в криза. Все още е само момент, който и двамата се опитваме да надмогнем. Смятам, че за това е необходимо време. Двамата имаме силно духовно привличане, което е непобедимо. То е отвъд парите, отвъд имането и даването. В случаи като при нас ти просто си убеден, че си намерил другата си половинка, твоя човек. Ако оставим това настрана, въпросът е на физическо ниво как успяваш да продължаваш да правиш компромиси, да си също толкова интересен на другия човек, както е било преди време\", споделя Мира пред \"Уикенд\".  \r\n   \r\n И допълва: \"Хубавото е, че с Жоро не се предаваме на статуквото и битовизма, а се опитваме да се достигаме непрекъснато един друг. Не мога да кажа, че в момента цъфтя от любов и радост в семейството, че съм намерила комфорта на душата си и всичко ми е наред. Напротив, никак не ми е наред. Минаваме пред много труден период, макар да сме си заедно\". \r\n \r\n По повод изневерите на Торнев тя е категорична, че след като се е случило веднъж, сега в нея винаги има съмнения, че й кръшка пак. \"Лошото е, че когато веднъж се е случило, това си стои. Искам, опитвам се точно чрез християнството да превъзмогна тези мисли. И на Жоро сигурно не му е лесно, тъй като мен почти непрекъснато ме няма. Той се грижи за сина ни, за домашните, за училището, за къщата дори\", през сълзи споделя Мира Добрева. \r\n", "date": "2019.06.20", "title": "Мира Добрева с шокиращи разкрития за изневярата на мъжа си: Минаваме пред много труден период!"}
{"url": "http://epicenter.bg/article/Edno-ot-nay-golemite-svetovni-spisaniya-posveti-broy-na-LGBT-obshtnostta/186180/10/99", "text": "Едно от най-големите световни списания -  , хвърля светлина върху някои от  , които са  .   В новия брой на списанието,  , са представени ,  ,  , ,   и  . Звездата от свършилия неотдавна световно успешен сериал „ “ Джим Парсънс говори за силата, която е почувствал, след като става публично известно, че е гей: „Като стана публично, си казах – ОК,  все още  ,  . Почувсвах голямо въодушевление и все още го има! Така го усещам. Това е огромно облекчение, а в същото време е хубаво понякога да чувстваме  ”.   , от своя страна, говори за  , която все още  , като припомня продуцент, който казва, че е ок с това да има  , но не разбирал защо тези роли трябва да се дават на гей актьори. „Никой не иска свят, в който хетеро трябва да играе хетеро, или гей да играе гей, защото хубавото на това да си актьор е да се превъплътиш в образ, какъвто не си. Проблемът е, че ролите не се разпределят равностойно в момента\".  говори за новаторската роля като  образ (бел. ред.: non-binary – хора, които могат да се идентифицират с два или повече пола; без полова принадлежност; с колебаеща се полова идентичност; не поставят име на своя пол) в американската телевизионна поредица „ ”: „Има една перспектива в „Милиарди” – учи ни , за което аз и моят характер можем да бъдем мост. Мисля, че разбирането създава надежда”. Дилън говори и за хората, които са отъпкали пътя, по който сега върви: \"Прекарам много време в размисъл за хората, които дойдоха преди, които пламнаха по пътя, към който се присъединих. Хора като ,   и … странни хора, транс-жени и цветни хора, които започнаха революцията много преди да се родя. Нямаше да бъда тук без техните  ", "date": "2019.06.20", "title": "Едно от най-големите световни списания посвети брой на ЛГБТ общността"}
{"url": "http://epicenter.bg/article/SASht-prizova-Rusiya-da-predade-zapodozrenite-za-malayziyskiya-samolet/186119/7/0", "text": "Вашингтон поиска от Москва да гарантира, че ще има справедливост за свалянето на пътническия самолет Боинг на малайзийските авиолинии над Украйна през 2014 г., предава БНР.   Държавният секретар Майк Помпео призова Русия да предаде на съда всички заподозрени, които се намират на нейна територия.   \"Това ще бъде важна стъпка в търсенето на истината\", заяви Помпео. Той има предвид обвиненията на международния разследващ екип срещу трима руснаци и един украинец.   Процесът ще започне в Холандия през март идната година, добавя Националното радио.  ", "date": "2019.06.20", "title": "САЩ призоваха Русия да предаде заподозрените за малайзийския самолет"}
{"url": "http://epicenter.bg/article/Trima-rusnatsi-i-ukrainets-sa-obvineni-za-svalyaneto-na-polet-MH17/186122/7/0", "text": "Международният разследващ екип назова и обвини трима руснаци и един украинец за свалянето на малайзийския \"Боинг-777\" над Украйна през 2014 година, съобщиха световните агенции. Заподозрените са руските граждани Игор Гиркин, Сергей Дубински и Олег Пулатов и гражданинът на Украйна Леонид Харченко. Те са обявени за международно издирване. Според разследващите заподозрените са докарали зенитната ракетна установка \"Бук\" от Русия в конфликтната зона в Източна Украйна. Ракетният комплекс е предоставен от въоръжените сили на Русия и е използван за свалянето на самолета над район под контрола на проруските бунтовници, обясниха от разследващия екип.   Майката на един от 298-те загинали във взривения във въздуха \"Боинг-777\" в полет от Амстердам за Куала Лумпур съобщи, че четиримата ще бъдат подсъдими на процес, който ще започне на 9 март 2020 г., предаде АП. Силене Фредрикс-Хохзанд, чийто син и приятелката му са сред жертвите, изрази облекчение, че пет години след трагичния за нея 17 юли 2014 г. някой ще бъде държан отговорен. Тя добави, че не очаква някои от обвиняемите да присъства на процеса. Украинската генерална прокуратура повдигна обвинения на четиримата посочени от международното разследване. Генералният прокурор Юрий Луценко обеща да бъде арестуван заподозреният украински гражданин Леонид Харченко. \"Ще се опитаме да арестуваме този заподозрян и ще направим всичко възможно за тази цел\", каза той в Холандия на пресконференция на съвместната следствена група, разследваща катастрофата. \"Ако това бъде извършено успешно, ще организираме видеовръзка със съдебната зала в Холандия\", заяви Луценко.   Началникът на холандската полиция Вилберт Паулисен каза, че срещу заподозрените са издадени международни заповеди за арест. Холандският прокурор Фред Вестербеке заяви, че международните следователи ще поискат Русия да разпита заподозрените. \"Ние не възнамеряваме да искаме тяхната екстрадиция, тъй като законите на Русия и Украйна не предвиждат предаване на заподозрени\", каза той.   Разследващият екип, съставен от детективи и прокурори от Холандия, Малайзия, Австралия, Белгия и Украйна, обяви миналата година, че без съмнение ракета от комплекса \"Бук\" е поразила Боинга от полет MH17 на Малайзийските авиолинии. Зенитният комплекс произхожда от руската 53-а зенитна ракетна бригада с база в Курск. Тогава Русия е отхвърлила тези твърдения и е декларирала, че нито един зенитноракетен комплекс не е прекосявал украинско-руската граница. Москва заяви, че ракетата, свалила самолета, е била на украинска територия от 1986 г. и оттогава не се е връщала в Русия.   Днес един от главните заподозрени за свалянето на пътническия полет отрече, че проруските сепаратисти стоят зад ракетната атака, в която загинаха 298 души. \"Мога само да кажа, че бунтовниците не свалиха \"Боинг\"-а“, каза Игор Стрелков, известен също като Игор Гиркин, пред руската информационна агенция Интерфакс. Известен с бойното прозвище \"Стрелков\" Игор Гиркин е бивш полковник от Федералната служба за сигурност (ФСБ) на Русия, който доброволно взе участие в проруския бунт през 2014 г. в Източна Украйна. Заемал поста министър на отбраната на самозваната Донецка народна република по времето на свалянето на малайзийския Боинг през юли 2014 г., Гиркин подава оставка през август 2014 г. при неизяснени обстоятелства, след което се връща в Русия, където губи цялото си влияние и изпада във финансови затруднения. Срещу него вече са били внасяни искове в САЩ през 2015 г. от роднините на загиналите пътници. ", "date": "2019.06.20", "title": "Трима руснаци и украинец са обвинени за свалянето на полет MH17"}
{"url": "http://epicenter.bg/article/Vanshniyat-ministar-na-Makedoniya--Ne-sam-istorik-da-otgovaryam-dali-Gotse-Delchev-e-balgarin--/186127/7/51", "text": "Министърът на външните работи на Македония Никола Димитров в предаването Топ тема на телевизия Телма говори относно Договора с България и работата на Смесената македонско-българска експертна комисия, която успя да намери общ език за праисторията, античността и дори за средновековието, но все още не за произхода и работата на Гоце Делчев, като отбеляза, че такива въпроси трябва да се решават с много мъдър подход, пише македонският ежедневник „Денешен“. Това съобщава Агенция \"Фокус\"  По думите на първия дипломат на Скопие, има разлика в очакванията и на двете страни в Комисията. Той поясни, че София иска спорните части от историята да се съгласуват по-бързо, „а нашата задача е да създадем условия за историците, в които те да вземат истинско решение, основано на факти, но и взаимно уважение“.  На въпрос дали изявленията, че Гоце Делчев е българин, оставят място за разрешаване на спорните въпроси, Димитров посочи, че в София му е поставен обратния въпрос.  „Аз не съм историк, а тук става въпрос за един от нашите най-големи герои, който е дълбоко вкоренен в нашата държавност, който е живял, когато сме нямали своя държава“, заяви министърът и добави, че въпросите за идентичността и културата трябва да бъдат предмет на историци и антрополози, които ще вземат предвид и двете перспективи.  Той отбеляза, че в тази ситуация могат да възникнат две ситуации, които да доведат до спиране на процеса.  „Първият риск е, ако се преструваме, че се сближаваме и говорим по тежки въпроси, а другият риск е ако има поставяне на условия и несъответен натиск, предвид това, че България е страна-членка на Съюза“, добави той.  „Тук, при Гоце, процесът не върви така гладко, има проблеми с прилагането на един важен и тежък договор. Решението е да не влизаме в конфликт, а да намерим начин ние да ги разберем тях и те да разберат нас“, заяви първият дипломат на Скопие.  Димитров коментира и предстоящите парламентарни избори в Гърция. Той заяви, че Преспанският договор ще бъде приет от всяко гръцко правителство, но ще има период за изграждане на доверие, период на запознаване, „но ще намерим разбирателство с което и да е гръцко правителство, че пътят, по който сме тръгнали, е важен и за двете държави. Става въпрос за мост на приятелство, който бе приветстван от целия свят“, заяви министърът.  Той подчерта, че не може да предвиди кой ще спечели, дали Алексис Ципрас ще загуби и на неговото място ще дойде опозиционната Нова Демокрация, оглавявана от Кириакос Мицотакис, но подчерта, че всяко гръцко правителство с течение на времето ще разбере значението на процеса на помиряване и онова, което е постигнато с Преспанския договор.  Що се отнася до възможността споразумението да бъде отново отворено от Мицотакис, ако той дойде на власт, нещо, което лидерът на ВМРО-ДПМНЕ, Християн Мицкоски, вече обяви, че ще приеме, Димитров подчерта, че няма никаква разлика в това, кой ще е начело на новото гръцко правителство и че ще се намери начин да се разбере кое е важното и кое е било приветствано от ООН, ЕС и цялата международна общност.  ", "date": "2019.06.20", "title": "Външният министър на Македония: Не съм историк да отговарям дали Гоце Делчев е българин! "}
{"url": "http://epicenter.bg/article/Mezhdunarodni-nablyudateli--Svobodata-na-mediite-na-Balkanite-e-zastrashena-/186136/7/0", "text": "Повече от една трета от всички нарушения на свободата на медиите, за които се съобщава в Европа, са били в югоизточната част на континента, като зад половината от тях стоят правителства, съобщиха наблюдатели на състоянието на медийната свобода на двудневна конференция в Сараево на Организацията за сигурност и сътрудничество в Европа (ОССЕ), предават Ройтерс и БТА.  В конференцията участваха журналисти от Албания, Турция, Босна и Херцеговина, Северна Македония и Сърбия, всички от които се оплакаха от враждебната към медиите среда, създадена от съответните правителства.  \"Свободата на медиите намалява в цяла Европа (...), но ситуацията в този регион е по-лоша, отколкото където и да било другаде\", каза генералният секретар на Европейската федерация на журналистите (ЕФЖ) Рикардо Гутиерес. Той допълни, че \"в почти 50 процента от случаите от региона, за които сме съобщили, държавата е източникът на заплаха, източникът на насилие\".  Гутиерес съобщи, че делът на физическите нападения над журналисти на Балканите е по-висок, отколкото другаде в Европа, като достига до една трета от регистрираните 79 нарушения на медийната свобода. Той каза, че журналистите от региона са изправени пред словесни атаки от политици, премиери, президенти, министри и полицаи, които подхранват насилието срещу тях.  Генералният секретар на ЕФЖ обвини правосъдието в различните страни за това, че не разследва бързо, ако изобщо разследва, случаите, повдигнати от журналистите, мнозина от които се опитват да съобщят за твърдения за корупция.  Тарик Ахмад, британският представител по въпросите на свободата на религията и член на горната камара на парламента, каза, че защитата на журналистите е приоритет за Обединеното кралство, което е отпуснало 10 милиона британски лири в подкрепа на независимите медии в Западните Балкани.  Щефица Галич, редактор на босненския независим портал tacno.net, каза, че тя е била нападана физически няколко пъти, но е изгубила всички дела, които е завела срещу нападателите си.  ", "date": "2019.06.20", "title": "Международни наблюдатели: Свободата на медиите на Балканите е застрашена "}
{"url": "http://epicenter.bg/article/Dozhivoten-zatvor-za-trima-balgari-i-afganistanets-za--quot-kamiona-kovcheg-quot--v-Ungariya/186138/7/0", "text": "Афганистанец и трима българи бяха осъдени на доживотен затвор в Унгария за смъртта на 71 мигранти, чиито разлагащи се тела бяха открити натъпкани в камион и изоставени на магистрала в Австрия през лятото на 2015-а, съобщи БНР.   Решението на съда е окончателно. Афганистанецът е представен като лидер на трафикантите, а тримата мъже от български произход - като негови съучастници.   Те бяха признати за виновни за организиране на трафик на хора и непредумишлено убийство, тъй като са отказали да спрат камиона и да отворят вратите, за да влезе въздух, въпреки отчаяните призиви на хората вътре.   През юни 2018-а година съдът в Унгария постанови по 25 години затвор за трима български граждани и афганистанеца. Прокурорът Габор Шмит, който бе поискал доживотен затвор за четиримата, включително без право на помилване за трима от тях, заяви, че ще обжалва присъдите, тъй като били прекалено меки.", "date": "2019.06.20", "title": "Доживотен затвор за трима българи и афганистанец за \"камиона ковчег\" в Унгария"}
{"url": "http://epicenter.bg/article/Poroshenko-opredeli-partiyata-si-kato-antiruski--politicheski-spetsnaz--/186139/7/0", "text": "Бившият президент на Украйна Петро Порошенко обяви своята партия „Европейска солидарност“ за „политически спецназ“, защитаващ държавата, обеща да се бори с „реванша на проруските сили“ и заяви, че неговата фракция знае по-добре от всички пътя към Европейския съюз и НАТО. Това предават ТАСС и Агенция \"Фокус\", като цитират съобщение на бившия държавен глава в неговата лична страница в „Туитър“.  „Вече се чува грохотът на булдозера, който се опитва да разруши духовния фундамент на нашата държавност“, заяви Порошенко. „Европейска солидарност“ е политически спецназ, способен да защити нашата държава“! „Нашият екип, „Европейска солидарност“, доказа с конкретни дела, че знае по-добре от всички други пътя към ЕС и НАТО“, написа той, като сравни партията си с GPS-навигатор, „който ще покаже вярно пътя и няма да позволи отлонения от правилния път“.  Бившият украински лидер даде да се разбере, че целта на партията му е да заеме второ място на парламентарните избори след партията на настоящия президент Владимир Зеленски „Слуга на народа“, която води с голяма разлика, както показват данните от анкетите.  Порошенко призова да не се допуска второто място на изборите за Върховна Рада да бъде заето от „Опозиционна платформа – За живот“ и „Опозиционния блок“, които бяха образувани на основата на Партията на регионите на бившия президент Виктор Янукович.  Порошенко определи тези партии като „пета колона“ и призова да не се допуска след изборите те да влязат в правителството или в състава на управляващата коалиция, защото, според него, тези политически сили „се надяват да диктуват волята на Москва“.  Партията на бившия президент Порошенко „Европейска солидарност“ (Бившата „Блок Петро Порошенко“) е с резултат 5% и затваря петицата на политическите сили, които могат да преодолеят бариерата за влизане в парламента (5%), изборите за който ще се проведат на 21 юли. Това показват публикуваните на 19 юни резултати от социологическото проучване, проведено от група „Рейтинг“.  Лидер в електоралните симпатии сред политическите сили е партията на настоящия президент Зеленски „Слуга народа“, която има подкрепата на 47,1% от респондентите. Освен това, според анкетата, бариерата за влизане в парламента биха преодолели „Опозиционна платформа – За живот“ (11,1%), партията „Глас“ на артиста Святослав Вакарчук (8,1%) и „Отечество“ на Юлия Тимошенко (7,3%).  ", "date": "2019.06.20", "title": "Порошенко определи партията си като антируски „политически спецназ“ "}
{"url": "http://epicenter.bg/article/Dramatichen-apel-na-Zaev-i-Rama-kam-ES--Dayte-data-za-pregovori-ili-shte-se-sblaskate-s-natsionalisti-/186141/7/51", "text": "Националистическите сили на Балканите ще се засилят, ако Албания и Северна Македония не получат зелена светлина за започване на преговори с Европейския съюз до есента. За това предупредиха премиерите Еди Рама и Зоран Заев пред британския вестник Financial Times, предава скопското електронно издание „Фактор“, цитирано от Агенция \"Фокус\".  Според британския ежедневник, лидерите на двете балкански държави са предупредили министрите на външните работи на страните-членки на ЕС за „възможните последици“ от отлагането на решението за започване на преговори с ЕС за есента.  „Не ни трябва нов радикализъм, национализъм и популизъм в нашата страна“, е заявил премиерът Заев, като е добавил, че не е важно „дали ще получим решение за започване на преговори от Европейския съвет през юни или октомври“, но е подчертал, че „ако това е октомври, нека бъде тогава“.  Албанският премиер Еди Рама е заявил, че ако балканският регион не бъде интегриран изцяло, това би могло да навреди на ЕС.  „Западните Балкани са като орган на тяло, който се мъчи и кърви. Не е възможно той да продължи така, би могло да се стигне до заразяване, което би било опасно за целия организъм“, е отбелязал Рама.  Financial Times пише още, че Северна Македония миналата година е решила многогодишния спор за името с Гърция и че след подписването на договора през юни европейските лидери са обещали да ѝ предоставят дата за начало на присъединителни преговори.  ", "date": "2019.06.20", "title": "Драматичен апел на Заев и Рама към ЕС: Дайте дата за преговори или ще се сблъскате с националисти!"}
{"url": "http://epicenter.bg/article/Vladimir-Putin-razgovarya-s-naroda--Osnovnata-ni-tsel-e-da-povishim-zhiznenoto-ravnishte--NA-ZhIVO--/186144/7/97", "text": "Започна традиционната \"директна линия\" - президентът на Русия Владимир Путин отговаря на въпроси на гражданите. Тази година се събраха над 1,5 милиона въпроса, съобщават от Кремъл, а пряката линия продължи 4 часа и 9 минути.  Прекият разговор на президента с народа започна точно в 12 ч. Той се провежда в конферентния център \"Гостиный двор\" в Москва и се предава по всички основни руски телевизии, както и в социалните мрежи.  \"Цялата работа на правителството се изгражда около човека. Крайната цел на всички мерки е да се постави икономиката на нови релси, да се повиши производителността на труда и по този начин да се повиши жизненото равнище на на гражданите. За съжаление, се наложи да се предприемат някои непопулярни мерки, но разчитаме, че това ще доведе до благоприятни последствия\". Така президентът отговори на множество въпроси, свързани с ниското заплащане.   За съжаление трябваше да вдигнем ДДС (от 18 до 20%),  каза руският президент.   \"Ние предприехме тази мярка, за да увеличим постъпленията в държавния бюджет и да ги инвестираме в икономиката. Аз разбирам обикновените хора, но вдигането на този данък бе необходимо. Тези инвестиции ще се върнат в джобовете на нашите съграждани\", посочи още държавният глава.  Президентът също призна, че между отделните части на страната му е имало големи разлики в заплатите. \"Подобна е ситуацията и в различните сектори на стопанството\", допълни той. Путин също отбеляза, че трудовите възнаграждения са започнали да се растат. \"Ние увеличихме и пенсиите от 1 април, и ще направим още една крачка в тази насока до края на тази година\", каза още Путин.  Държавният глава също призна, че в много важни области има дефицит на кадри. \"Това е едно от основните препятствия пред нашето здравеопазване. Другите два проблема са липсата на лекарства и достъпността до медицински услуги. Ние създадохме мобилни медицински екипи и ще увеличим техния броя\", каза още той. Относно дефицита на лекарства Путин заяви, че е дал разпореждане на здравния министър в Москва - Вероника Скворцова да разреши този проблем.   Стопанинът на Кремъл посочи и каква грешка е допуснало правителството на Дмитрий Медведев. \"Лихвите по ипотечните кредити за многодетните семейства останаха на същото ниво\", каза Путин.   Няма да има кардинални промени в отношението на Запада към Русия, дори Москва да направи отстъпки и да се съгласи да изпълни всички искания на опонентите си, заяви още Владимир Путин.  „Дори да се предадем изцяло и да плюем на националните си фундаментални интереси, ще има ли някакви промени? Може и да има някакви външни сигнали, но кардинално нищо няма да се промени“, подчерта Путин  Атаката на САЩ срещу корпорацията Huawei цели сдържането на развитието на Китай като конкурент на Америка, коментира руският президент.  „Атаката срещу Huawei – откъде се появи и какъв е смисълът ѝ? Смисълът е само един – сдържане на развитието на Китай, който стана глобален конкурент на друга глобална държава – САЩ“, заяви Путин.   Русия е загубила $50 милиарда в периода на санкциите от страна на Запада от 2014 година насам, а Европейският съюз е загубил $240 млрд., заяви руският президент.  „Според данни от експертите, в резултат от тези рестрикции, ограничения, Русия за годините от 2014 година е недополучила някъде около $50 милиарда, а Европейският съюз е загубил $240 млрд., САЩ – $17 млрд., но ние нямаме голям стокооборот с тях, Япония - $27 млрд. Всичко това се отразява на работните места в тези страни“, заяви той.  Обемът на програмата за заместване на вноса във връзка с рестрикциите на запада е около 667 млрд рубли (около 100 млрд. евро), заяви президентът на Русия.  „Имаме програма за т.нар. заместване на вноса – 667 млрд. рубли. Това ни принуди да развиваме даже такива направления, в които по-рано нямахме компетенции“, обясни Путин, като добави, че държавата и медиите трябва да оказват подкрепа на развитието на местните производители.   Проблемът около освобождаването на украинските граждани, които се намират в затвори на територията на Русия, трябва да се реши комплексно, като се отчита съдбата на руснаците, намиращи се в същото положение на територията на Украйна, заяви руският президент Владимир Путин в отговор на въпрос на украински журналист в хода на директната линия.  „Въпроси от подобен род трябва да се решават комплексно. Ние, преди да решаваме такива въпроси, трябва да помислим как ще бъде решена съдбата на хората, които не са ни безразлични, включително руски граждани, които се намират в такова положение на територията на Украйна“, заяви Путин.   Връщане на Русия към Съветския съюз е „много малко вероятно“ и би се случило чрез „много големи конфликти“, смята руският президент.  Въпросът за обединяване на Русия и Беларус в една държава също не стои на дневен ред, отбеляза Путин.   Използването на сила срещу Иран от страна на американците ще бъде катастрофа, последиците от военно решение са много трудни за разбиране, заяви още президентът.  \"Това (използването на военна сила срещу Иран в САЩ) би било катастрофално за региона поне защото това би довело до нарастване на насилието и може би, между другото, увеличаване на броя на бежанците от региона,\" каза Путин. За тези, които предприемат опити от подобен род това също би могло да има неприятни последици, защото е много трудно да се изчисли какво ще се случи в случай на използване на военна сила, отбеляза той.    ", "date": "2019.06.20", "title": "Путин пред народа: Целта ни е да повишим жизненото равнище, но липсват кадри! (ВИДЕО) "}
{"url": "http://epicenter.bg/article/Malayziya-obyavi-doklada-za-svaleniya-samolet-za-politiziran-i-antiruski-/186148/7/0", "text": "Премиерът на Малайзия Махатхир Мохамед изрази недоволството си във връзка с резултатите от работата на Съвместната следствена група (ССГ) по делото за свалянето на Boeing в Украйна през юли 2014 година и ги нарече политизрани и антируски, предава ТАСС.  „Много сме недоволни. От самото начало това разследване е политизирано и се води с цел да се намери начин да се обвини Русия в противоправни действия“, заяви премиерът, цитиран от местното издание The Star. Той добави, че „още преди разглеждането на материалите по делото, следователите заявиха, че го е направила Русия“.  „Трябват ни доказателства за вината (на Русия) в случилото се. Но засега няма никакви доказателства, а само слухове“, подчерта Мохамед.  Още на 1 юни Агенция „Фокус“ представи материал с позицията на малайзийското правителство:  Правителството на Малайзия поиска „убедителни доказателства“ за това, че именно Русия носи отговорност за свалянето на пътническия самолет Boeing 777 MH17 на авиокомпания Malaysia Airlines през 2014 година в небето над Донбас, заяви премиерът на страната Махатир Мохамед, цитиран от местното издание Malay Mail, пише украинското списание „Зеркало недели“.  Мохамед заяви, че Малайзия е одобрила отчета за разследването в Нидерландия – но, само до момента, където се казва, че ракетата, която е унищожила лайнера, е принадлежала на Русия.  „Те обвиняват Русия, но къде са доказателствата? Знаем, че ракетата, която е свалила самолета, е руски тип, но тя може да бъде произведена в Украйна“, заяви той. Мохамед поиска Малайзия да се включи в разследването и проучването ная черната кутия на унищожения самолет. Той се аргументира с това, че на борда на самолета са били граждани на Малайзия, а самият авиолайнер е принадлежал на малайзийска авиокомпания.  „Не знаем защо сме изключени от разследването, но от самото начало виждаме в него прекалено много политика“, подчерта той.  Припомняме, че на 17 юли 2014 година над град Шахтьорск, Донецка област, от екраните на радарите изчезна „Боинг-777“, принадлежащ на „Малайзийските авиолинии“, извършващ полет MH17 по маршрута Амстердам – Куала Лумпур. В катастрофата загина екипажа и пътниците в самолета – всички 298 души, включително 80 деца.  Близо четири години по-късно, през май 2018 година, Международната следствена група (МСГ) на пресконференция в Хага показа отломки от ракетите, които са свалили самолета. Според заключението, тя е била от комплекса „Бук“, принадлежал на 53-а зенитно-ракетна бригада на ПВО, базирана в руския град Курск.  На следващия ден Австралия и Нидерландия официално обявиха, че именно Русия носи отговорност за унищожението на „Боинга“. Европейският съвет също така призова Москва да поеме отговорност и да окаже пълно съдействие на всички опити за установяване на истината, справедливостта и вината на конкретните лица в това престъпление.  Но и до сега Русия категорично отрича да има участие в трагедията.  ", "date": "2019.06.20", "title": "Малайзия обяви доклада за сваления самолет за политизиран и антируски "}
{"url": "http://epicenter.bg/article/Bivshiyat-prezident-na-Interpol-se-prizna-za-vinoven-v-koruptsiya-pred-sad-v-Kitay-/186152/7/0", "text": "Бившият шеф на Интерпол - китаецът Мън Хунвей, чието изчезване миналата година от международната полицейска организация със седалище в Лион предизвика смут, се призна днес за виновен в корупция по време на съдебния процес срещу него, предаде \"Франс прес\".  Първоинстанционно съдилище в източния китайски град Тянцзин проведе днес открито заседание по делото за подкупи срещу бившия зам.-министър на обществената сигурност и шеф на китайската морска полиция, уточнява ТАСС, като се позовава на новинарския сайт \"Сина\".  Шейсет и петгодишният обвиняем \"от 2005 до 2017 г. е използвал служебното си положение в користен интерес, съдействал е срещу възнаграждение на частни и юридически лица, от които е получил общо над 14 млн. юана\" (14.46 млн. юана или 1.86 млн. евро, уточнява АФП). \"Прокуратурата представи неопровержими доказателства за вината на Мън Хунвей\", информира \"Сина\". \"В последната си дума обвиняемият призна изцяло вината си\", добавя сайтът.   Бившият заместник-министър на обществената сигурност на Китай \"показа покаяние\" по време на изслушването в съд в източната част на Китай, заяви рупорът на компартията „Пипълс дейли“, съобщава БНТ.   Присъдата ще бъде обявена \"на дата или час на избор\", се казва в информацията. Менг Хонгвей изчезна миналия септември, след като напусна френския град Лион, където е централата на Интерпол, и замина за Китай. По-късно той написал на жена си в социалните мрежи, казвайки ѝ „чакай мое обаждане”, придружено с емотикон на нож, което е сигнал за опасност. Няколко седмици по-късно от Интерпол съобщи, че Менг е бил арестуван в Китай по обвинение за взимане на подкуп. Китай активизира борбата с корупцията в страната, след като през 2012 г. дойде на власт \"петото поколение\" ръководители начело със Си Цзинпин. През последните години мащабната антикорупционна кампания свали от постовете им и прати в затвора, понякога доживот, не само обикновени служители, но и високопоставени официални лица, напомня ТАСС. /БТА", "date": "2019.06.20", "title": "Бившият президент на Интерпол се призна за виновен в корупция пред съд в Китай "}
{"url": "http://epicenter.bg/article/-Nova-demokratsiya--vodi-s-11--na-SIRIZA--pokazva-anketa-/186154/7/51", "text": "В навечерието на предсрочните парламентарни избори в Гърция на 7 юли, основната опозиционна партия „Нова Демокрация“ задържа преднината си от 11% пред управляващата СИРИЗА, показват данните от проучване на общественото мнение, проведено от Opinion Poll в четвъртък, предава електронното издание на вестник Kathimerini, цитирано от Агенция \"Фокус\".  На въпрос как възнамеряват да гласуват, 34,5% от респондентите избират консерваторите, следвани от 23,3% за лявата СИРИЗА, 5,1% за лявоцентристкото „Движение за промяна“ (КИНАЛ), 3,8% за Комунистическата партия на Гърция (ККЕ), 3,2% за проруската „Гръцко решение“ и 3% за MeRA25 на бившия министър на финансите Янис Варуфакис.  За първи път екстремно-дясната „Златна зора“ се спусна до 1,8%.  Освен това, 39,8% от анкетираните твърдят, че очакват НД да спечели изборите срещу 27%, които дадоха връх на СИРИЗА, 6.4% казаха КИНАЛ и 4.6% ККЕ.  Запитани кой е по-подходящ да стане следващият премиер, 36% от участниците посочиха лидера на НД Кириакос Мицотакис, срещу 24,7%, които избраха премиера Алексис Ципрас.  ", "date": "2019.06.20", "title": "„Нова демокрация“ води с 11% на СИРИЗА, показва анкета "}
{"url": "http://epicenter.bg/article/Liberali--zeleni-i-sotsialisti-ne-iskat-Manfred-Veber-za-shef-na-Evrokomisiyata-/186159/7/0", "text": "Групите на либералите, зелените и социалистите в Европейския парламент няма да подкрепят християндемократа Манфред Вебер за шефна ЕК, съобщават „Политико“ и БНР.  Вебер, германски евродепутат и лидер на групата на Европейската народна партия в ЕП, е кандидат за поста на дясноцентристката ЕНП.  Но преди Европейския съвет днес и утре в Брюксел, на който лидерите на ЕС ще дискутират кандидати за високите постове в институции, лидерите на трите парламентарни групи са информирали Вебер, че няма да има тяхната подкрепа.  „Ръководителите на групите на либералите и на социалистите и демократите официално са казали на колегата си Манфред Вебер, че няма да получи техните гласове“, каза лидерът на зелените Филип Ламерт на пресконференция.  Дачиан Чолош, шеф на либералната група в ЕП „Обнови Европа“, потвърди това. Той съобщи, че либералите все още подкрепят за председател на ЕК еврокомисарката за конкуренцията Маргрете Вестагер.  Вчера пък социалистите обявиха, че стоят зад своя кандидат – Франс Тимерманс, който е заместник-ръководител на ЕК.  ", "date": "2019.06.20", "title": "Либерали, зелени и социалисти не искат Манфред Вебер за шеф на Еврокомисията "}
{"url": "http://epicenter.bg/article/Koltsentarat-na-direktnata-liniya-s-Putin-e-podlozhen-na-masirana-kiberataka-ot-Ukrayna-/186160/7/0", "text": "Колцентърът на директната линия с руския президент Владимир Путин е подложен на масирана кибератака от точки, извън границите на страната, но е била отразена, съобщи в директен ефир една от водещите на мероприятието, предават РИА Новости и Агенция \"Фокус\".  „Нашият колцентър току що бе подложен на масирана DDoS-атака от чужбина. Очевидно, прекъсванията във видео позвъняванията са били свързани с това, но ние успяхме да я отразим. Работата на приложението е възстановена. Продължаваме да приемаме обаждания“, съобщи една от водещите на директната линия.  Главният редактор на МИА „Россия сегодня“ и телевизионния канал RT Маргарита Симонян написа в своя Телеграм-канал, че “DDoS атаката, на която е подложено приложението „Москва Путину“, е била от Украйна“.  ", "date": "2019.06.20", "title": "Колцентърът на директната линия с Путин е подложен на масирана кибератака от Украйна "}
{"url": "http://epicenter.bg/article/Dozhivoten-zatvor-za-17-rakovoditeli-na-opita-za-prevrat-v-Turtsiya-/186161/7/0", "text": "17 ръководители на опита за преврат от 15 юли 2016 г. в Турция, включително бивши висши военни, получиха по 141 утежнени доживотни присъди, предаде БНР.  Съдът по тежки престъпления в Анкара днес продължава да произнася присъдите на ключови участници в метежа.  Сред тях са бившият командир на Военновъздушните сили ген. Акън Йозтюрк, който ръководеше и т.нар. „Съвет Мир в страната“, който в нощта на преврата оповести, че поема контрол над страната, Али Язъджъ - бивш главен военен съветник на турския президент Реджеп Ердоган и други.  Подсъдимите са осъдени за опит за промяна на конституционния ред, опит за сваляне на законното правителство и за атаката и завладяването на сградата на Генералния щаб на турската армия.  Съдебният състав продължава да чете присъдите на други от подсъдимите.  По процеса са подсъдими общо 224 души. 176 от тях очакваха решението на съда в затвора, 35 бяха освободени под съдебен контрол, а 13 души, включително проповедникът Фетула Гюлен, който живее в Съединените щати, са съдени задочно.  ", "date": "2019.06.20", "title": "Доживотен затвор за 17 ръководители на опита за преврат в Турция "}
{"url": "http://epicenter.bg/article/Si-Tszinpin--Kitay-zhelae-da-igrae-rolya-v-yadrenoto-razorazhavane-na-Severna-Koreya-/186162/7/0", "text": "Китайският президент Си Цзинпин заяви в четвъртък, че Пекин е готов да играе роля в ядреното разоръжаване на Корейския полуостров, предаде БНР.  По време на първото си държавно посещение в Пхенян, Си Цзинпин посочи, че приветства усилията на севернокорейското правителство да запази мира и стабилността в региона и неговия ангажимент за денуклеаризация.  Той също така изрази и надежда, че Вашингтон и Пхенян ще поддържат установения диалог и ще постигнат напредък в преговорите.  Китайският президент настоя, че приятелството между Пекин и Северна Корея няма да бъде повлияно от каквито и да е промени на международната сцена и че основната цел на посещението му е да укрепи традиционните отношения с Пхенян.  Си Цзинпин пристигна в Пхенян на държавно посещение, което ще се проведе днес и утре по покана на севернокорейския лидер Ким Чен-ун. Визитата му в Северна Корея е първото подобно държавно посещение на китайски президент от 14 години насам.  ", "date": "2019.06.20", "title": "Си Цзинпин: Китай желае да играе роля в ядреното разоръжаване на Северна Корея "}
{"url": "http://epicenter.bg/article/Boris-Dzhonsan-uvelichi-predninata-si--Sadzhid-Dzhavid-aut-ot-borbata-za-lider-na-torite-/186165/7/0", "text": "Саджид Джавид бе елиминиран от надпреварата за председателския пост в управляващата британска Консервативна партия, след като на четвъртото гласуване получи 34 гласа, с 4 по-малко от предишния. Борис Джонсън си осигури 157 гласа, Джереми Хънт – 59 и Майкъл Гоув – 61, излизайки на второ място за първи път в рамките на съревнованието, пише британското консервативно издание The Telegraph, цитирано от Агенция \"Фокус\".  За първи път в гласуванията е имало и две невалидни бюлетини.  Джеръми Хънт и Майкъл Гоув и чакат да видят кой ще стигне до заключителния етап на гласуване в четвъртък вечерта, преди да се изправи пред водещия Борис Джонсън в националното гласуване.  Депутатите засилиха атаките си един срещу друг, обвинявайки се в „игри“ с тактически гласувания, докато се готвеха да сведат претендентите за лидерството до двама.  Андреа Дженкинс предложи депутатите от лагера на Майкъл Гоув да гласуват тактически, за да подкрепят Рори Стюарт във втория кръг, преди да се оттеглят от него в сряда.  Евроскептичният депутат заяви пред ITV, че „се правят трикове“ в състезанието, но настоя, че кампанията на Борис Джонсън няма нищо общо.  Амбър Ръд заяви пред BBC Radio 4: „Нямаме нужда от такива игрички“, като посочи, че тактическото гласуване дискредитира системата.  ", "date": "2019.06.20", "title": "Борис Джонсън увеличи преднината си, Саджид Джавид аут от борбата за лидер на торите "}
{"url": "http://epicenter.bg/article/Pakistanski-ministar-se-poyavi-s-koteshki-ushi-na-preskonferentsiya/186167/7/0", "text": "Пакистански министър стана за смях на живо в социалните мрежи. Пресконференцията му се излъчваше във Facebook. Неправилно включеният дигитален филтър сложи на главата му розови уши и дълги мустаци. Подобна съдба сполетя и седящите до него политици. Никой от тях обаче така и не разбрал и обсъждането на сериозни за Пакистан теми продължило. По-късно политикът обясни, че грешката не трябва да бъде взимана насериозно. Въпреки това видеото във Facebook беше изтрито минути, след като беше качено. ", "date": "2019.06.20", "title": "Пакистански министър се появи с котешки уши на пресконференция (Снимки)"}
{"url": "http://epicenter.bg/article/Stanishev-/186182/7/0", "text": "Президентът на ПЕС Сергей Станишев беше домакин на координационна среща на премиери, партийни лидери и еврокомисари от семейството на социалистите преди заседанието на Европейския съвет, което започва днес в Брюксел. Лидерите от ПЕС обсъдиха перспективите за формиране на ляво мнозинство в Европейския парламент в контекста на продължаващите преговори между основните политически семейства.  “Навлизаме в решаващата фаза на преговорите за новите ръководни постове в ЕС. Разговорите продължават на няколко фронта. Както с политическите групи в Европейския парламент, така и с премиерите в Съвета, където основна роля от страна на ПЕС имат министър-председателите на Испания и Португалия Педро Санчес и Антонио Коща. Днес те получиха ясен мандат от лидерите на ПЕС да продължат линията за подкрепа на Франс Тимерманс за председател на Комисията. За нас това не борба за власт, а битка за истинска промяна в политиките на ЕС. Тя няма как да бъде осъществена под ръководството на кандидата на ЕНПМанфред Вебер”, заяви Станишев. “Преговорите вече са в разгара си и картите са на масата. ЕНП са готови на всякакви компромиси с политики и позиции в името на това да запазят поста председател на ЕК. Очевидно, дори и десницата в Европа вече осъзнава, че статуквото няма как да бъде запазено и монополът им във всички европейски институции върви към своя край. Социалистите обаче няма как да повярваме на добри намерения и празни обещания на десницата, след като настоящият председател на ЕК Жан-Клод Юнкер, също от ЕНП, не изпълни поетите ангажименти за повече социални политики. Затова и ПЕС излезе от голямата коалиция с десницата преди повече от две години.”  Лидерите от ПЕС изразиха пълна подкрепа за Албания и Северна Македония, след като държавите-членки в Съвета отложиха старта на преговорите за членство в ЕС за втора поредна година.   „Албания и Северна Македония, водени от социалистически правителства, извървяха дълъг път и завършиха успешно тежки реформи. Повторното отлагане на старта на преговорите, въпреки препоръката на Европейската комисия, сериозно подкопава доверието в ЕС в региона и е силен аргумент в ръцете на евроскептиците. ЕС трябва да изпълни поетите ангажименти. Не можем да позволим процесът по разширяване към Западните Балкани да става заложник на вътрешнополитическите интереси на отделни страни.“  На срещата Станишев приветства новия премиер на Финландия Анти Рине, който зае позицията след победата на социалдемократите на парламентарните избори през април. В следващите седмици се очаква лидерът на социалистите в Дания, Мете Фредриксен, също да заеме място на масата за преговори в Съвета като министър-председател след успеха на парламентарните избори в началото на месеца.  Сред присъстващите на срещата бяха:  АлексисЦипрас, министър-председател на Гърция;  Анти Рине, министър-председател на Финландия;  Антонио Коща, министър-председател на Португалия;  Джоузеф Мускат, министър-председател на Малта;  Педро Санчеc, министър-председател на Испания;  Петър Пелегрини, министър-председател на Словакия;  Стефан Льовен, министър-председател на Швеция;  МарошШефчович, зам.-председател на ЕК отговорен за Енергийния съюз  Пиер Московиси, комисар по икономически и финансови въпроси, данъчно облагане и митнически съюз;  ФедерикаМогерини, Върховен представител на ЕС по въпросите на външните работи и политика за сигурност;  Франс Тимерманс, водещ кандидат на ПЕС за председател на ЕК;  Никола Дзингарети, лидер на Италианската демократическа партия;  Ираче Гарсия Перез, председател на Групата на социалистите и демократите в ЕП.", "date": "2019.06.20", "title": "Станишев: ЕНП осъзнават, че монополът им е към края си. ПЕС  подкрепя Тимерманс за председател на ЕК"}
{"url": "http://epicenter.bg/article/Rast-na-petrolnite-tseni-s-nad-2--sled-novinata-za-svalen-amerikanski-dron-ot-iranska-raketa-/186145/4/0", "text": "В четвъртък петролните фючърси поскъпват с над 2% след поредна ескалация на напрежението в Близкия Изток в резултат на новината за свален американски дрон от иранска зенитна ракета над Ормузкия проток, предава БНР.  Новото увеличаване на напрежението в Близкия Изток идва само седмица, след атаката на два петролни танкера отново близо до Ормузкия проток, който е ключов за танкерния превоз на суров петрол.  Фючърсите на петрола бретн с доставка през август нараства с 2,4% към 63,30 долара, като за кратко те нараснаха до $63,88, отравяйки поглед към важните бивши върхове от 7 и 10 юни от около 64,50 нивото.  В същото време фючърсите на американския лек суров петрол с доставка през юни се повишават с 2,8% към триседмичен връх от 55,50 долара за барел (най-високо ниво в рамките на настоящия месец).  Подкрепа за поскъпването на петрола през последните дни на търговия оказват и сигналите от страна на ЕЦБ и на Федералния резерв за предстоящо разхлабване на техните парични и лихвени политики, което би подкрепило икономическия растеж и респективно потреблението на важната енергийна суровина в световен план.  Договорената дата за срещата на страните-производителки във формата \"ОПЕК +\" в началото на юли (на 1 и 2 юли), както и подновените инвеститорски надежди за рестартиране на търговските преговори между САЩ и Китай също допринасят за поскъпването на петрола, както и спадът на седмичните складови петролни запаси на САЩ с 3,1 млн. барела, според данни на Енергийната информационна администрация (EIA).  ", "date": "2019.06.20", "title": "Ръст на петролните цени с над 2% след новината за свален американски дрон от иранска ракета "}
{"url": "http://epicenter.bg/article/Avramova--API-podgotvya-sklyuchvane-na-dogovor-za-vazlagane-na-inzhenering-na-38-svlachishta/186164/4/0", "text": "Вече има решение на УС и АПИ е предприела действия по изготвяне и сключване на договор за възлагане на инженеринг на 38 свлачищни процеси. Това каза регионалният министър Петя Аврамова в отговор на въпрос как се разходват 140 млн. лева, които са предвидени в бюджета на АПИ за свлачищана заседание на парламентарната комисия по регионална политика, благоустройство и местно самоуправление, предаде Агенция „Фокус“.   „Индикативната стойност на всички свлачища, които АПИ е приоритизирала в своя списък, е на стойност по голяма от тези 140 млн. лева, с които разполага в бюджета си“, обясни министър Аврамова.   „През 2019 година ще бъдат изпълнени част от дейностите, АПИ е преценила, че има възможност да възложи по-голям обем от работа“, коментира тя. „Ще стартира процедура за строителен надзор до края на този месец, така че да бъде осигурен и надзор по изпълнението“, заяви регионалният министър.   Тръжната процедура за Лот 1 ще приключи съвсем скоро. За Лот 2 очакваме да мине обжалването, каза Аврамова за напредъка на изграждането на пътя Мездра-Ботевград.   „Пътят Мездра-Ботевград е един от приоритетите на правителството, както и всички останали магистрални отсечки“, заяви тя и припомни, че на 12 октомври 2018 г. АПИ стартира обществените поръчки за избор на изпълнител за изграждане на 33 км от трасето между Мездра и Ботевград.   Министърът обясни, че този участък е в най-напреднала фаза от цялото трасе от Видин до Ботевград. „Участъкът е разделен на две и е един от най-сложните, които трябва да бъдат изградени“, коментира Петя Аврамова.   „Лот 2 вече има избран изпълнител. Началото му е от Мездра и приключва при км 174. Стойността на обекта е малко над 222 млн. лева“, поясни регионалният министър и допълни, че в момента има обжалване на процедурата в КЗК.   Министърът отбеляза, че проектът е с 4 ленти и има нови мостови съоръжения над река Искър и над Малка река. „За Лот 1 също е обявена процедура за избор на изпълнител. Открита е процедура и за избор на консултантската услуга за строителен надзор“, съобщи Аврамова.  ", "date": "2019.06.20", "title": "Аврамова: АПИ подготвя сключване на договор за възлагане на инженеринг на 38 свлачища"}
{"url": "http://epicenter.bg/article/Mincho-Minchev--gl--izp--direktor-na-TETs-Varna--Studeniyat-rezerv-mozhe-da-bade-aktiviran-vseki-moment-/186170/4/0", "text": "ТЕЦ-Варна е основана преди 50 години – на 20.08.1969 г. Строежът й е продължил четири години. ТЕЦ-Варна е с обща инсталирана мощност от 1260 MВт и е втората по големина топлоелектрическа централа в България и на Балканския полуоствров и най-голямата конвенционална електроцентрала в Североизточна България. В момента има лицензирани три блока, които са в пълна готовност. Сертифицирана е по ИСО 9 000, 14 001, 18 001. Преди две години мениджърският екип взима решение горивната компонента да не се основава на въглищата и да се премине изцяло на газ. Цялото въглоподаване е обработено и изпратено за скраб. Съборена е и цялата система за подаване на въглища от пристанището. В най-добрите си години в ТЕЦ-Варна е имало над 1 000 служители, днес в ТЕЦ-а работят 259 човека.  ТЕЦ-Варна осигурява повече от 60% от резерва за българската енергийна система и изпълнява изключително важна роля при възникване на кризисни ситуации и повишена консумация на електроенергия. Три от 210-мегаватовите блокове в ТЕЦ-Варна са предназначени за студен резерв. Те се използват по искане на НЕК и се включват в случай на недостиг на електроенергия в системата. Активирането на блоковете студен резерв става в рамките на няколко часа след разпореждане на Електроенергийния системен оператор (ЕСО).      - Трите блока са в готовност, могат да бъдат активирани във всеки един момент. При миналогодишните търгове за студен резерв ние разполагахме само с 2 блока – номер 5, с който предлагаме 200 мегавата и номер 6, с който предлагаме още 200 мегавата. На търга спечелихме много по-малко количества от това, което сме заявили като възможности на двата блока. И сега сме задължени да изпълняваме договора за студен резерв с тези два блока.  -    - На предстоящия търг ще заявим, че участваме с 400 мегавата студен резерв общо, който ще изпълняваме с трите блока.  -    - Ограничението идва от факта, че имаме газ за два блока, поради което в търговете ще участваме с два блока, а кои точно два блока ще работят, зависи от моментното състояние.    - За 8 часа и половина при пълно натоварване.  -   - При авария, разбира се. Например, когато има авария в „Марица изток 2” и няма откъде да се компенсира тази мощност, трябва някой да поеме дейността, за да балансира системата.    - В никакъв случай. Нали после ще ме питат защо съм платил глоби на ИСО за неизпълнение на графика за натоварване на блока. Не мога да си позволя това! Особено, когато „Сони” е основен контрагент и ние искаме да направим всичко възможно стриктно да спазваме договора си.    - Приходите ни са нормални за това, което предлагаме като услуга. Тази услуга е реална, не е измислена, не е кражба или прочие. Поддържаме стабилен екип - само парите за заплати на месец са над половин милион.   - За момента все още нямаме система. Но сме установили тесни контакти с Катедрата по електроенергия във Варненския университет и обсъждаме такава възможност, но на този етап не сме предприели нищо. Нямаме време, опитваме се да приведем оборудването в готовност. Имаме нужда от млади кадри, но за съжаление младите искат бюро, компютър, служебна кола и поне 2 000 лева заплата, което на този етап не можем да удовлетворим.    - Ясна е конкуренцията – ТЕЦ „Марица-Изток 2”, централите на г-н Ковачки: ТЕЦ-Бобовдол и ТЕЦ-Русе.    - Не, няма такова. Чакаме по година и половина за всяко разрешение, няма никакво специално отношение към нас, заради това, че г-н Доган се официализира като собственик. Всичко е по каналния ред, всичко е в сроковете, които са зададени. Аз съм тук от 25 години, последните 10 бях изпълнителен директор и казвам, че няма специално отношение.    - Докато ЧЕЗ бяха собственици, имаше доста спекулации, че сме нарязали централата, че сме разпродали блоковете. Идваха на проверка от КЕВР и от Министерство на енергетиката, но констатираха, че всичко е в норма и с това нещата приключват. Нямало е специални, извънредни или тематични проверки, всичко беше стандартно.    - Разбира се, но затова трябва да се гледа комплексно, не бива да се „заравя главата в пясъка” и навреме да започне да се мисли по тези въпроси. Давам пример с Гърция, която вече работи по въпроса и си е осигурила стотици милиони евро за преквалификация и затваряне на въглищните централи от другата страна на Маришкия басейн. Мисля, че този процес трябва да започне навреме и у нас. Ясно е, че всичко ново убива старото. Газта за мен е временно решение, като преходен период, всички са се втурнали съм водород, соларни и вятърни централи. Убеден съм, че поетапно ще започнат да търсят практически решения, така че всичко трябва да стана на време.", "date": "2019.06.20", "title": "Минчо Минчев, гл. изп. директор на ТЕЦ-Варна: Студеният резерв може да бъде активиран всеки момент "}
{"url": "http://epicenter.bg/article/Evrohold-kupi-ChEZ-Grup-v-Balgariya-za-335-mln--evro-/186186/4/0", "text": "Най-големият публичен холдинг в България и една от водещите независими бизнес групи в Централна и Югоизточна Европа - Еврохолд България АД, се споразумя да придобие бизнеса на чешката енергийна компания ЧЕЗ Груп в България. Двете страни подписаха договор днес, съобщиха от пресцентъра на холдинга.  Еврохолд ще плати 335 млн. евро за придобиването на активите на ЧЕЗ Груп в България. Еврохолд ще финансира сделката с комбинация от собствен и заемен капитал.  Еврохолд вече е подписала мандат с две глобални инвестиционни банки с богат опит в осигуряването на финансиране за подобни сделки, които да обезпечат необходимия заемен капитал.  Еврохолд вече е сформирала и консултативен съвет от експерти със солиден международен опит в бизнеса с дистрибуция на електроенергия, който ще консултира компанията в процеса на интеграция на дейността на ЧЕЗ България в структурата на холдинга. Допълнително, Еврохолд се е договорила висшият мениджмънт на ЧЕЗ България ЕАД, в това число и изпълнителният директор на дружеството, да остане в компанията, за да се гарантира плавен преходен период в управлението.  Структурата на ЧЕЗ Груп в България включва електроразпределителното дружество ЧЕЗ Разпределение България АД, компанията за обществено снабдяване с електроенергия и лицензиран търговец ЧЕЗ Електро България АД, лицензирания търговец на електроенергия ЧЕЗ Трейд България ЕАД, компанията за IT услуги ЧЕЗ ИКТ България ЕАД, фотоволтаичния парк Фри Енерджи Проджект Орешец, дружеството за производство на електричество от биомаса Бара Груп и ЧЕЗ България ЕАД, която координира и управлява дейността на всички дружества на групата в страната.  Сделката по придобиването на бизнеса на ЧЕЗ Груп в България ще бъде финализирана след одобрение от съответните регулаторни органи.  Консултанти на Еврохолд по сделката са базираната в Лондон международна адвокатска кантора Morrison & Foerster и българската - “Стоева, Чомпалов и Знеполски”. Консултанти на ЧЕЗ Груп са адвокатските дружества Skils s.r.o. и „Пенков, Марков и партньори”.   Това е втори опит за продажбата на ЧЕЗ у нас. Първият купувач беше българското дружество \"Инерком\" на Гинка Върбакова. Сделката обаче беше спряна от Комисията за защита на конкуренцията, а след това беше неясно дали ще има осигурено финансиране. Без съгласието на антимонополния орган и тази сделка не може да бъде приключена.", "date": "2019.06.20", "title": "Еврохолд купи ЧЕЗ Груп в България за 335 млн. евро "}
{"url": "http://epicenter.bg/article/Pitbuli-nahapaha-dete-v-stolichniya-kvartal--Manastirski-livadi-/186123/3/0", "text": "Питбули нападнаха дете в столичния квартал „Манастирски ливади”. Майката призова в социалните мрежи собственикът да се свърже с нея, за да разбере дали кучето е ваксинирано против бяс, предаде bTV.   Инцидентът е станал вчера по обяд пред блок 63.   Милена Янчева е била на разходка с двете си деца. Дъщеря ѝ, която е на 8 години, карало колело зад блока. Изведнъж видяла как два питбула я гонят. Те са били вързани едно за друго на една каишка и са били без намордници. Собственикът им не успял да ги хване. Излезли и други хора, които се притекли на помощ.   Според собственика кучетата са искали да си играят с детето.   Майката е извадила медицинско удостоверение и смятат да си потърсят правата. Ще подаде и жалба. „Не трябва такива опасни кучета, които се отглеждат в домашни условия, да са без намордници и каишки покрай блоковете”, категорична е Милена Янчева.   Предстои детето да бъде ваксинирано против тетанус. Родителите трябва да преценят дали да поставят и инжекция против бяс.", "date": "2019.06.20", "title": "Питбули нахапаха дете в столичния квартал „Манастирски ливади”"}
{"url": "http://epicenter.bg/article/Politsay-na-motor-zagina-pri-katastrofa-v-Pernik-/186128/3/0", "text": "28-годишен служител на МВР е загинал снощи при катастрофа между мотор и лек автомобил в района на кв. „Мошино“ в Перник, съобщиха от пресцентъра на ОДМВР-Перник за Агенция „Фокус“.  На мотора е се е возило и 19 годишно момиче, което е с множество травми, но без опасност за живота, настанено е в болница.  4 души са загинали, а 29 са пострадали при катастрофи в страната през изминалото денонощие.  Общо в страната са станали 23 пътнотранспортни произшествия. В София са регистрирани 29 леки и 2 тежки катастрофи, при които са пострадали 5 души.  ", "date": "2019.06.20", "title": "Полицай на мотор загина при катастрофа в Перник "}
{"url": "http://epicenter.bg/article/Sadiya-Metodi-Lalov-unizhaval-i-zaplashval-s-uvolnenie-sluzhitelka--zhenata-poluchila-insult-/186130/3/0", "text": "От около две години съдия Методи Лалов от Софийския районен съд (СРС) се изживява в социалните мрежи като върховна инстанция по всевъзможни обществени въпроси, част от които дори с политически характер. Лалов е готов денонощно да е във фокуса на медиите, без значение дали се отнася до работата на парламента, на общината или на неговите колеги от прокуратурата и съда,  Стигна се дотам, че в последните месеци магистратът даде възможност на кръгове, дирижирани от подсъдими лица, да използват негови изяви в пропагандната кампания, която се води срещу независимостта на държавното обвинение. И както в повечето подобни ситуации се получава, точно този, който е най-шумен, изглежда има и най-много какво да крие.  В случая не става въпрос за нередности при струващите десетки милиони ремонтни дейности и търгове за обзавеждане на бившата сграда на ГУСВ или т.нар. \"Военно НДК\", а за данни и факти, разкриващи нарушаването на интегритета, на който всеки магистрат задължително следва да отговаря, иначе не би трябвало да е част от съдебната система.  Оказва се, че половин година преди да подаде оставка като председател на СРС, в края на 2016 г., Методи Лалов извършва действия спрямо служител на съдебната власт, които представляват грубо нарушение на Кодекса за етично поведение на българските магистрати. При това и на моралните и етични норми, които се отнасят и до административните ръководители в съдебната власт. Освен че скандалното поведение на бившия председател на СРС вече трета година тъне в неизвестност, заради Лалов през месец март т.г. съдът е осъден на първа инстанция от служител на администрацията на съдебния орган за причиняването на неимуществени вреди. Чрез отправянето на упреци и заплахи за дисциплинарно уволнение, Методи Лалов е подложил на психически тормоз, страдания, болки, унижения и накърняване на авторитета на служител на съдебната власт, приема състав на СРС.  Татяна Тотева-Попинска постъпва на работа в СРС през 2000 г., където 15 години е призовкар. Заради множество заболявания през 2015 г. жената, която вече наближавала пенсионна възраст, се явява пред ТЕЛК и с експертно решение й е призната 84% трайна намалена работоспособност за срок от 3 години. На 31 юли 2015 г. Попинска е трудоустроена в архива на съда при облекчени условия на труд, а именно без упражняване на тежък физически труд и продължително ходене по време на работа, както и да не носи на ръце товар по-тежък от 2 килограма. Попинска настоявала да бъде преместена на друга длъжност, тъй като работата й в прашна и силно замърсена среда била противопоказна за едно от заболяванията й – астма. Но това й искане не е удовлетворено.  Последното показва, че като председател на СРС Методи Лалов няма как да не е бил запознат в детайли с казуса с болната служителка в напреднала възраст. Това предполага проява на по-голямо разбиране и известен толеранс към служителката в оставащото й време до пенсиониране. Случва се точно обратното. На 13 юли 2016 г. гражданин, на когото му се наложило да попълни документ в съда, поискал от Попинска химилкалка, на което получил следния отговор от служителката: \"Чакай да видя дали ще намеря, защото ние сами си ги купуваме\". Лалов станал свидетел на изказването на служителката и както е посочено в съдебно решение № 55839 от 5 март 2019 г. на 64-ти състав на II-ро Гражданско отделение на СРС, \"се разкрещял\" на Попинска пред колегите й, \"че с това изказване уронва престижа на съдебната власт. Казал й да си подаде молба за напускане или ще бъде дисциплинарно уволнена\".  За първоинстанционния съд е безспорно установено, че случката има тежко въздействие върху служителката, на която й прилошало и едва не припаднала. Тези факти се подкрепят от разпита на съдия от СРС, който помогнал на жената да не припадне в коридора на съда. Според показанията на магистрата, Попинска обяснила, че е силно притеснена от заплахите на Лалов за дисциплинарното й уволнение. Колеги на служителката позвънили на сина й, който свидетелства пред съда, че са му казали спешно да отиде да я вземе от работа и да я закара в \"Пирогов\". Междувременно е извикана и \"Бърза помощ\", като екипът поставя инжекция на притеснената жена.  \"До края на деня била неадекватна. В началото не можела да говори. След това заеквала, треперила й ръката\", описва състоянието на потърпевшата първоинстанционният съд, пред когото Попинска е завела два иска за обезщетения, един от които именно за отправените й заплахи от административния ръководител. Малко след скандала жената получава инсулт. Според нея, заради поведението на Методи Лалов. Според двете съдебно-медицински експертизи служителката е била с влошено здравословно състояние и преди сблъсъка й с председателя на СРС, поради което претенциите на Попинска срещу Лалов в тази му част не са приети.  Първоинстанционният съд обаче приема, че вследствие на възникналия словесен конфликт с председателя на СРС ищцата е била силно притеснена, че може да изгуби работата си, поради което на основание чл. 52 от Закона за задълженията и договорите (ЗЗД) определя да й се изплати обезщетение за причинени неимуществени вреди. Заради изказването на Попинска, че \"сами купуват химикалките си\", което е окачествено като неуместно и недоказано, съдът я обявява за съпричинител и намалява дължимото обезщетение на 1000 лв. Разликата до пълния размер на иска, който възлиза на 20 000 лв., не е уважена. Не е приет и искът на служителката за обезщетение и за неизпълнение на предписанието за нейното трудоустрояване, съобразно влошеното й здравословно състояние.  \"Правен свят\" установи, че Попинска, която към днешна дата вече е пенсионер, е обжалвала решението на първоинстанционния съд. Същото са направили и от СРС, откъдето са обжалвали осъждането им на 1000 лв. заради поведението на бившия председател Методи Лалов. В конкретния казус размерът на обезщетението е от значение основно за ищеца, докато за обществения интерес и за състоянието на правосъдието у нас значение имат мотивите, с които СРС е осъден заради поведението на подалия оставка в края на 2016 г. Лалов.  \"Безспорно, при упражняването на дисциплинарна власт спрямо съдебните служители председателят на съда има право да им отправя забележки за поведението им при и по повод изпълнение на служебните им задължения. В случая реакцията на председателя на съда не е била съответна като интензитет на поведението на ищцата. Действително, изказването й, че сама си купува химикалките, направено пред граждани, е неуместно, при все че канцеларските материали на съдебните служители се осигуряват от работодателя – по трудово правоотношение - обичайно се работи с материали на труда, подсигурени от работодателя /без да е доказано отклонение от това положение/. Тежестта на изказването обаче не е значителна при обстоятелствата, при които е направено – по повод молба за предоставяне на химикалка на граждани и предвид това, че не се установяват вредни последици - няма данни въз основа на същото да е било съставено или изразено от граждани погрешно мнение за лоши условия на труд в съда. Този повод е незначителен и само от това изказване не може да се направи извод, че се уронва престижът на съдебната власт. Затова и заплахата с дисциплинарно уволнение е прекомерна реакция срещу извършеното от ищцата, тъй като такова наказание е несъответно на извършеното от ищцата /чл.189, ал.1 КТ/\", пише в решението на първоинстанционния съд.  В решението на СРС по делото е обърнато особено внимание на отговорността на административните ръководители, какъвто към 2016 г. е бил и Лалов. \"Магистратът на ръководна длъжност има задължение да се отнася към служебно подчинените му съдебни служители с уважение и зачитане на личното им достойнство и без да допуска или създава впечатление за привилегироване - /8.1 от Кодекса на етично поведение на българските магистрати/. Т.е. упражняването на дисциплинарна власт, вкл. отправяне на забележки, упреци по повод поведението на съдебните служители, следва да е при зачитане на личното достойнство и уважение към личността на подчинените служители. В случая с поведението си - повишаването на тон, извършено пред колектива, и то по незначителен повод, принуда за подаване на молба за напускане под заплаха от дисциплинарно уволнение, съдията Лалов не се е отнесъл с необходимото уважение и съблюдаване на личното достойнство на подчинения му съдебен служител\", пише в съдебното решение на Районен съд-София.  Доколкото решението на СРС не е окончателно, то поведението на Методи Лалов на този етап не би могло да е повод за сезиране на ресорната етична комисия към Съдийската колеги на Висшия съдебен съвет (ВСС). В случай, че решението бъде потвърдено и от следващата съдебна инстанция, то ще са налице основания за търсенето на дисциплинарна отговорност от магистрата. Точно това обстоятелство е едно от възможните обяснения за припряността, с която Лалов умишлено търси конфронтация с институциите, вкл.с кадровия орган на съдебната власт. Вероятно, защото така се надява, че, ако се наложи, бързо ще съумее да представи себе си в ролята на поредната \"жертва\", по примера на Румяна Ченалова или на Лозан Панов, но не на друг, а на собствените си деяния.  ", "date": "2019.06.20", "title": "Съдия Методи Лалов унижавал и заплашвал с уволнение служителка, жената получила инсулт "}
{"url": "http://epicenter.bg/article/Spetsprokuraturata-vnese-iskane-za-zadarzhane-pod-strazha-na-kmeta-na-Kostenets/186137/3/0", "text": "Специализираната прокуратура внесе в Специализирания наказателен съд искане за задържане под стража на кмета на Костенец и привлечения към наказателна отговорност за корупционни действия заедно с него бизнесмен. Това съобщиха от пресцентъра на Апелативна специализирана прокуратура. Очаква се Съдът да гледа делото по мярката за неотклонение на двамата около 14.15 - 14.30 часа днес.   Кметът на Костенец Радостин Радев и негов съучастник са обвинени в корупция. Това стана ясно ден, след като Радев и собственик на търговско дружество бяха задържани при операция на Специализираната прокуратура, със съдействието на КПКОНПИ и СДВР.   На брифинг за операцията преди дни стана ясно, че Радев е обвинен за това, че е обещал 30 хил. лв. на общински съветници от опозицията да гласуват за решение в негова полза. Гласуваното решение е свързано с ремонт на основно училище в Костенец, поръчката за който да бъде спечелена от задържания бизнесмен.   Зам. главният прокурор Иван Гешев заяви, че кметът на Костенец и съучастникът му са привлечени към наказателна отговорност за корупционно престъпление и предстои прокуратурата да реши дали ще поиска постоянното им задържане.   Стана ясно още, че в последните дни обхватът на обвинението срещу кмета на Костенец се е разширил с длъжностно присвояване и безстопанственост. Информацията съобщи наблюдаващият прокурор Десислава Христова. ", "date": "2019.06.20", "title": "Спецпрокуратурата внесе искане за задържане под стража на кмета на Костенец"}
{"url": "http://epicenter.bg/article/Ungariya-osadi-balgarski-trafikanti-na-dozhivoten-zatvor-za-smartta-na-71-migranti-/186143/3/0", "text": "Четирима трафиканти на хора бяха осъдени на доживотен затвор с окончателното решение на унгарски съд днес заради смъртта на 71 мигранти, чиито разлагащи се тела бяха открити в камион, изоставен на автомагистрала в Австрия преди четири години, предаде Ройтерс.  Афганистанец - лидер на групата и трима български съучастници, бяха признати за виновни в организиран трафик на хора и непредумишлено убийство.  Те отказали да спрат хладилния камион и да отворят вратите, за да влезе въздух, въпреки молбите на хората, натъпкани вътре.", "date": "2019.06.20", "title": "Унгария осъди български трафиканти на доживотен затвор за смъртта на 71 мигранти "}
{"url": "http://epicenter.bg/article/Spetsprokuraturata-poiska-postoyanen-arest-za-kmeta-na-Kostenets-/186147/3/0", "text": "Специализираната прокуратура внесе в Специализирания накзателен съд искане за задържане под стража на кмета на Костенец и привлечения към наказателна отговорност за корупционни действия заедно с него бизнесмен, предава Канал 3.  Очаква се съдът да насрочи час за делото по мярката за неотклонение на двамата за днес.  Радостин Радев беше задържан в понеделник (17 юни) за активен подкуп по досъдебно производство на Спецпрокуратурата.  Според разследващите Радев обещал на общински съветник сумата от 30 000 лв., за да упражни правото си на глас общинският съветник в полза на приемането на определено решение, което касаело кмета и другия съучастник, който е управител на търговско дружество, спечелило обществена поръчка.  ", "date": "2019.06.20", "title": "Спецпрокуратурата поиска постоянен арест за кмета на Костенец "}
{"url": "http://epicenter.bg/article/Falshifikatorite-na-evro-i-dolari-ot-Slanchev-bryag-otivat-na-sad-/186156/3/0", "text": "Специализираната прокуратура внесе в Специализирания наказателен съд обвинителен акт срещу четиримата привлечени към наказателна отговорност за участие в организирана престъпна група за производство на неистински доларови и еврови банкноти в хотел \"Кантилена 2“ в к.к. Слънчев бряг и разпространяването им в страната, съобщиха от пресцентъра на държавното обвинение.  Те са задържани на 20 октомври 2018 г. при операция на Специализираната прокуратура и ГДБОП в к.к. Слънчев бряг и в Пловдив.  В подземния гараж на хотел \"Кантилена 2\" в курортния комплекс бе открита оборудвана за целта печатница. На мястото бяха задържани ръководителят на групата Иван Тодоров и съдържателят на хотела Александър Крихтин в момент на производство на неистински банкноти. Намерени и иззети бяха 23 009 листа с отпечатани и изображения на неистински банкноти с номинал 50, 100 и 500 евро и 50 щатски долара, или елементи от тях (заготовки).  Тодоров е предаден на съд за престъпления по 8 текста от Наказателния кодекс, в т.ч. като ръководене на групата от създаването ѝ през януари 2018 г. до неутрализирането ѝ 20 октомври 2018 г. Той лично е контролирал производството на фалшификати и разпространението – при 4 доверителни сделки продал на служител под прикритие общо 301 неистински банкноти от по 100 евро и 297 банкноти от по 50 долара. В дома му в Пловдив бяха открити 23 009 броя готови фалшиви банкноти в евро и долари на обща стойност 2 170 000 евро и над 100 000 щатски долара.  Участникът в групата Крихтин, който предоставил помещение за нелегалната печатница, бил ангажиран пряко в производството на фалшините банкноти, включително и осигуряване на консумативи за изработката им.  Иван Тодоров и Александър Крихтин са с мерки за неотклонение \"Задържане под стража“. На 19 юни 2019 г., след внасянето на обвинителния акт срещу тях, е разпоредено превеждането им в Софийския затвор. Другите двама предадени на съд участници в групата са с определени парични гаранции от по 5000 лева.  Предстои Специализираният наказателен съд да насрочи разпоредително заседание по делото.  ", "date": "2019.06.20", "title": "Фалшификаторите на евро и долари от Слънчев бряг отиват на съд "}
{"url": "http://epicenter.bg/article/Ministar-Kirilov--Izpalnenieto-na-resheniyata-na-ESPCh-e-sred-osnovnite-ni-prioriteti-/186158/3/0", "text": "Изпълнението на решенията на Европейския съд по правата на човека (ЕСПЧ) е сред основните приоритети на българската държава през последните години. То е не само задължение на България по член 46 от Конвенцията за правата на човека, но и основна предпоставка за недопускане на бъдещи нарушения и ефективна гаранция за основните права на човека.  Това заяви министърът на правосъдието Данаил Кирилов днес при откриването на кръгла маса по изпълнението на решенията на ЕСПЧ по групата дела С.З. срещу България и Колеви срещу България. Решенията засягат систематичния проблем за неефективното наказателно производство в България и липсата на гаранции за независимо наказателно разследване срещу Главния прокурор, съобщиха от пресцентъра на министерството на правосъдието.  Двудневният форум се организира съвместно от Отдела за изпълнение на решенията на ЕСПЧ към Съвета на Европа и Министерство на правосъдието.  Министър Кирилов допълни, че дейността, свързана с изпълнението на решенията, изисква съвместни усилия и добре съгласувани действия от представителите на изпълнителната, съдебната и законодателна власт.  Той припомни, че през месец март тази година, Комитетът на министрите към Съвета на Европа прие решение по изпълнението на решенията на ЕСПЧ, обединени в групите С.З и Колеви. В него Комитетът посочи, че въпросите, повдигнати по двете решения, стоят от много години и въпреки че е постигнат определен напредък, все още се чакат конкретни мерки в някои особено важни области.  „Тук е мястото да посоча, че на 14 юни 2019 г. публично представих Закон за изменение и допълнение на Наказателно процесуалния кодекс, съобразен с действащата Конституция и отговарящ на препоръките от Механизма за сътрудничество и проверка на Европейския съюз и на решението по делото Колеви срещу България“, уточни министър Кирилов, като допълни, че с проекта се цели да се създаде работещ модел, който да гарантира ефективно наказателно производство срещу т.нар. „трима големи“, така че служебното им положение да не възпрепятства реализирането на наказателна отговорност, тогава когато има данни, че те са извършили умишлени престъпления от общ характер.  Той поздрави екипа на Министерството на правосъдието и заместник-министрите на правосъдието за старанието в работата по изпълнението на решенията на ЕСПЧ, за създаденото взаимодействие между изпълнителната, законодателната и съдебната власт, като ежегодно министерството представя доклад за изпълнението на решенията. По думите му законодателят реагира адекватно, като винаги е давал приоритет на тези законодателни инициативи, които касаят изпълнението на решенията на ЕСПЧ.  „За нас е важно да докажем висок стандарт и готовност да се изпълняват решенията, за бъдем равноправен член в ЕС“, акцентира министър Кирилов.  Той изрази очакване, че ще има съществен дебат по тези теми в рамките на започналия форум и призова участниците да бъдат критични, но и обективни. „Очаквам конструктивни предложения.“  Заместник- директорът на Отдела за изпълнение на решенията на ЕСПЧ в Страсбург Клер Оуви припомни, че Комитетът на министрите е дал срок на България до 1 октомври да е готова с предложения по изпълнение на девет решения. „Ако до тогава не бъдат представени удовлетворителни предложения за решаването на тези два идентифициран проблема, то тогава Комитетът на министрите ще приеме междинна резолюция, което не е добре за международната репутацията на България, във връзка със защита правата на човека“, заяви Оуви.  Директорът на Националния институт на правосъдие (НИП) Миглена Тачева, която е домакин на кръглата маса, запозна представителите на Съвета на Европа с инициативата на НИП за обучение на магистрати във връзка с практиката на ЕСПЧ, както и със съвместната им инициатива с Министерството на правосъдието прокуратурата по изготвяне на анализи, целящи създаване на трайна практика и очертаване на решенията на ЕСПЧ, относими към ефективност на разследването.  До края на деня ще се дискутират възможните конкретни предложения за законодателни промени, насочени към подобряване на ефективността на наказателните производства.  В рамките на утрешния ден ще се разискват възможните мерки по изпълнението на решението Колеви срещу България. Очаква се дискусиите да подпомогнат националните власти в усилията им да предприемат подходящи законодателни решения.  Във форума участват съдии от Конституционния съд, Върховния касационен съд, апелативните съдилища, Специализирания наказателен съд, Софийски градски съд, прокурори от Върховна касационна прокуратура, представители на Висшия съдебен съвет, Министерство на външните работи и Министерство на вътрешните работи, Комисията по правни въпроси към Народното събрание, представители на националния омбудсман, както и преподаватели по конституционно право и наказателно-процесуално право, както и представител на Европейската комисия. От страна на Съвета на Европа - Йонко Грозев, съдия в ЕСПЧ, Клер Оуви, зам. директор на Отдела за изпълнение на решенията, Димитрина Лиловска и Любов Стойчева, юристи в отдела за изпълнение на решенията.", "date": "2019.06.20", "title": "Министър Кирилов: Изпълнението на решенията на ЕСПЧ е сред основните ни приоритети "}
{"url": "http://epicenter.bg/article/Borisov--/186172/2/0", "text": "Това изненадващо призна премиерът Бойко Борисов пред журналисти в Брюксел, където пристигна за участие в заседанието на Европейския съвет.  Преди две години цялата кампания на президента Румен Радев мина под мотото за референдума и субсидията за 1 лев. Тогава нямаше изказвания, че това е популистко, че това ще унищожи опозицията. Напротив, бой по ГЕРБ от сутрин до вечер защо не приемаме субсидията да стане 1 лев. . , което ще бъде проверено от абсолютно всички институции и ще е прозрачно. Сами започнахме да говорим по темата. Сега трябва да решим въпросът със субсидиите. Тя е такава, каквото я поиска народът. Иначе щяха да продължат да ни обвиняват.   че когато нещо се обявява и се говори и с опозицията, след това ще минеш през тези, които ни подкрепят и тези, с които сме в коалиция, да им разкажеш за какво става въпрос, отбеляза той по повод разговорите на управляващите с ДПС за партийните субсидии.   Защото за детски градини, за подобни неща, те много пъти са настоявали, подчерта Борисов.  Казват, че не им достигат субсидии. Добре, има и американски модел.   И това става пред цяла България, добави той.  Много предложения има за даване на пари, но на нас ни предстоят няколко големи харча, с които да повишим нивото на сигурност, заяви той.   Ще проведем Коалиционен съвет и когато имаме решение, ако има и други желаещи или верни решения, разбира се, добре дошли са, обобщи премиерът.   отбеляза премиерът. На въпрос за изявление на вицепремиера Каракачанов, който споделил, че няма доверие на най-близките си сътрудници, Борисов отговори: Не съм прочел кога Красимир Каракачанов е казал, че му е трудно, защото не вярва вече на най-близките си.  , сподели премиерът.  . Премиерът беше скептичен, че днес ще се постигне съгласие. „Въртят се различни кандидати, ние имаме партийно решение с шпиценкандидат. Надали ще се договорим тази вечер, но консултациите ще продължат“, заяви Борисов. Той беше категоричен, че всяко прибързано изказване по темата би било грешка.  Попитан от медиите кой ще бъде българският еврокомисар, премиерът   „Тя е прекрасен комисар. Изкара най-добър резултат на изборите“, изтъкна министър-председателят и изрази мнение, че страната ни има модерен и хубав ресор в настоящия състав на Европейската комисия.  Министър-председателят Бойко Борисов обърна внимание на случващото се между Турция, Гърция и Кипър, като изрази надежда страните да намерят дипломатичен начин да решат въпроса.   Имаме нулева мигрантска вълна и ще поддържаме това да си остане така\", уточни министър-председателят.  Борисов уточни, че ", "date": "2019.06.20", "title": "Борисов изненадващо в Брюксел: Цветанов ми беше семейството и сега ми липсва (ВИДЕО) "}
{"url": "http://epicenter.bg/article/Borisov-kam-Ninova--Az-ne-sam-te-karal--be--chovek--da-si-pishesh-i-podpisvash-ostavkata-/186173/2/0", "text": "\"  обърна се министър-председателят Бойко Борисов към Корнелия Нинова от Брюксел, където е заседанието на върха на ЕС.  Премиерът коментира и призива на лидера на БСП Корнелия Нинова бизнесмените да си затворят портфейлите. \"Нинова призова банкерите в БСП да затворят портфейлите си.  , заяви Борисов.   \"Между другото,  . Аз само я цитирам, не я нападам\", подчерта премиерът.   \"  Електрическите централи са пълни, АЕЦ-а работи на пълна мощност.  , заяви министър-председателят по повод присъствието на Ахмед Доган сред акционерите на ТЕЦ-Варна. ", "date": "2019.06.20", "title": "Борисов към Нинова: Аз не съм те карал, бе, госпожо, да си пишеш и подписваш оставката!"}
{"url": "http://epicenter.bg/article/Milka-Hristova--Opravdanieto-na-Fandakova-za--quot-Chistota-Iskar-quot--e-nesastoyatelno/186174/2/0", "text": "Опитът на кмета Йорданка Фандъкова да представи скандала с \"Чистота Искър\" като приключен е несъстоятелен, тъй като противоречи на фактите. Това заяви заместник-председателят на СОС от БСП Милка Христова, съобщиха от пресцентъра на БСП-София. Тя показа хронология на събитията от началото на годината, от която става ясно, че управляващите в Столична община за пореден път се опитват да скрият проблем като го представят за приключен, поради “взети вече мерки”.   \"Въпреки обясненията на кмета Фандъкова, продължавам категорично да настоявам докладът от извършената проверка на \"Чистота Искър“ от отдел \"Вътрешен контрол\" да бъде предоставен на Столичния общински съвет, който е принципал на общинското дружество. Тази проверка беше направена по повод сигнал за наличие на редица нарушения в дейността на това дружество. В него се съдържа информация и за редица други тежки нарушения, различни от скандалния договор за \"наем на техника\" с \"Грийн партнерс\" ЕАД. Затова е изключително важно ние, общинските съветници, да бъдем информирани за всички констатирани нарушения в доклада\".   Според Милка Христова, управляващите в Столична община полагат голямо старание да приключат бързо разразилия се на сесията на 13-и юни скандал, свързан с \"Чистота Искър\", тъй като най-вероятно констатациите в този доклад са крайно нелицеприятни за тях.   \"По думите на кмета, случаят следва да се счита за приключен, тъй като в началото на годината управителят Юлиан Михайлов е уволнен в хода на проверката, именно заради договора за наем на техника с \"Грийн партнерс\" за 12 млн. лв. Фактите обаче са съвсем различни, обясни Милка Христова. - С решение № 49/31.01.2019 г. СОС преобразува правната форма на \"Чистота Искър\" от ЕООД в ЕАД, като в съвета на директорите беше включен и Юлиан Михайлов. На него му беше възложено да извърши всички необходими действия по вписването на промяната, като до нея остава управител на дружеството. С решение № 96/14.02.2019 г. на СОС по доклад с вх. № СОА19-ТД26-215/1/12.02.2019 г. Юлиан Михайлов беше заменен, а на негово място в Съвета на директорите на \"Чистота Искър\" беше избран Стефан Пейков.   В посочения доклад, който е от една страница, няма нито дума за причините за предлаганата замяна, още по-малко пък констатации за установени нарушения в хода на извършвана проверка, в това число и за договора за наемане на техника с \"Грийн партнерс\" АД. Тук още веднъж обръщам внимание, че Юлиан Михайлов е само заменен в Съвета на директорите, а не е освободен от длъжност поради нарушения. Вписването на преобразуването на дружеството в ЕАД и на новия съвет на директорите в търговския регистър става на 11.04.2019 г. и оттогава възникват правомощията на новия изпълнителен директор Стефан Пейков. Не ми е известно дотогава дружеството да е управлявано от друг управител, различен от Юлиан Михайлов\".   Милка Христова е категорична, че Столична община опитва да замете случая под килима със съобщението, че ще предаде резултатите от проверката на \"Чистота Искър\" на компетентнтите институции.   \"Преди да стигне до специализираните органи, докладът трябва да бъде предоставен на Столичния общински съвет, който е принципал на дружеството и не може по никакъв начин да бъде изместен в това му качество от органите на Прокуратурата, коментира заместник-председателят на СОС от БСП. - На кмета Фандъкова искам да припомня, че идеята дружеството да бъде преобразувано от ЕООД в ЕАД изобщо не възникна във връзка с последната проверка на \"Вътрешен контрол\", за да го представя сега тя като \"взети мерки\". Преобразуването е на дневен ред от началото на 2017 г., когато беше освободен за нарушения поредният управител на \"Чистота Искър\". Тази идея се реализира едва две години по-късно в конкретно решение № 49/31.01.2019 г. на СОС. Междувременно в постоянните комисии бяха внасяни от Юлиан Михайлов документи за преобразуването, които не бяха издържани в правно отношение. Защо е било нужно това \"тупане на топката\", оставам да помислят гражданите на София. Надали има наивници\".", "date": "2019.06.20", "title": "Милка Христова: Оправданието на Фандъкова за \"Чистота Искър\" е несъстоятелно"}
{"url": "http://epicenter.bg/article/Yordan-Tsonev-kam-mediite-i-BSP--Kade-byahte--kogato-imashe-referendum-za-subsidiite-/186175/2/0", "text": ", която прие предложението на Министерския съвет за актуализацията на бюджета за 2019 година, с който се намалява субсидията на партиите и коалициите от 11 на 1 лев на получен действителен глас.   То бе заложено в преходните и заключителни разпоредби на Закона за държавния бюджет за 2019 г., с които се изменя Законът за политическите партии.   В досега действащите разпоредби дейността на политическите партии се финансира от собствени приходи и от държавна субсидия. Прието бе предложението на работната група държавата и общините да предоставят безвъзмездно офиси на политическите партии. Отхвърлено бе предложението на НФСБ даренията за политически партии за една календарна година да не надвишават 8 млн. лв. Депутатите отхвърлиха предложението на ВМРО партиите, които имат парламентарни групи, да получават допълнителни субсидии. Темата днес предизвика горещ дебат сред депутатите в комисията. От ДПС защитиха своето предложение, че ако държавното финансиране на партиите бъде драстично намалено, то по-добре да бъде сведено до 0 лева, което да доведе до възможност политическите сили да получават средства по прозрачен начин от физически и юридически лица.  \"  Виждам как Би Ти Ви се притеснили -   \" , допълни още той.  Йордан Цонев се обърна към колегите си от БСП: „   Цонев подчерта още, че за провеждането само на едни избори, една политическа партия има нужда от минимум 2 млн. лв., с които да финансира медийната си кампания и да разработи рекламни материали. От ДПС са категорични – партиите имат нужда от обществено финансиране в достатъчен размер.  Категорично против предложенията се обявиха от БСП.  \"  коментира проф. Румен Гечев. \" “, каза още той.  Председателят на комисията и депутат от ГЕРБ    След това проф. Румен Гечев от БСП заяви, че всяка партия в демокрацията има право да атакува, който поиска. „Много интересно. Обърнете внимание - 2016 г. е референдумът заедно с президентските избори. Три години по-късно изведнъж някой се сеща“, случайно „е подадена информация на някакво шоу, че са надвнасяни пари. Главният прокурор, страхотна реакция – веднага реакция, хоп проверка в Министерство на финансите. Хоп – след 20-30 часа реакция на министъра на финансите. Ние не сме наивници това е един внимателно разработен сценарий от години“, посочи проф. Гечев.  ", "date": "2019.06.20", "title": "Йордан Цонев към медиите и БСП: Къде бяхте, когато имаше референдум за субсидиите?"}
{"url": "http://epicenter.bg/article/Ombudsmanat-kam-deputatite--Nezabavno-shte-dam-chastnoto-finansirane-na-partiite-na-Konstitutsionen-sad/186176/2/0", "text": "Омбудсманът Мая Манолова призова народните представители да не приемат промените за неограничено частно финансиране на политическите партии. Това съобщиха от пресцентъра на омбудсмана на Република България.   Общественият посредник е категоричен, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм.   Мая Манолова е категорична, че ако предложеният корпоративен модел за финансиране на политическите партии бъде приет, тя „незабавно и без колебание“ ще сезира Конституционния съд заради погазване на принципите на демократичната и правова държава и на политическия плурализъм.   Отвореното писмо може да видите тук:   ", "date": "2019.06.20", "title": "Омбудсманът към депутатите: Незабавно ще дам частното финансиране на партиите на Конституционния съд"}
{"url": "http://epicenter.bg/article/Stoyanova--V-Zakona-za-partiite-ima-iziskvane---dareniyata-nad-minimalnata-zaplata-da-se-deklarirat/186178/2/0", "text": "В Закона за политическите партии има изискване, с което даренията над минималната заплата трябва да се декларират. Това каза пред журналисти председателят на Бюджетна комисия и депутат от ГЕРБ Менда Стоянова, предаде Агенция „Фокус“.   Стоянова уточни, че в Закона за политическите партии има текстове, които изискват всяко едно дарение, което се извърши, независимо дали от физическо, юридическо лице или едноличен търговец, надвишаващо една минимална заплата, да се декларира в специална декларация, с която се посочва произходът на средствата, с което лицето прави дарението.   „Тези декларации са публични. Има публичен регистър, където те се качват. Сметната палата прави проверка по тях. Когато даренията биха били по-големи от досега разрешения размер, смятам, че НАП също ще има задължение, защото тя правата си ги има, да извърши реална проверка на произхода на тези средства. Т.е. въпросното лице има ли законен източник, върху който е платило данъци, за да си позволи да дари тези средства.   Това ще има ефект към изсветляване на начина, по който лицата правят дарения на своите партии“, коментира Стоянова.   Тя уточни, че по Закона за политическите партии се забранява финансирането на политическите партии от други държави.    Когато субсидията на партиите се връща на 1 лв., е нормално да има друг източник на финансиране - от дарения, каза още Стоянова.   „Бюджетната комисия прие намаляване на субсидията от 11 лв. на 1 лв. В преходните и заключителни разпоредби се направиха промени в Закона за политическите партии, които трябваше да отразят тази промяна от 11 на 1 лв. и чрез текстовете от Закона за политическите партии да се даде възможност загубеното от държавата финансиране от 10 лв. на действителен глас да има нов източник, а именно дарения от юридически лица, еднолични търговци и физически лица\", посочи тя.   \"До 2009 г. тези дарения бяха разрешени в закона. С промяната, която се извърши тогава и се увеличи държавното финансиране на 12 лв. на глас, се премахна възможността да се правят дарения от физически лица и еднолични търговци, а на юридическите лица имаше таван на дарението до 10 000 лв. годишно“, обясни Стоянова.   Тя посочи, че предложението, което е направил Министерски съвет и ГЕРБ защитава е офисите, в които партиите извършват своята политическа дейност, предоставени от общините и държавата да бъдат безплатни.   „От субсидията от 1 лв. на действителен глас, подаден за съответната партия могат да се финансират възнагражденията на административни секретари, които трябва да поддържат административната дейност на партиите.   Останалата текуща дейност мисля, че като всяка партия, привлякла със своите идеи и симпатизанти и членове, следва да се извършва на доброволен принцип. Когато има избори и трябва да бъдат финансирани медийни услуги, рекламни материали и други подобни има възможност чрез дарения, направени от юридически и еднолични търговци и физически лица – тази дейност да се финансира“, каза още Стоянова.   Тя посочи, че е нормално да няма таван. „Когато някое лице прави дарение, съгласно Българската конституция няма основание някой да променя волята на дарителя“, допълни още Менда Стоянова.", "date": "2019.06.20", "title": "Стоянова: В Закона за партиите има изискване - даренията над минималната заплата да се декларират"}
{"url": "http://epicenter.bg/article/Maya-Manolova--Nezabavno-shte-dam-chastnoto-finansirane-na-partiite-na-KS-/186179/2/0", "text": "Омбудсманът Мая Манолова призова народните представители да не приемат промените за неограничено частно финансиране на политическите партии.  Общественият посредник е категоричен, че новите текстове противоречат на конституционни принципи и разпоредби и арогантно легализират интересите на олигархията за сметка на правата на гражданите и политическия плурализъм.  Мая Манолова е категорична, че ако предложеният корпоративен модел за финансиране на политическите партии бъде приет, тя „незабавно и без колебание“ ще сезира Конституционния съд заради погазване на принципите на демократичната и правова държава и на политическия плурализъм.  \"Нахлуването на корпоративни интереси в полето на политиката е брутално погазване на изконни демократични ценности. Арогантното легализиране на интересите на олигархията е за сметка на гражданите и техните права. Това е удар в сърцето на демокрацията и отстъпление от най-голямото й постижение - принципа за политическия плурализъм, който гражданите отвоюваха още в първите години на прехода. И заплаха пред функционирането на многопартийната система у нас\", казваоще в писмото си обмусманът.", "date": "2019.06.20", "title": "Мая Манолова: Незабавно ще дам частното финансиране на партиите на КС "}
{"url": "http://epicenter.bg/article/Vitkova-za-smartta-na-6-godishnata-Mimi--Zdravnata-sistema-ne-e-pazar--/186181/2/0", "text": "Шестгодишната Мария почина от левкемия след двумесечно чакане на финансови средства от НЗОК. Тя е лекувана в Онкохематологичното отделение на УМБАЛ \"Царица Йоанна - ИСУЛ\". От лечебното заведение издадоха на семейството на детето фактура на стойност 14 000 лева за лекарствата.  Едва тогава от Касата решили да преведат средствата, а междувременно 6-годишната Мария издъхна. Случаят постави под съмнение дали Здравната каса достатъчно адекватно извършва дейностите си като наследник на закрития Фонд за лечение в чужбина.  Според д-р Мими Виткова, бивш министър на здравеопазването, в системата има много организационни проблеми.  „Това, че системата има доста организационни проблеми и по конкретния казус, и въобще в обслужването на тази категория пациденти, е очевиден факт. Колкото е финансовият дефицит, то организационният дефицит е двойно повече”, заяви в предаването „Плюс-Минус. Коментарът след новините” по Нова тв тя.  Според нея фактът, че майката на починалото момиченце е била принудена да урежда финансовите въпроси за лечението му, е административен абсурд.  „Системата на здравеопазването не е пазар”, категорична бе д-р Виткова.  „Тук трябва да се направи балансът между медицинската страна на проблема, търсенето на най-адекватното лечение и финансовия ресурс”, коментира още бившият здравен министър.  Според хирурга д-р Антон Койчев в системата на здравеопазването трябва да има и съпричастност към болния пациент. Всеки лекар би трябвало да притежава такава, ако иска да упражнява тази професия, заяви той.  \"До реформи надали ще доведе, но се надяваме да доведе до по-добра междуинституционална комуникация, за да не се допускат в бъдеще подобни случаи\", коментира той.  Според д-р Виткова това ще е решение на парче, а проблемите в системата ще останат.  ", "date": "2019.06.20", "title": "Виткова за смъртта на 6-годишната Мими: Здравната система не е пазар! (ВИДЕО)"}
{"url": "http://epicenter.bg/article/Valeri-Simeonov--Iskame-otlagane-na-glasuvaneto-na-subsidiite-i-provezhdane-na-Koalitsionen-savet--/186183/2/0", "text": "\"  За това настоя лидерът на НФСБ Валери Симеонов.    \" , допълни още той по темата за партийните субсидии.    \"Ние нямаме общо становище на ОП,  изправени сме пред много сложен въпрос, поставен спонтанно от министър-председателя с пристигането му в парламента и като заповед към ГЕРБ да бъде намалена субсидията.    Това каза за намаляването на размера на партийните субсидии в предаването \"Лице в лице\" по Би Ти Ви лидерът на НФСБ Валери Симеонов.  \"  Вчера ГЕРБ и ДПС се срещнаха, излиза, че ДПС ще настоява за промяна на ДДС и ще настоява средствата, които бъдат икономисани, да бъдат пренасочени за детски градини.  \", припомни Симеонов.  \"      и някой спазва ли я, кой е коалиционен партньор на ГЕРБ, до днес сме ние, от утре не се знае кой ще бъде, явно има преориентация\", отсече Симеонов.  Той обяви, че    \"В крайна сметка Борисов не управлява еднолично, а с няколко партии, за да има мнозинство в парламента\", подчерта той.  \" \", коментира той.  Бизнесът ще спонсорира само тази партия, която е на власт, единственото, което искат от политиците, е да им осигурят нормални условия за работа и към момента те плащат\", каза лидерът на НФСБ.    допълни още той по темата за партийните субсидии.   Валери Сименов захапа и водещата на предаването Цветанка Ризова. На въпрос, защо Симеонов \"спира музиката на младите по Черноморието\", лидерът на НФСБ отговори с:  \"Разбирам вашето купонджийско настроение и разбирам, че искате да отидете на \"Спалнята\" или \"Кубинката\", но на морето 300 реват, а 300 000 не могат да спят\"  ", "date": "2019.06.20", "title": "Валери Симеонов: Искаме отлагане на гласуването на субсидиите!  Настояваме за Коалиционен съвет! "}
{"url": "http://epicenter.bg/article/Borisov-sluchayno-izpusna-kolko-e-ofertata-na-SASht-za-F-16---2-2-miliarda-leva--VIDEO--/186184/2/0", "text": " Това съвсем случайно стана ясно от думите на премиера Бойко Борисов пред журналисти в Брюксел.  „Много предложения има за даване на пари, но на нас ни предстоят няколко големи харча, за да можем да вдигнем нивото на сигурност. (…) Трябва два кораба да се организират, трябва да се организират самолетите, 100 бронетанкови машини…”, коментира ситуацията премиерът.  В отговор на журналистически въпрос Борисов заяви, че работи добре с военния министър Красимир Каракачанов:    Той отбеляза и че Каракачанов е поел много отговорности - \"Самолетите, корабите, бронетанковите машини, ново военно училише, подготовка...\"  Провокиран от репортерски коментар дали това е с цел „за всеки един да има по нещо – и за руснаците, и за американците (на практика съветските щурмови самолети няма как да се ремонтират без пряко или косвено участие на Москва),    Така за първи излиза цената в офертата на американската страна. По-рано министърът на отбраната Красимир Каракачанов прогнозира цена от 2 милиарда лева.    Заради самолетите от САЩ  Това съобщи заместник-министърът на финансите Росица Велкова.   По думите ѝ, все още не е уточнен размерът на сумата, която ще бъде емитирана. До юли   ", "date": "2019.06.20", "title": "Борисов случайно изпусна цената на офертата за F-16 - 2,2 милиарда лева!  (ВИДЕО) "}
