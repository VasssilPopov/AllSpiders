{"url": "http://epicenter.bg/article/Tsatsarov--Nikolay-Malinov-ot-Rusofili-e-predaval-klasifitsirana-informatsiya-na-ruski-organizatsii/192384/2/0", "text": "Българският гражданин Николай Малинов е привлечен като обвиняем в организиране на престъпна схема за изпиране на пари и финансиране на мероприятия, които засягат националната ни сигурност. Това каза на брифинг главният прокурор Сотир Цацаров, предаде Агенция „Фокус“. Още в началото той уточни, че ще бъдат представени само фактите и участниците в пресконференцията няма да отговарят на въпроси от журналистите.   „В хода на разследване на престъпление против финансовата и кредитната система е установена изградена и действаща схема за изпиране на пари. Веднага след установяването на тази схема, прокуратурата възложи на ДАНС изпълнението на множество оперативни мероприятия, включително и по линия на финансовото разузнаване. В резултат на това са събрани данни, че тази схема се използва и за трансфер на финансови средства от лица, ръководители на чужди организации, които имат определени интереси в политическия живот на страната.   Тези интереси са свързани с различни области от българския обществен и политически живот, както и от дейността на българските държавни органи. По този начин се финансират разностранни мероприятия, които пряко засягат националната сигурност на РБ и представляват опити за целенасочено влияние и по отношение на нейната външна политика.   Събрани са доказателства за пряко участие на български гражданин, както в схемата за финансиране, така и в действия на българска територия, които обслужват посочените по-горе интереси чрез различни форми, включително и чрез предаване на информация, защитена от закона. Българският гражданин е Николай Малинов.   Днес Николай Малинов е привлечен в качество на обвиняем за престъпление по чл. 105, ал. 1 от Българския наказателен кодекс. По отношение на господин Малинов прокуратурата взе мярка за неотклонение „парична гаранция в размер на 50 хиляди лева,“ обясни главният прокурор.         \"На Николай Малинов е наложена забрана да напуска територията на страната и към този момент той вече е освободен от следствения арест“, допълни още главният прокурор.   На руския гражданин Леонид Решетников е наложена забрана за влизане на територията на Република България, каза Сотир Цацаров.   „Чуждите организации, за които твърдим и сме събрали доказателства, че се е поставял в услуга са със седалище в Руската федерация. Организацията са две - „Общество двуглав орел“ и Руският институт за стратегически изследвания.   По отношение на един руски гражданин, а именно Леонид Решетников е наложена забрана за влизане в пределите на Република България за срок от 10 години. Забраната е наложена от Държавна агенция „Национална сигурност“ по реда на Закона за чужденците в Република България“, добави още Цацаров.  ", "date": "2019.09.10", "title": "Цацаров: Н. Малинов е предавал класифицирана информация на руски организации, обвинен е в шпионаж"}
{"url": "http://epicenter.bg/article/Radev--Obvineniyata-za-shpionazh-v-polza-na-Rusiya-sa-absurdni-i-nelepi/192387/2/0", "text": "  Безсилието на управляващите да се справят с тежките проблеми в страната и пълният провал на правителството в стратегически за европейското ни развитие приоритети се изражда в паническо търсене на враг и в миналото, и в настоящото, така че хората да се противопоставят непрекъснато един на друг и да не могат да се обединят в търсене на отговорност за проблемите и провалите днес. Това заяви пред журналисти в Пловдив президентът Румен Радев, съобщиха от прессекретариата на държавния глава.    Влизането в Шенген и Еврозоната, отпадането на европейския мониторинг за върховенството на закона у нас, както и привличането на чуждестранни инвеститори са сред стратегическите приоритети, в които управляващите се провалят, категоричен е държавният глава. В отговор на въпрос за вчерашните процесуално-следствени действия за шпионаж в полза на чужда държава президентът заяви още, че това е „изключително тежко обвинение“ и ако от следствието не представят неоспорими факти, „ще остане съмнението, че български институции са употребени в режисиран вътрешнополитически сценарий“. „Очаквам наистина категорични доказателства, че българската външна политика не се е превърнала в заложник на вътрешнопартийни интереси и обслужваща интересите на управляващите“, заяви президентът.    „Според мен здравият разум очевидно напуска българското политическо пространство и особено управляващите“, заяви Румен Радев в отговор на въпрос дали е атака срещу президентската институция разпитът на социолога Живко Георгиев – член на Стратегическия съвет при президента, за проведено от него социологическо проучване преди президентските избори. По думите на Румен Радев, част от твърденията относно Живко Георгиев, свързани с разпитите, са абсурдни и нелепи. „Аз съм избран с гласовете на 2 млн. българи и подобни твърдения и инсинуации са обида най-вече към тези хора“, заяви Румен Радев.    Президентът определи като важен ресора „Иновации и младеж“, който се предвижда България да получи в новосформираната Европейска комисия. „Не меря ресорите с това какъв финансов обем от средства съдържат и колко ще разпределяме. Европа има амбицията да бъде водещ фактор на световната сцена и това е залегнало във всички стратегически европейски документи. Това не може да се получи без иновации и без активното участие и работа с младежта на Европа“, заяви президентът.    Държавният глава беше в Пловдив за откриването на португалски инвестиционен проект.  ", "date": "2019.09.10", "title": "Радев: Обвиненията за шпионаж в полза на Русия са изключително тежки. Дайте неоспорими факти!"}
{"url": "http://epicenter.bg/article/Prezidentat--Resor--Inovatsiya-i-mladezh--e-vazhen-i-ochakvam-Balgariya-da-ima-aktivna-rolya/192390/2/0", "text": "Ресор „Иновация и младеж“ е важен и очаквам България да има активна роля. Това каза пред журналисти в Пловдив президентът Румен Радев по повод информацията, че Мария Габриел ще бъде предложена за отговорник на ресора в състава на новата Европейска комисия, предаде Радио „Фокус“ – Пловдив.   „Аз мисля, че „Иновация и младеж“ е значим ресор. Не меря ресорите с това какъв финансов обем от средства съдържат в себе си и колко ще разпределят. Не е това въпросът. Европа има амбицията да бъде водещ фактор на световната сцена. Това е залегнало във всички европейски стратегически документи. Това не може да се получи без иновации и без активното участие в работата с младежта на Европа. Там е бъдещето и очаквам България да има активна роля в този ресор“, коментира президентът Румен Радев.  ", "date": "2019.09.10", "title": "Президентът: Ресор „Иновация и младеж“ е важен и очаквам България да има активна роля"}
{"url": "http://epicenter.bg/article/Korneliya-Ninova--Kategorichno-vazrazyavame-sreshtu-vodeneto-na-svideteli-s-beleznitsi-na-razpit--NA-ZhIVO-/192394/2/0", "text": "Шпионаж в полза на чужда държава е едно от най-тежките обвинения и то трябва да бъде доказано. Категорично възразяваме срещу воденето на свидетели с белезници на разпит. Оценяваме случилото се вчера като грубо посегателство върху свободата на словото.  Това заяви на пресконференция лидерът на БСП Корнелия Нинова.   Случилото се с Юрий Борисов и проф. Ваня Добрева е провокация, коментира тя по повод ареста на Юрий Борисов и разпитите на проф. Ваня Добрева.    \"Слизаме от заседание на Изпълнителното бюро, на което поканихме проф. Ваня Добрева, член на Националния съвет на БСП, да ни разкаже за случилото се вчера от първо лице, да ни запознае с фактите. Излизаме със следната позиция. Шпионаж в полза на чужда държава е едно от най-тежките престъпления по глава първа от НК. Разбира се, то трябва да бъде доказано. Ние много внимателно ще следим оттук нататък дали и как то ще бъде доказано\", заяви Нинова.    \"Оценяваме случилото се вчера като провокация. Категорично възразяваме срещу воденето на свидетели с белезници на разпити. Оценяваме случилото се като грубо посегателство като свободата на словото, защото Юрий Борисов е журналист, а дейността на общественика проф. Ваня Добрева, които многократно и публично са изразявали своята позиция за културно сътрудничество, икономическо сближаване между България и Русия. Това не ги прави престъпници\", подчерта лидерът на социалистите.    \"Оценяваме случилото се като провокация срещу правото на свободно сдружаване\", допълни Корнелия Нинова.   \"Арестите се използват в предизборната кампания - воден от желанието си за власт, Борисов е готов на всичко, но се минаха граници\", подчерта Корнелия Нинова.  \"Смятаме, че се прави в момента и сега, за да се прикрият други скандали, предизвикани от правителството и да се използва случая в предизборна кампания. Воден единствено от желанието си за оставане на власт на всяка цена премиерът Борисов е готов на всичко, но вчера се минаха граници. С действието им вчера се провокира разделение между българския народ на русофили и русофоби, всяването на страх и насъскването на едни срещу други. Докато по този начин ни разделя и противопоставя ни отнема най-ценното право - свободата. Да се говори свободно, да се изразява свободно мнение, да се сдружават свободно българските граждани. Ето защо се обръщаме към всички, на които тази ценност е скъпа - категорично да се противопоставим на подобни действия, на които вчера бяхме свидетели: водене с белезници, страх, разпити и т.н.\", допълни Нинова.    Попитана как ще коментира забраната на Леонид Решетников да влиза в България, Нинова заяви, че щом прокуратурата е решила така, сигурно има основание. \"Не се месим в тяхната работа\", допълни още лидерът на БСП.  ", "date": "2019.09.10", "title": "Корнелия Нинова: Борисов е готов на всичко заради властта, но с арестите мина граници! ВИДЕО)"}
{"url": "http://epicenter.bg/article/Denitsa-Zlateva--Resorat-na-Mariya-Gabriel-e-po-slab-za-nas-v-sravnenie-s-parvonachalnite-vazmozhnosti-/192397/2/0", "text": "Ресорът на Мария Габриел е по-слаб за нас в сравнение с първоначалните възможности, които България можеше да получи. Това каза заместник-председателят на БСП Деница Златева по време на пресконференция, предаде репортер на Агенция \"Фокус\".    Тя изрази надежда, че имайки комисар, който отговаря за иновациите и младежта ще доведе и до по-приоритетно използване на тези средства за развитието на този важен сектор.    \"Много е важно този ресор да бъде изпълнен със съдържание\", допълни още Златева.    \"Започнаха предложенията към българската страна с един много по-важен ресор. Този на върховния представител по външна политика и сигурност, което премиерът отхвърли, тъй като този ресор не разпределял средства. След това се заговори за ресор \"Земеделие\". Знаете, че земеделието е ключова политика в общите политики на ЕС. Също аргументът на министър-председателят беше, че средствата там са предварително разпределени и този ресор не представлява интерес за нас. Всички европейски средства в рамките на съюза следват много ясни правила за разпределения. Не се раздават от джипове от служебни пътувания\", посочи още Златева.  ", "date": "2019.09.10", "title": "Деница Златева: Ресорът на Мария Габриел е по-слаб за нас в сравнение с първоначалните възможности "}
{"url": "http://epicenter.bg/article/Mariya-Gabriel--Noviyat-mi-resor-v-EK--Inovatsii-i-mladezh--e-priznanie-za-Balgariya-/192398/2/0", "text": "Новият ми ресор в ЕК „Иновации и младеж“ е признание за България. Това заяви българският еврокомисар пред журналисти в Брюксел.    Габриел бе видимо доволна от новите си задължения като еврокомисар и поздрави председателя на ЕК Урсула фон дер Лайен за смелостта най-после да бъдат обединени под една шапка основни елементи на така наречения „златен триъгълник“: наука, бизнес и образование.    „Много голяма и смела амбиция е високо в дневния ред на ЕС да стоят иновациите и младите хора. Това е признание за България. За мен беше важно в новия ресор да бъдат голяма част от нещата, които сме успели да свършим по време на изминалия мандат в сектор „Цифровизация“. Напомням, че суперкомпютрите, дигиталните иновационни хъбове, всичко свързано с киберсигурността, се финансира от програмата „Хоризонт 2020“. Нейният наследник ще бъде “Програма “Европа” и тя ще бъде под мое ръководство“, добави още тя.    Габриел обясни още, че ще отговаря изцяло за финансирането и новия начин, по който ще функционира програмата „Европа“.    „Бюджетът е 100 милиарда евро. Това е третото перо в европейския бюджет след „Земеделие“ и „Кохезионна политика“. И ще отговарям изцяло за новия план за действие за цифрова грамотност“, добави още българският еврокомисар.   \"Искам Централна и Източна Европа да имат достойно място в Програма „Европа“,\" подчерта българският еврокомисар. Габриел добави, че днес наблюдаваме географски дисбаланси, като акцентира на желанието ѝ нашите учени и нашият бизнес също да бъдат активно включени в новата европейска програма. Тя обърна внимание и на учителите, като заяви, че ще им обърне специално внимание.    \"Искам те да имат това усещане за достойнство“, заяви Габриел. По думите ѝ важни за нея ще бъдат практическите измерения на работата ѝ.    „Искам научните изследвания, иновациите и нещата, свързани с младите хора, да им носят практически умения така, че те да се реализират. Наука, бизнес и образование с практическа насоченост и с много повече умения, които да са адаптирани към цифровата ера и трансформация, която преживяваме“, обясни Габриел.    \"Ако Европа иска да се върне на цифровата карта, това минава през иновации и образование\", заяви тя. Еврокомисарят допълни, че само с иновации можем наистина да се борим за лидерство в областта.    „Това ще е сред моите приоритети - да прилагаме европейски решения за днешните предизвикателства, европейски продукти и услуги“, обясни тя. От думите ѝ стана ясно, че в областта на образованието проблем остава изтичането на мозъци фокусира вниманието върху европейски програми, свързани с младите.    \"Имаме амбицията да увеличим тройно като бюджет програмата „Еразъм“. Тя сега е 15 милиарда, а за следващия програмен период е планирано да бъде 45 милиарда“, каза още Мария Габриел.  ", "date": "2019.09.10", "title": "Габриел: Новият ми ресор “Иновации и младеж“ е признание за България. Ще управлявам 100 млрд. евро"}
{"url": "http://epicenter.bg/article/Siderov-za-arestite-Izkustveno-shte-vtvardyat-mnogo-izbirateli-i-Manolova-shte-poluchi-neochakvana-podkrepa/192399/2/0", "text": "Лидерът на \"Атака\" Волен Сидеров определи като поръчка ареста на председателя на Национално движение \"Русофили\" Николай Малинов по обвинение в шпионаж.   Той коментира темата пред журналисти при внасянето на документи в ЦИК за регистрация на \"Атака\" за участие в местните избори. \"Очевидно това е поръчка. Очевидно тази поръчка, да ви кажа само, ще удари по избора на ГЕРБ за кметове, тя ще удари по избора за София, защото по този начин институциите, в случая прокуратурата, създават проблеми на Бойко Борисов\", коментира Сидеров.   Според него с тези действия \"изкуствено ще втвърдят много избиратели\", които сега ще се възмутят от тези задържания, от тези разпити. \"Малинов е задържан пред 12-годишната му дъщеря с 20 полицаи, нахлули в къщата му, и още десет на долния етаж\", посочи Сидеров. Според него сега Мая Манолова може да получи неочаквана подкрепа от хора, които поддържат идеята да имаме добри отношения с Русия.   \"Ставаме играчка в геополитическа игра, но това не е добре за нас\", смята Волен Сидеров. Според него има предпоставки за дипломатически скандал.   Попитан дали ще се кандидатира за кмет на София, Волен Сидеров каза, че в момента решават този въпрос в централното ръководство на \"Атака\", още нямат крайно решение, но е възможно. Той посочи, че целта на \"Атака\" за местния вот е да подобри резултатите си от 2015 г., които тогава били доста зле.          ", "date": "2019.09.10", "title": "Сидеров за арестите:Изкуствено ще втвърдят много избиратели и Манолова ще получи неочаквана подкрепа"}
{"url": "http://epicenter.bg/article/Balgarski-grazhdani-ot-Kardzhali-gostuvaha-v-Evropeyskiya-parlament-/192400/2/0", "text": "Български граждани от Кърджали бяха официални гости на Европейския парламент. По време на посещението участниците имаха възможността да се запознаят отблизо с работата на институцията и да се срещнат с евродепутатите от ДПС.   В Брюксел те бяха запознати с историята и функционирането на Европейския съюз, с парламентарните заседания, правомощията и политическата роля на ЕП, както и с работата на новосъздадената група „Обнови Европа“. Разказвайки за дейността на представителите на ДПС, Илхан Кючюк отбеляза, че „като национално отговорна делегация ние нито крещим високо, нито приемаме на сляпо всичко, а работим диалогично и конструктивно“. Специална част от програмата на гостите включваше посещение в централата на партията Open VLD - „Отворени фламандски либерал-демократи“. Там те имаха възможност да участват в дискусия с Анеми Нейтс - изявена дама в белгийската политика, бивш председател на Либералния интернационал, бивш председател на предшественика на европейската партия АЛДЕ - партия ЕЛДР и член на Европейския парламент в поредица от мандати. По време на разговора бяха обсъдени предизвикателствата, пред които са изправени либералите в Европа. По време на срещата Илхан Кючюк благодари за дългогодишната и продължаваща подкрепа между ДПС и Open VLD, а г-жа Нейтс изтъкна, че това е третата среща с български представители по инициатива на ДПС, и именно това постоянство изгражда устойчивите взаимоотношения между двете партии. Посещението на групата в Брюксел съвпада с ключов момент - денят, в който Европейската комисия обявява ресорите на комисарите.", "date": "2019.09.10", "title": "Български граждани от Кърджали гостуваха в Европейския парламент "}
{"url": "http://epicenter.bg/article/Metodi-Lalov--chiyato-ostavka-sadat-ne-priema--Iskam-da-se-vklyucha-v-mestnite-izbori/192348/3/0", "text": "Висшият съдебен съвет (ВСС) отказа за трети път да гласува оставката на съдия Методи Лалов. Това е безпрецедентен случай, заяви  Л алов пред  bTV .   „Това е поредният епизод на саморазправата с мен. Лошото е, че тази саморазправа е частен случай на беззаконието, което цари в държавата”, заяви съдията.   Той каза, че иска да напусне съдебната система, защото трябва да се върне достойнството на гражданите и да се променят правилата така, че да има действаща съдебна система и институции.   „Отвътре, гледайки като съдия, не мога да направя нищо повече. Правя ясна заявка – готов съм да работя за хората”, заяви Методи Лалов.   Той възнамерява да се включи в местните избори като водач на листата на общинските съветници на „Демократична България”, ако ВСС не спъне това.   Един от аргументите на ВСС е, че Лалов не е приключил делата си има още работа за вършене. Той нарече този аргумент абсурд и заяви, че е приключил всичките си дела.   „Законът постановява, когато един съдия е в предизвестие, да не разглежда дела, по които не е постановил актове. Тогава делото трябва да бъде разпределено на друг съдия”, заяви съдията.   „Няма да разгледам нито едно дело допълнително не, защото ме мързи. Никой не е свършил повече за този съд от мен. Това е видимо и от публичните ми изяви”, допълни той.", "date": "2019.09.10", "title": "Методи Лалов, чиято оставка съдът не приема: Искам да се включа в местните избори"}
{"url": "http://epicenter.bg/article/KRIB-iska-nov-zakon-sreshtu-kiberreketa--VIDEO--/192349/4/0", "text": "\"Киберрекетът е една от големите заплахи пред бизнеса и е необходимо законодателство, което да ни предпазва. То трябва да бъде по-стриктно и сериозно, така че хакерите да имат спирачка пред дейността си\". Това каза заместник-председателят на КРИБ и главен изпълнителен директор на „Сименс България\" Боряна Манолова в ефира на „Здравей, България” по Нова тв.    „В световен мащаб „Сименс” предложи т. нар. Харта на доверието, която вече много международни компании подписаха. Ние смятаме, че трябва да се обединят усилията в България, но не само на бизнеса, а и на изпълнителната и законодателната власт. Киберрекетът е една от големите заплахи за бизнеса не само в България, но и в световен мащаб. Никой не е застрахован. Затова бизнесът инвестира много в киберсигурност”, добави тя.    Бизнесклиматът в страната е много подходящ за инвестиции, посочи Манолова.    Тя коментира и очакваното решение на „Фолксваген” къде да позиционира завода си на Балканите. Компанията избира между Турция и България. „У нас има предпоставки и условия за инвестиция, като завода на „Фолксваген”. И сега имаме много компании, които произвеждат автомобилни части. Те са изключително успешни и смятам, че сме подготвени за това”, каза Манолова.    Негативни фактори в бизнес климата са началото на рецесията в Европа и в Германия, както и възможността за Brexit без сделка, посочи още заместник-председателят на КРИБ. „Затова компаниите инвестират в различни буфери, но мисля, че трябва да се инвестира най-вече в обучението и качеството на персонала, за да бъдем конкурентоспособни”, каза още Манолова. И допълни, че бизнесът вече влага средства в училища и университети.  ", "date": "2019.09.10", "title": "КРИБ иска нов закон срещу киберрекета (ВИДЕО) "}
{"url": "http://epicenter.bg/article/Valeriya-Veleva--I-podkaraha-tri-sindzhira-rusofili--/192356/11/0", "text": "Да подкараш три синджира русофили към следствието навръх 9-ти септември, е еманация на глупостта в държавата.   Да оковеш доктор по философия с белезници и да го разкарваш по улиците на София, е бруталност, която навява ужасни спомени. И не е в полза на държавата. Да създадеш огромен скандал с Русия, когато искаш енергийни проекти от нея, е тежко политическо късогледство. Във вреда на държавата. Да правиш всичко това под диктовката на чужда служба, без за отчиташ обществените реалности, е безотговорност. И унижава държавата.   Последиците:   - сплотяване на левите сили у нас,   - консолидиране на БСП и туширане на вътрешно-партийните разногласия пред външния враг,   - създаване на още по-голям негативизъм към управляващите,   - прокарване на още разделителни линии в обществото и създаване на нови огнища на омраза,   - лош имидж на България навън,   - лош климат вътре в България.   Кому бе нужно това?   Може русофилите да са най-големите шпиони у нас, това тепърва трябва да се докаже, но да използваш такива репресивни методи в условията на европейска демокрация, си е чист политически вандализъм, който ще има тежки последици.   Жалко, че слепците у нас са толкова много!   И са на такива високи постове в държавата!  ", "date": "2019.09.10", "title": "Валерия Велева: И подкараха три синджира русофили ..."}
{"url": "http://epicenter.bg/article/Na-zhivo-ot-Kosmosa/192357/6/0", "text": "Миналото е единственото сигурно нещо, което имаме. Често правим опити да го разрушим и това, може би, е най-голямото престъпление от всички - защо да се намесваме там, където времето е перфектно застинало, събитията са отдавна приключили, а последствията вече са белязали вътрешната част на дланите ни?   Защо да разубеждаваме Кърт Кобейн в последните му мигове на този свят или пък да се опитваме да спрем Марк Чапмън секунда преди фаталните изстрели, отнели ни Джон Ленън? Имаме ли право да участваме в дуела, в който загива Пушкин, и полага ли ни се да сме невидими присъствия на последните мигове на Боуи?   Смъртта никога не идва в подходящия момент. Неизказаните думи и онова парещо, катранено усещане, че са ни отредени още съвместни мигове, че животът можеше да е по-щедър, че времето е измислица, докато някой рязко и внезапно дърпа целия плащ, покриващ земята ни, са товар, който всички ние носим. Винаги ще има нещо недовършено - фраза, докосване, незначителен разговор (или пък жизненоважен), поглед, желание за още секунда тук, на този свят, онова прословуто изречение ако имахме още малко време, което тегне над дните ни и връща миналото като бумеранг. Всеки ден, на всички живи, които помним и носим недовършеното на мъртвите си.   И ако сега можехте да поговорите с някой от миналото, какво ли щяхте да го попитате? Човек, когото обичате - без значение дали любовта ви е била достояние на целия свят или пък е трептяла между редовете на любима книга.   Как ли щяхте да се държите? Много въпроси ли щяхте да задавате? Щяхте ли да повярвате, че изобщо е възможна подобна среща?   В първото принт издание на АртАкция решихме да направим пътешествие извън времето, познатите ни измерения и рамки.   Отлетяхме в Космоса, за да поговорим с мъртви творци, които, сигурни сме, обичате и вие.   Обсъдихме изкуството с Леонардо да Винчи, разбрахме за какво съжалява пътешественикът Александър Хумболт, усетихме хладните сенки на смъртта с Чарли Чаплин, споделихме самотата с Вирджиния Улф, докоснахме се до светлината, носена от Стенли Кубрик. Слушахме музика с Джанис Джоплин, Джон Ленън, Кърт Кобейн. Убедихме се, че 120 години са съвсем реална възраст и Борхес е точно на толкова. Отиват му.   Пряко включване от безсмърните Стенли Кубрик, Хорхе Луис Борхес, Вирджиния Улф, Чарли Чаплин, Джон Ленън, Карл Лагерфелд, Алекдансър фон Хумболт, Кърт Кобейн, Леонардо да Винчи, Маркиз дьо Сад, Стиг Ларшон, Емил Зола, Бруно Ганц, Никос Казандзакис, Дейвид Боуи, Александър Пушкин, Джанис Джоплин.   С тях разговарят Жанина Драгостинова, Стефан Иванов, Амелия Личева, Кийра Чаплин, Борислав Банев, Краси Генова, Мария Касимова-Моасе, Георги Георгиев, Дамян Дамянов, Александър Бечанович, Светлозар Желев, Росица Ташева, Христиана Хинова, Катерина Хапсали, Никола Шахпазов, Александра Александрова, Теа Денолюбова.   Предаваме на живо от Космоса.   Знаете ли, там е много спокойно.   И са се събрали чудна компания.   Очаквайте на 10 септември.  ", "date": "2019.09.10", "title": "На живо от Космоса"}
{"url": "http://epicenter.bg/article/Italianskoto-pravitelstvo-poluchi-vot-na-doverie-ot-dolnata-kamara-na-parlamenta-/192337/7/0", "text": "Новото правителство на италианския премиер Джузепе Конте спечели пъвияя вот на доверие в долната камара на италианския парламент в понеделник след разгорещен дебат, продължил до късно вечерта, предават AFP и \"Фокус\".    От 606 депутати, които гласуваха, 343 подкрепиха новата коалиция, докато 263 гласуваха против, a трима се въздържаха, според официалното преброяване на гласовете.    В следващите дни редстои втори вот на доверие, който правителството трябва да спечели, за да поеме властта.  ", "date": "2019.09.10", "title": "Италианското правителство получи вот на доверие от долната камара на парламента "}
{"url": "http://epicenter.bg/article/Mihael-Shumaher-e-hospitaliziran-v-bolnitsa-v-Parizh/192380/8/0", "text": "Легендарният пилот от Формула 1 и 7-кратен световен шампион - Михаел Шумахер, е в ръцете на един от най-добрите кардиохирурзи в света. Той беше хоспитализиран в болница \"Жорж Помпиду\" в Париж преди часове.    Според френското издание \"Паризиен\", 50-годишният Шумахер ще бъде подложен на терапия със стволови клетки, която ще засили имунитета му. Тя ще бъде ръководена от Филип Менаж, съобщава bTV.   69-годишният лекар, който се счита за светило в медицината, е един от най-изявените кардиохирурзи. Той е специалист по лечение на сърдечна недостатъчност, използвайки чужди стволови клетки.   Още през 2000 г. той и екипът му за първи път правят подобна операция и трансплантира клетки в сърцето на пациент с тежък сърдечен проблем. Клетките са взети от бедрения мускул на болния и са преместени в сърцето му. Операцията протича гладко и усложнения няма. 14 години по-късно Менаж прави първата такава операция, но с клетки от чужд донор.   Шумахер пострада тежко през 2013 г., когато падна по време на ски ваканция и удари главата си. Германецът получи травма на мозъка и прекара известно време в кома. След като се събуди, семейството му го прибра в имението им в Швейцария, а информацията за състоянието му е доста оскъдна.   Транспортирането на шампиона в Париж е преминала при строги мерки за сигурност. Според близки до семейството, това не е първото такова лечение със стволови клетки за Шумахер. Процедурата, която ще извърши доктор Менаж, ще помогне за повишаването на имунитета и в борбата с възпаленията.  ", "date": "2019.09.10", "title": "Михаел Шумахер е хоспитализиран в болница в Париж"}
{"url": "http://epicenter.bg/article/Chetvarti-chlen-na-balgarsko-tsirkovo-semeystvo-s-rekord-na-Gines/192419/10/0", "text": "Гери Кехайова е четвъртият член на прочутото цирково семейство Кехайови, вписан в Книгата на рекордите Гинес. Първи в почетния списък е баща й Георги Кехайов, носил на плещите си пирамида от седем човешки ръста.  С този номер трупата акробати завоюва Сребърен клоун на цирковия фестивал в Монте Карло.   Трагично загиналата под купола на цирка в Минесота Деси Кехайова пък стана рекордьор с въртенето на 102 обръча едновременно.   Синът на Гери – Максимъс Кехайов се озова в Книгата на Гинес на четири годинки като най-малкият моторист в Глобуса на смъртта.  С миниатюрната си машина малчуганът се разминаваше в метална сфера с мотоциклетите на родителите си.   Преди броени дни Гери Кехайова получи сертификата си от Гинес за въртенето на най-големия обръч в света – 5,18 метра.   Енергичната дама сподели от Лас Вегас, където живее от години: Идеята за големият обръчми дойде от това, че исках да продължа традицията в нашето  семейство и аз да бъда вписана Книгата на Гинес. Погледнах колко е рекордът на последния човек, който е въртял такъв голям обръч и реших да се преборя с него.   Споделих намерението си с майка ми (акробатката Ани Кехайова – б.а.) и съпруга ми (режисьорът, музикант и продуцент МайкълТъсхаус) и след като получих одобрението им се заех за изпълнението му.   Поръчах да ми се направи по-голям по размери обръч. Оказа се, че тежи повече отколкото очаквах,но трябваше да свиквам с това.Поне можех да се опитам да го завъртя. И така започнах всеки ден да пробвам и да репетирам навън, на улицата пред къщата ни, че там имаше най-много място.   В продължение на 4 месеца всеки ден (когато не духаше вятър), въпреки синините по тялото ми от ударите, аз репетирах, докато се почувствах готова за големия ден. Дойдоха представители от Книгата на рекордите  Гинес, за да потвърдят размерите и да видят с очите си,  че го завъртам повече от три пъти, както е в регламента.   Бях доволна и горда от себе си, че мога да зарадвам не само моята фамилия и приятелите ми, които ме поддържаха, но и моя баща и сестра ми, които ме гледаха от горе и ми даваха сили.   С този мой рекорд аз продължих традицията на фамилията ни вписани в книгата на Гинес“, завърши  разказа за рекорда си Гери Кехайова.   Тя дълги години бе част от най-големия цирк в света Ринглинг, както и от други шоу програми. В момента работи в най-големия хотел в Лас Вегас MGM GRAND, където е Сирк дьо Солей. Професията и се нарича rigger, което означава работник във въздуха над кулисите.  Освен това Гери води курсове по  хула-хоп (въртене на обръчи).", "date": "2019.09.10", "title": "Четвърти член на българска циркова династия с рекорд на Гинес (видео)"}
{"url": "http://epicenter.bg/article/Ursula-fon-der-Layen-saobshtava-resorite-na-evrokomisarite-dnes/192339/7/0", "text": "Новоизбраният председател на Европейската комисия Урсула фон дер Лайен ще оповести ресорите на новите еврокомисари. Очаква се това да стане в 13:00 часа българско време. Съставът и ресорите ще бъдат съобщени от самата фон дер Лайен.   Вчера Еврокомисията разпространи списък с 27-те eврокомисари, които ще са част от новия състав на институцията. В него липсва еврокомисар от Великобритания, тъй като Комисията работи с презумпцията, че Обединеното кралство се оттегля от ЕС на 31-ви октомври.    8 от тях са комисари от предишния състав - освен българският представител Мария Габриел, това са Франс Тимерманс, Маргрете Вестагер, Йоханес Хан, Вера Йоурова, Фил Хоганс, Валдис Домбровскис, Марош Шефчович. Сред новите лица са досегашният завеждащ пресслужбата на Комисията Маргаритис Схинас като представител на Гърция, Силви Гулар на Франция, Дидие Рейндерс на Белгия, Паоло Джентилони на Италия. Както вече е известно,    След като стане ясно разпределението на ресорите, Европейският парламент трябва да даде съгласието си за целия състав, в т.ч. за председателя и върховния представител за външната политика. Преди това всеки от новите еврокомисари ще бъде изслушан в съответната парламентарна комисия и ако няма възражения, Европейският съвет ще може официално да назначи новата Европейска комисия. По неофициална информация Мария Габриел ще получи ресора „Образование, култура и спорт“. По думите на премиера Борисов България ще получи достоен ресор. ", "date": "2019.09.10", "title": "Урсула фон дер Лайен съобщава ресорите на еврокомисарите днес"}
{"url": "http://epicenter.bg/article/Yuriy-Borisov--Zashto-me-otvedoha-s-beleznitsi--shtom-sam-samo-svidetel--/192338/2/0", "text": "\" Това обясни в ефира на Нова телевизия бившият главен редактор на в-к ''Дума'' Юрий Борисов по повод съмненията, че е шпионирал в полза на руската държава.   „ , категоричен е Борисов.    подчерта той.   Към края на разпита вчера разбрал, че e свидетел, а не обвиняем. Той обаче запита защо е бил разкарван с белезници, като е бил разпитван в ролята си на свидетел. \"Свидетелите се викат с призовка... 3 разпита, общо 4 часа. Никой не ме кара да коментирам факти. Питаха ме получавал ли съм пари, давал ли съм информация. За 4 часа 2 въпроса ми зададоха\", разказа той.     \" , настоя Борисов.   ,,Има политическа поръчка, но това, което чувствам, е, че  Тази позиция не ни харесва'', каза Борисов.    „ .  , разказва секретарят на движение „Русофили”.   По думите му, последният му разговор с Решетников е бил на тема православие и се е състоял преди повече от година. А що се отнася до политическата обвързаност на „   \"Ген. Решетников е един пенсионер, познаваме се във връзка с нашата дейност на русофили. Не мога да разбера защо този контакт се поставя, че е нещо криминално\", запита Борисов.   \"Ние с него (  сме коментирали нагласи на обществено на база на социологически проучвания. Като сдружение нас ни интересуват тези неща. Тази социология може да е била коментирана с Решетников, но не виждам нищо лошо в това\", добави той.    \"Сложни разговори с него не съм водил. Диалозите ни са били обикновени. Давал съм му информация на Решетников - за цената на дините на \"Женския пазар\". Какво значи информация?\", запита Борисов.   По повод на познанството му с Константин Малофеев*, Юрий Борисов заяви, че няма информация той да се е интересувал от дейността на движение „Русофили”. „Не съм поддържал никакви контакти с него, но дори и да бях, не знам какво общо има това”, добави той.   \"  запита той.    Бившият главен редактор на в-к „Дума” обясни, че е разпитван за конкретно проучване, направено между 2011-2014 г. „Социологическите изследвания не са евтини. Има едно социологическо изследване, което, когато аз бях главен редактор, беше поръчано и платено от фирмата, която издава вестника. Движение „Русофили” има различни дейности. От едни хора се взимат дарения за паметници, от други – за изучаване на руски езици, трети – за фестивали”, заяви Борисов по повод на финансирането на движението.   \" , каза в заключение Борисов.   Днес се очаква Специализираната прокуратура, ДАНС и МВР да дадат повече информация по разследването за шпионаж, което водят от началото на юли. Във връзка с него вчера бяха разпитани няколко души от ръководството на Национално сдружение \"Русофили\", сред които секретарят му Юрий Борисов и председателят Николай Малинов. Първоначално се появиха информации, че те са били задържани. По-късно стана ясно, че Борисов е бил разпитван в качеството му на свидетел и привечер е бил освободен.   Николай Малинов обаче е бил задържан за 24 часа. От прокуратурата уточниха, че засега по разследването не са повдигнати обвинения. То се води по член 105 от Наказателния кодекс, който гласи, че поставилият се в услуга на чужда държава или чужда организация, за да ѝ служи  , който е бивш началник на Информационно-аналитичния отдел на Службата за външно разузнаване на Русия, беше изненадан от новината за разследването.   „    ", "date": "2019.09.10", "title": "Юрий Борисов: Защо ме отведоха с белезници, щом съм само свидетел? "}
{"url": "http://epicenter.bg/article/Maya-Manolova--Ne-me-e-strah-ot-kompromati--a-ot-ovchedushie/192347/2/0", "text": "Не ме е страх от компромати, а от мълчание и овчедушие, заяви пред БНР кандидатът за кмет на София Мая Манолова.   В предаването „Преди всички“ тя посочи 4 основни акцента в програмата си:   „Аз си представям София като един светъл и почтен град, светло и почтено управление, което означава пълна публичност и прозрачност за начина, по който се управлява градът, пълна информация за гражданите, за това как се взимат решенията, изцяло електронна община с едно гише, което всеки може да „носи в джоба си“ и възможност за всеки гражданин във всеки един момент да провери къде се намира неговата преписка, електронни търгове, онлайн излъчване на процедурите по обществени поръчки, с пълна прозрачност за заданията и кандидатите. Това не са пари на столичния кмет или Общински съвет, това са пари на данъкоплатците и трябва да има пълна прозрачност за начина, по който се харчат. Още – задължително участие на гражданите в управлението и електронни референдуми – всеки спорен казус да се решава от гражданите, които ще са достъпни за всеки“.   Манолова си представя София още чиста и зелена: „Това означава зелено мислене, чист въздух, достатъчно зелени площи, без презастрояване, достъп на всеки столичанин до Витоша. Общината ще си върна Витоша за гражданите – лифтове, които да са достъпни и като цена и като начин за достъп“.   По думите й Общината ще бъде отворена за гражданите:   „Столицата е една от много малкото общини, може би единствената в България, която не е осигурила достъп на граждани до заседанията на Общинския съвет и с това нарушава закона“.   Друг приоритет на Манолова като кандидат за столичен градоначалник е София да е модерно планиран и устроен град. Тя даде заявка, че ще се обърне поглед към кварталите и ще застане срещу багерите в междублоковите пространства.   Четвъртият й приоритет е – София с грижа за гражданите, което включва социална политика, образование, детски градини.   Манолова изказа мнение, че нормално и честно спрямо останалите кандидати за София е Йорданка Фандъкова да не води кампанията от кметския си кабинет, а да е наравно с останалите. Тя отправи въпрос към Фандъкова:   „Защо за най-скъпата услуга – чистотата на София, се провежда обществена поръчка една година преди да са изтекли договорите на сметопочистващите фирми и бих казала – не достатъчно публично и прозрачно. В летните месеци на тъмно се обяви обществена поръчка, която прибързано ще бъде финализирана. Става дума за 500 млн. лв.“.   Проблемите нямат цвят и съм доказала, че мога да работя с всички граждани и политически централи, декларира още Мая Манолова. Тя добави, че ще се бори срещу всеки интерес, който е различен от този на столичани.   „Ще разчитам на подкрепата на всички, които искат да се промени моделът на управление на София. В момента управлението е задкулисно и решенията се взимат от един бизнес приятелски кръг, който стои зад кадър. ", "date": "2019.09.10", "title": "Мая Манолова: Не ме е страх от компромати, а от овчедушие"}
{"url": "http://epicenter.bg/article/Sdruzhenie--Pat-na-mladite--podkrepya-Maya-Manolova-/192360/2/0", "text": "Гражданската организация Сдружение “Път на младите” изявява своята подкрепа към Мая Манолова като кандидат за кмет на София,      Сдружение “Път на младите” е независима гражданска организация, създадена по смисъла на закона за юридическите лица с нестопанска цел, основана през август 2019 г.    Този май се явихме на Европейските избори с листа от 17 млади, образовани, обществено активни и политически необременени българи, решени да излязат на европейската и българска политическа сцена, показвайки на хората, че политиката не е мръсна дума. Че политиката може да бъде за всеки, който иска да участва и който има позиция. Че гражданите имат право да упражняват контрол върху законодателната власт, взимайки предвид, че те са двигателят на тази власт, давайки на политиците своя вот. Ние поставихме въпроса за пробив на статуквото. И ще отстояваме тази позиция.    През май месец Ви представихме нашата програма, която съдържаше точки засягащи важни теми от обществена значимост за развитието на една европейска държава. Сред тези точки се срещат: забраната за горене на твърдо гориво, чиято цел е да подобри качеството на въздуха, икономически устойчиво развитие – развиване на малък и среден бизнес, електронно гласуване и дигитализация на администрацията, чиято цел е да улесни гражданите и да има директен контрол върху монополистичния начин на гласуване и управление, който наблюдаваме досега.    След подкрепата на хората, които ни дадоха своите 21 315 хиляди гласa, решихме да изявим нашата гражданска позиция относно предстоящите местни избори за кмет на град София. Съблюдавайки модела на управление на столицата за последните 14 години не може да останем безучастни към случващото се и разрастващите се проблеми. Ние от сдружение “Път на младите” считаме, че всеки буден гражданин трябва да бъде заинтересован и да отстоява своите граждански позиции в една европейска столица, такава каквато би трябвало да бъде София. Каквато ние гражданите искаме да бъде тя. Подкрепата на даден кандидат е волеизявление, в което изборът и отговорността са най-значими, защото ние вярваме, че всеки глас е от значение.    На тези местни избори сдружение “Път на младите” изявява своята подкрепа към г-жа Мая Манолова – независим граждански кандидат, издигнат от инициативен комитет с участието на нашия председател - Румен Чолаков. Г-жа Манолова, е човек показал за последните пет години своята загриженост, отговорност и съпричастност към ежедневните трудности на гражданите. Било то майките на деца с увреждания, миньорите, презастрояването, проблемът с мръсния въздух, корупцията в администрацията, монополът на обществените поръчки, както и много други.    Ние вярваме, че г-жа Манолова е достойният кандидат и правилният избор за кмет на град София. Че тя ще чуе гражданите и ще отговори на техните въпроси, както и ще намери решение на техните проблеми. Тя ще застане като доказала се личност по време на мандата си на омбудсман и гражданин, а не като политически безотговорна марионетка.    В битката за София няма цвят. Тя е битка на идеите, но най-вече на действията. Ние подкрепяме дейните хора, тези които не само слушат, но и чуват българите. Затова и оказвайки подкрепа на г-жа Манолова ние дейно се включваме в изготвянето на нейната програма. Проблемът с пренаселването на столицата е ключов не само инфраструктурно, но и чисто логистично-транспортен, а именно паркирането и зоните поставени от Център за градска мобилност.    Ние от “Път на младите” смятаме, че е редно парите на гражданите, събрани от зоните за паркиране и от глобите за неправилно паркиране да бъдат инвестирани обратно с цел подобряване на инфраструктурата на града - изграждане на подземни или надземни паркинги и разбира се това да бъде прозрачна процедура, когато се стигне до изпълняването ѝ. Друг ключов проблем е общественият транспорт. Маршрутите са дълги, несъобразени с движението и с нуждите на работещите служители, както и на гражданите.    Считаме за редно Столична община да обърне внимание на това, като: съобрази маршрутите на обществения транспорт с пътната мрежа; да създаде повече линии за нощен транспорт, които да обслужват повече квартали – нощните линии са само четири за цялата столица; да съобрази нуждите на служителите и да подобри съответното им възнаграждение; да въведе единен билет с електронен вариант, валиден поне 75 минути за целия обществен транпорт съобразен ценово, пример за това са водещи европейски столици; Ние вярваме, че г-жа Манолова ще бъде правилният избор на гражданите, който ще поведе битката за промяна на столицата.    Защото всички искаме чиста, зелена и европейска София.  ", "date": "2019.09.10", "title": "Сдружение “Път на младите” подкрепя Мая Манолова "}
{"url": "http://epicenter.bg/article/Izbirat-s-konkurs-nay-dobrata-ribena-chorba-na-Burgas-/192362/2/98", "text": "На 13, 14 и 15 септември в Бургас ще се проведе Фестивалът на рибата и виното, а в последния ден публиката и специално жури на фестивала ще изберат \"Най-добрата рибена чорба на Бургас\".    В конкурса могат да се включат заведения от града, амбицирани да покажат най-доброто от менюто си и да се впуснат в оспорваната надпревара. Победителят ще получи специален приз, който да окачи в заведението си като удостоверение, че именно това място предлага най-добрата рибена чорба в Бургас.    За целта всички желаещи трябва да сготвят и донесат специалитета на 15 септември 2019 (неделя), в 13 часа на Фестивала на рибата и виното. Предварително потвърждение за участие се изисква на info@streetfoodfest.bg.    Фестивалната зона ще събере на едно място кулинарни шатри, а готвачите им ще приготвят пресни морски деликатеси директно пред посетителите. Селектирани изби от цялата страна ще представят най-добрите си вина, допълнени със съвети какво питие с каква храна трябва да съчетаваме.    И през трите дни Детска зона ще забавлява най-малките. Тематични работилници на морска тематика ще провокират децата да рисуват, да правят сувенири, да открият своите таланти. Очакват ни още цирково шоу, кулинарни демонстрации, професионални консултации от сомелиер, много игри, състезания и конкурси, подкрепени с атрактивни награди. Популярни бургазлии също ще ни покажат кулинарните си умения, приготвяйки рибни специалитети.    Всеки фестивален ден ще приключва с атрактивни концерти и прожекции на филми, свързани с морето. Ще гледаме \"Корави старчета\" на 13.09, петък, и \"Летовници\" на 14.09, събота. В музикалната програма ще се включат \"Обратен ефект\" и бургаската група \"Силует\", група \"P.I.F.\" и Miry (Мирян Костадинов), \"Тоника СВ\" и Панайот Панайотов.    Фестивалната зона ще бъде разположена до експоцентър \"Флора\" в Морската градина и ще работи от 11 до 22:30 всеки ден. Входът е свободен!    За повече информация следете FB страницата на фестивала - https://www.facebook.com/festivalnaribata/    И събитието \"Най-вкусна рибена чорба на Бургас\" -   ", "date": "2019.09.10", "title": "Избират с конкурс най-добрата рибена чорба на Бургас "}
{"url": "http://epicenter.bg/article/Iliyana-Yotova--Detsata-ni-davat-urok---s-protegnati-ratse-da-zamenim-stenite--koito-razdelyat/192363/2/0", "text": "Културата, изкуството са най-прекият път към единството и мира. Това подчерта вицепрезидентът Илияна Йотова при откриването на Международния фестивал „Орфей в Италия“, съобщиха от пресслужбата на „Дондуков“ 2.  „Трябва да се поучим от децата си как да заменим стените с протегнатите ръце един към друг, да искаме да опознаваме и разбираме другия.“ Това послание изпрати вицепрезидентът Илияна Йотова от сцената на XII Международен фестивал на изкуствата за деца и младежи „Орфей в Италия“, който се провежда под неин патронаж.  От 2012 г. вицепрезидентът на Република България е патрон на този фестивал, чието начало е поставено през 2007 г. в италианския град Лидо ди Йезоло.    Конкурсът се организира от Арт център „Кърнолски“ в сътрудничество с италианската асоциация И.Т.А.К.А и местната община. В тазгодишното издание над 500 участници от 10 страни ще се изявят със своите таланти до 14 септември. България е представена от 70 деца и младежи от различни краища на страната. Председател на Арт център „Кърнолски“ е Димитър Кърнолски – син, потомък на известния български композитор Димитър Кърнолски. Заедно със Снежана Полихронова – Кърнолски двамата развиват успешно наследената от композитора дейност.   Вицепрезидентът поздрави организаторите от Арт център „Кърнолски“ за постоянството и енергията, с които работят за развитие на културата и в България, и в Италия, и в Гърция. Благодарности за подкрепата вицепрезидентът Йотова отправи към „ценните приятели на България“ в Италия.   „Културата е най-силният антидот срещу агресията сред децата и отчуждаването“, изтъкна Илияна Йотова. По думите на вицепрезидента не трябва да се правят компромиси с културата и тя не бива да пада жертва на бюджетни ограничения. Илияна Йотова подчерта, че в днешния несигурен и разделен свят имаме най-голяма нужда от култура, от изкуство. „Те са най-прекият път към единството и мира“, посочи вицепрезидентът.   Към художествените ръководители Илияна Йотова се обърна с думите: Вие сте основният заряд за развитието на нашите деца.   По-рано вицепрезидентът разговаря с кмета на Лидо ди Йезоло Валерио Дзоджа. Двамата обсъдиха сътрудничеството в сферите на културата и туризма, съобщиха още от прессекретариата на президентската институция. ", "date": "2019.09.10", "title": "Илияна Йотова: Децата ни дават урок – с протегнати ръце да заменим стените, които разделят"}
{"url": "http://epicenter.bg/article/Borisov-se-sreshtna-s-evrokomisarya-po-zdraveopazvane-i-bezopasnost-na-hranite-Vityanis-Andryukaytis/192364/2/0", "text": "В България предприемаме всички мерки за ограничаване разпространението на заболяването Африканска чума по свинете, заяви министър-председателят Бойко Борисов по време на срещата си с еврокомисаря по здравеопазване и безопасност на храните Витянис Андрюкайтис. Това съобщиха от Правителствената информационна служба.    Премиерът Борисов отбеляза, че за целта в страната се прилага план, изготвен от Министерството на земеделието, храните и горите, който включва засилен контрол на граничните контролно-пропускателни пунктове, мерки за биосигурност в свиневъдните обекти, провеждане на информационна кампания, извършване на дезинфекция на площи и продукти, постоянен епизоотологичен надзор и редуциране на популацията от диви свине.    Министър-председателят Борисов изтъкна, че за да бъдат приложени с цялата си сила тези мерки, се използва сериозен финансов ресурс. Премиерът добави, че българското правителство е отпуснало 28 млн. лв. за изплащане на обезщетения и прилагане на мерките за ограничаване и ликвидиране на заболяването Африканска чума по свинете на територията на България.    Съгласно процедурата на Европейската комисия се извършва частично рефинансиране на направените разходи. Министър-председателят Борисов изрази надежда, че в най-кратки срокове Европейската комисия ще започне да възстановява разходите, направени от България, по овладяване на различни заболявания по животните, в това число и Африканската чума по свинете.    Според премиера Бойко Борисов разпространението на болестта АЧС е не само регионален, но вече и глобален проблем, който носи огромни загуби на засегнатите държави и който може да повлияе трайно не само върху определен сектор, а върху цели икономики и търговски партньорства. По тази причина министър-председателят счита за изключително важна координацията на действията в борбата срещу АЧС в Европа.    Министър-председателят Борисов изрази увереност, че експертната среща по въпросите на АЧС, чийто домакин е София, ще допринесе за изготвянето на Глобална стратегия за контрол и изкореняване на Африканската чума по свинете в световен мащаб.  ", "date": "2019.09.10", "title": "Борисов се срещна с еврокомисаря по здравеопазване и безопасност на храните Витянис Андрюкайтис"}
{"url": "http://epicenter.bg/article/Tvorba-na-Vezhdi-Rashidov-vklyuchena-v-prestizhen-katalog-na-savremennoto-izkustvo/192365/2/0", "text": "Една от творбите, с която Вежди Рашидов участва като почетен гост-творец на прочутото Лондонско Биенале на изкуството 2019, е включена в издадения наскоро каталог на събитието. В каталога са представени 120 автори от 40 държави.   Лондонското Биенале на изкуството е една от най-авторитетните световни арт прояви, на което се канят утвърдени световни автори. То се проведе през месец май тази година в прочутата зала „Челси олд таун хол” и в експозицията централно място заемаше скулптурата „Странник” на Вежди Рашидов, който бе аплодиран от многобройната публика от ценители и творци.   Координаторът на Биеналето Джефри Андрюс оцени участието му с думите: „Творбите на Вежди Рашидов са силни, изключително въздействащи и изразяват неговия съществен талант, те са изключителна придобивка за изложението”.   В предговора към каталога е посочено, че Лондонското Биенале е особено престижно събитие, в което отбрани произведения на визуалното изкуство излъчват богати послания и обединяват нациите.      ", "date": "2019.09.10", "title": "Творба на Вежди Рашидов е включена в престижен каталог на съвременното изкуство"}
{"url": "http://epicenter.bg/article/Georgi-Markov-shte-predstavi-v-Narodnoto-sabranie-knigata-si--Fenomenat-Viktor-Orban--/192370/2/0", "text": "По повод навършването на 30 години от официалното отваряне на границата на Унгария с Австрия народният представител Георги Марков ще представи книгата си „Феноменът Виктор Орбан“. Това съобщиха от пресцентъра на Народното събрание.    Представянето ще бъде на 12 септември 2019 г. от 11.30 часа в Клуба на народния представител в Народното събрание.    Книгата обхваща политическата дейност на Виктор Орбан от 16 юни 1989 г. до 20 август 2019 г.", "date": "2019.09.10", "title": "Георги Марков ще представи в Народното събрание книгата си „Феноменът Виктор Орбан“ "}
{"url": "http://epicenter.bg/article/Simeonov--Ako-ima-izborni-manipulatsii--kakto-v-Plovdiv--koalitsiya-nyama-da-ima/192371/2/0", "text": " Това каза председателят на НФСБ, предаде Агенция “Фокус”.   “Възможно е да, възможно е не. Конкретни имена за сега не мога да кажа. Тепърва ще решаваме за София”, обясни Симеонов.    добави още председателят на НФСБ.   Симеонов коментира, че  , добави още Симеонов.   Валери Симеонов посочи, че  \"Не четат ли наредбата, закона, правилника на Народното събрание.  . Тъжно ми е да го казвам на хора, които имат висше юридическо образование между тях\", допълни още Симеонов.      и човек, който на практика да е доказал своите управленски и професионални способности и качества”, обясни Симеонов.  народен представител от настоящото Народно събрание, човек с огромна популярност, с опит. Все такива издигаме по принцип”, добави още председателят на НФСБ.   Той коментира, че   Талантлив човек, със златни ръце и с богат управленски опит, в момента ръководи многопрофилната болница в Бургас, най-голямото лечебно заведение в Югоизточна България”, посочи Симеонов.     “Ако пак се използват тези отвратителни манипулации в изборния ден, особено, каквито бяха направени в Пловдив, бъдете сигурни, че коалиция няма да има”, допълни Валери Симеонов.    Документите бяха внесени от председателят Валери Симеонов, зам.-председателите Валентин Касабов, Данчо Хаджиев, Борис Ячев и представители на партията, предаде Novini.bg.    Кандидатът за кмет на Пловдив - Славчо Атанасов коментира, че във филма, който Иван Тотев бил направил, за да спечели, имало шест криминални престъпления. „ . Има кадри от 2015 г., в които между 1:00 и 3:00 часа чувалите с протоколите ги носи само председателят на комисията, който е от ГЕРБ. Чувалът се отваря, преправя се протоколът. В съда предоставихме тези кадри, но кадрите не бяха взети под внимание. Просто няма да има смисъл да го правят този път. Част от прокурорите гледаха един балет“, каза той. ", "date": "2019.09.10", "title": "Симеонов: Местният вот може да разклати управляващата коалиция"}
{"url": "http://epicenter.bg/article/KT--quot-Podkrepa-quot--iska-1000-leva-minimalna-zaplata-/192372/2/0", "text": "За хиляда лева миминална заплата ще настояват от КТ \"Подкрепа\" при обсъжданията на бюджета за догодина. Ваня Григорова - икономически съветник от синдиката, се аргументира, че така тя ще отговаря на производителността на труда. Правителството предвижда минимналното възнаграждение през 2020 г да стане 610 лева вместо досегашните 560 лева, предаде БНР.    \"Ние винаги искаме по-висока минимална работна заплата, тъй като дори според европейските сравнения, заплатите в България са около една четвърт от средноевропейските, а производителността на труда в България е около 50% от средноевропейската. Тоест у нас трябва да има драстично нарастване на заплатите, за да можем да достигнем само производителноста на труда,\" обясни Григорова.    От синдиката предлагат и въвеждане на минимални работни заплати по браншове, но при запазване и на минималното възнаграждение на национално ниво.  ", "date": "2019.09.10", "title": "КТ \"Подкрепа\" иска 1000 лева минимална заплата "}
{"url": "http://epicenter.bg/article/Tatyana-Doncheva-podkrepi-Maya-Manolova-i-obyavi--Padne-li-Sofiya--pada-GERB/192374/2/0", "text": "В София ще имаме само листи. Ще подкрепя кандидатурата на Мая Манолова. Това заяви пред журналисти лидерът на политическа партия \"Движение 21\" Татяна Дончева, която внесе документите за регистрация за участие в предстоящите местни избори, предаде репортер на Novini.bg   С решаването на въпроса с финансирането на партиите, така както решиха лицето Слави Трифонов и лицето Бойко Борисов, на практика убиха малките партии. Възможността за нормално държавно финансиране на малки партии, което е в стотици пъти по-малко от финансирането на големите партии, но даваше възможност да бъдат покрити основни разходи - за наемане на зали, за общуване с хора, за издаване на рекламни материали, сега не е налице, така че Движение 21 е ограничило участието си до места, където смятаме, че имаме повече шансове. На доста места ще участваме в коалиции, заяви Дончева.   В отговор на въпрос защо е решила да подкрепи Мая Манолова Татяна Дончева каза: \"Тези избори са с голям залог, в тях няма нищо местно и говоренето за кучета, котки, градинки и градски транспорт в столицата е неуместно, тъй като решенията на Столичната община много отдавна са подчинени на корупционните мераци на управляващите и цялата община е обрасла в тежки схеми. Йорданка Фандъкова е много симпатична, но трябва да знае, че присъствието ѝ в Изпълнителната комисия на управляващата партия и обслужването на тази партия във финансово-икономически схеми я прави съучастник, независимо дали изглежда симпатично и усмихнато. Тя не може да каже, че няма нищо общо с Орлин Алексиев, с Андрей Иванов и много други лица, които са известни със своето мишкуване в общината.   Управляващата партия дотолкова се е сраснала с този начин на правене на политика, че можем да кажем, че Фандъкова не е кмет, а е изпълнителен директор на софийската фирма на Бойко Борисов. Това не е кмет, това не е политическа фигура, това не е управник на един град. Чух я какво говори тази сутрин, как хората не мислели за София - напротив, хората много мислят за София. София е разковничето за тръгването на България по друг път, както беше през 2015 година. Сега много повече хора, отколкото през 2015 година, разбират залога. Падне ли София, пада ГЕРБ и цялото мутренско управление, което е белязало нашата страна и ще има тежки последици, които ще изкупваме много години наред. Но все отнякъде трябва да се започне. Мая Манолова има повече шанс за успех.   Важно е да се прекъсне тази верига свински черва в Столична община и тя да започне да работи по нормален начин, защото отстраняването на корупционните обвързаности дава възможности за вземане на полезни решения в интерес на гражданите, за преценяване на обществени поръчки с оглед на полза, а не с оглед на нагушване на някакви приближени на властта фирми\". ", "date": "2019.09.10", "title": "Татяна Дончева подкрепи Мая Манолова и обяви: Падне ли София, пада ГЕРБ"}
{"url": "http://epicenter.bg/article/Mariya-Gabriel-e-noviyat-evrokomisar-po-inovatsiite-i-mladezhta-/192376/2/0", "text": "Мария Габриел е новият еврокомисар по иновациите и младежта. Това обяви новоизбраният председател на Европейската комисия Урсула фон дер Лайен при представянето на екипа си, предаде Нова тв.   \"Досега Мария Габриел работи с всеотдайност в ресора на цифровите технологии, а отсега нататък ще създава перспективи за новите поколения\", заяви Фон дер Лайен.   При избора на членовете от екипа си тя е спазила половия паритет. Сред еврокомисарите има 14 мъже и 13 жени. 8 от тях са от предишния състав на ЕК. Освен българския представител Мария Габриел, на поста комисар остават Франс Тимерманс, Маргрете Вестагер, Йоханес Хан, Вера Йоурова, Фил Хоганс, Валдис Домбровскис и Марош Шефчович.    \"Моят екип събира таланти, той е много уравновесен, дава разнообразие, различни компетенции и опит. Искам комисия, която да води с решителност, която да се съсредоточи върху основните проблеми и да намери отговори. Това заяви във встъплението си Урсула фон дер Лайен, нововоизбраният председател на Европейската комисия, която оповести ресорите на новите еврокомисари. Заместник-председателите са едновременно и комисари\", обясни Урсула фон дер Лайен, цитирана от Канал 3.    Вчера Еврокомисията разпространи списък с 27-те eврокомисари, които ще са част от новия състав на институцията. В него липсва еврокомисар от Великобритания, тъй като Комисията работи с презумпцията, че Обединеното кралство се оттегля от ЕС на 31-ви октомври.    В началото на своето изказване Урсула фон дер Лайен благодари на Жан Клод Юнкер и каза, че е научила много от него.    \"Нашите цели са също да намалим административната тежест, когато създаваме нови закони – тогава също ще прилагаме принципа на заместване. Искаме да намалим бумащината\", заяви председателят на ЕК.    \"Франс Тимерманс ще бъде изпълнителен зам.-председател за европейския зелен договор. Искам Европа да бъде износител на най-добри практики и той ще води работата по европейския зелен договор и ще води работата по климата.    Маргрете Вестагер ще води работата по цифровата Европа, съобщи председателят и добави, че Вестагер ще координира работата си с комисаря по конкуренцията, иновации и младежта, заетост и правосъдие.    Валдис Домбровскис ще ръководи работата по икономика в полза на хората. Той също ще бъде комисар по финансовите услуги. Силви Гулар ще води дейността по промишлена политика и единен цифров пазар.    Запазването на върховенството на закона ще остане на основен приоритет за Европа, именно затова комисар по въпросите на правосъдието ще е Дидие Рейндерс.    Искаме да дадем нов тласък на демокрацията, важно е гласът да бъде чут и всеки да може да участва в начина, по който обществото е изградено, каза още Урсула фон дер Лайен.    Еврокомисар по регионалната политика ще е Дубравка Шуица от Хърватия.       ", "date": "2019.09.10", "title": "Мария Габриел е новият еврокомисар по иновациите и младежта "}
{"url": "http://epicenter.bg/article/Posolstvoto-na-Rusiya-proveryava-informatsiyata-za-zadarzhaneto-na-balgarin-za-shpionazh-v-polza-na-Moskva/192381/2/0", "text": "Посолството на Русия в София проверява информацията за задържането на български гражданин за предполагаем шпионаж в полза на Русия. Това съобщи пред РИА Новости представител на дипломатическата мисия, предава \"Фокус\".    „Към момента в посолството не е постъпвала официална информация. От своя страна ще проверяваме появилите се в медиите сведения и ще следим за развитието на ситуацията“, са заявили от посолството.   ", "date": "2019.09.10", "title": "Посолството на Русия проверява информацията за задържането на българин за шпионаж в полза на Москва"}
{"url": "http://epicenter.bg/article/Emiliya-Kraleva-e-osvobodena-ot-dlazhnostta-zamestnik-ministar-na-vanshnite-raboti-/192385/2/0", "text": "Със заповед на премиера Бойко Борисов от длъжността заместник-министър на външните работи е освободена Емилия Кралева. Това съобщиха от правителствената инфопмационна служба.    От утре Кралева поема поста на постоянен представител на Република България при Службата на ООН, преговорите и форумите на ОССЕ и международните организации във Виена. ", "date": "2019.09.10", "title": "Емилия Кралева е освободена от длъжността заместник-министър на външните работи "}
{"url": "http://epicenter.bg/article/Karayancheva-pristigna-v-Bryuksel-za-otkrivane-na-izlozhba--140-godini-balgarski-parlament-/192386/2/0", "text": "Председателят на парламента Цвета Караянчева пристигна в Брюксел, предаде Агенция „Фокус“. На летището тя беше посрещната от постоянния представител на България в ЕС Димитър Цанчев и от постоянния представител на НС в ЕП Христо Краевски.   Посещението на българската парламентарна делегация, водена от председателя на Народното събрание, е по повод откриване на експозиция „140 години български парламент“.   За 17.00 часа е планирана среща на Караянчева с председателя на Европейския парламент Давид Сасоли.   Срещата ще бъде във формат 1 +6, като от българска страна ще присъстват заместник-председателят на Народното събрание д-р Нигяр Джафер и народните представители Галя Желязкова, Крум Зарков, Емил Димитров и Полина Христова.   От 18.00 часа ще се състои официална церемония, която ще бъде открита от г-жа Цвета Караянчева и председателя на ЕП. С нея ще бъде отбелязана 140-ата годишнина от Учредителното събрание и приемането на Търновската конституция. Председателят на Народното събрание Цвета Караянчева и председателят на Европейския парламент Давид Сасоли ще я открият в 18.00 часа в изложбено пространство „Атанас Буров“.   Цвета Караянчева ще връчи на председателя на Европейския парламент луксозни копия на Търновската конституция и на Сребърната конституция, дарение от Народното събрание за библиотеката на ЕП.   Изложбата беше показвана в цялата страна и е част от програмата за 140 години от Учредителното Народно събрание. Кулминацията на честванията беше във Велико Търново. Тя беше представена в областните градове в страната, едновременно в Северна и Южна България.   В пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.  ", "date": "2019.09.10", "title": "Караянчева пристигна в Брюксел за откриване на изложба „140 години български парламент“"}
{"url": "http://epicenter.bg/article/Geshev--Nameren-e-dokument-ot-Malinov-za--quot-neobhodimata-geopoliticheska-preorientatsiya-na-Balgariya-quot-/192388/2/0", "text": "На 09.09 г. 2019 г. са проведени 11 претърсвания на недвижими имоти и свързаните с тях изземване на веществени доказателства – телефони и множество документи. Намерен е документ на руски език, изготвен от Николай Малинов, относно „необходимата геополитическа преориентация на България“. Това каза на брифинг за медиите заместник-главният прокурор Иван Гешев, предаде репортер на Агенция „Фокус“.    „В хода на разследването е установено, че обвиняемият е приел срещу заплащане да изпълнява задачите, възложени му от ръководителите на посочените от главния прокурор организации. Заплащането се е извършвало под различни форми, като е било предназначено от една страна за него и притежаваните от него търговски дружества и тяхната дейност, а от друга за финансиране на всички мероприятия за оказване на влияние върху българската вътрешна политика“, обясни Гешев.    Той посочи, че на 09.09 г. 2019 г. са проведени 11 претърсвания на недвижими имоти и свързаните с тях изземване на веществени доказателства – телефони и множество документи, като е намерен документ на руски език, изготвен от Николай Малинов относно „необходимата геополитическа преориентация на България“. По думите на Гешев, той е изготвен с цел информиране на организациите каква е настоящата ситуация в България и какви мерки да бъдат взети да се промени из основи геополитическата ориентация на България.    \"Усилията на Малинов са в пет направления: дейност на НПО, създаване на интернет-сайтове, собствен телевизионен канал, както и създаване на партия, която да прерасне в политическа сила. Целта е била да се влияе на политическия живот “не явно”, а по таен начин, заяви Иван Гешев.    Той съобщи още, че Малинов е искал да участва в покупката на български телекомуникационен оператор чрез финансиране от руска банка, за да влияе на политическия и социалния живот у нас чрез “придобиване на доходоносни отрасли в България.\"   Според Малинов е необходимо създаването на икономическа основа на целите, заложени в докладната записка. За да бъде адекватна тя, Малинов заявява, че „ние сме предприели действия за безвъзмездно прехвърляне на активи на стойност по голяма от половин милиард евро от страна на Цветан Василев към руския бизнесмен Константин Малофеев”. Посочено е още, че „тези активи не трябва да попадат в български ръце, защото България ще се намеси с всички сили в тяхното владеене и те ще бъдат използвани”.    Относно контакта с Малофеев, Малинов посочва, че е осъществен по препоръка на ген. Леонид Решетников. Относно Малофеев и Решетников са налице доказателства, че осъществят дългогодишна съвместна дейност и участват съвместно в различни организации, сред които „Двуглав орел”, благотворителният фонд „Св. Василий Велики” и други.    В докладната записка Малинов заявява, че в периода от януари до март през 2015 г. е постигната договореност за прехвърляне на активи от големи предприятия у нас.    - В сферата на телекомуникациите – компанията „Виваком” – в нея са заети над 5500 служители, обемът на продажбите надвишава 450 млн. евро, а доходите от дейността за миналата година са 170 млн. евро.    - Военно-промишлен сектор – предприятието \"Дунарит\"    - Медиен сектор – посочени са различни телевизионни канали.    През 2015 г. контролирано дружеството Малинов е получило финансиране в размер на милиони евро от компания в Кипър, контролирана от Малофеев с цел финансирането на опита за овладяване на българските медии.    Налични са данни, които потвърждават тясната свързаност между Малинов, Малофеев и Цветан Василев. Те касаят провеждани срещи и съвмести бизнеспланове. Малинов регулярно е пътувал до Русия.    Според сключените договори, контролираното от Малинов дружество, се е задължило да предостави информация срещу заплащане относно теми аспекти от вътрешната и външната политика на България. Според данните тези договори съдържат клаузи за поверителност.  Председателят на Национално движение \"Русофили\" Николай Малинов е с обвинение по чл. 105* от Наказателния кодекс. Обвинението вече му е повдигнато, освободен е от ареста и е с гаранция от 50 000 лв. Той е със забрана за напускане на страната.   За мен единствената разделителна линия в българското общество следва да е дали обичаш страната си, или не я обичаш, дали си българофил, или българофоб, каза още Гешев.   Според него в хода на работа по делото са събрани доказателства, че се е оказвало влияние за политическия живот в страната „по таен начин“.   „Според обвиняемия привържениците на идеи в България не могат да се справят сами, без подкрепа от руската държава“, посочи Гешев. Той поясни, че е повдигнато обвинение към председателя на Национално движение \"Русофили\" Николай Малинов за това, че през период от неустановено време на територията на република България и Руската федерация се е поставял в услуга на чужди организации.  ", "date": "2019.09.10", "title": "Гешев: Намерен е документ от Малинов за \"необходимата геополитическа преориентация на България\""}
{"url": "http://epicenter.bg/article/Anatoliy-Makarov--Borisov-e-nastroen-da-tarsi-pozitiven-dialog-s-Rusiya--ministri-mu-prechat--/192340/2/0", "text": "Посланикът на Руската федерация у нас Анатолий Макаров изрази разочарование от разнопосочните сигнали, които идват от българското правителство за посоката на развитие на двустранните отношения между София и Москва.    Вчера той откри официално експозицията в Руския културно-информационен център в София. Това стана на фона на протести на граждани. Преди дни българското външно министерство излезе с остра позиция във връзка със събитието и посъветва руското посолство да не се меси във вътрешнополитическия дебат заради тезата за \"освобождение\".    В интервю за БНР руският дипломат определи тази позиция като некоректна и настоя за спешно свикване на руско-българската комисия от историци, която да изчисти създалото се напрежение около историческата дата 9 септември 1944 година.    ,,Според мен в този случай изходната точка трябва да бъде историята - независимо дали тя ни харесва или не. Начинът, по който това беше направено, беше некоректен. Убеден съм в това. Смятам, че можеше да бъдат намерени и други форми на контакт, с които бъде решен този проблем. Получи се неприятно. Не бих искал подобни демарши да отравят позитивната динамика на двустранните ни отношения.    Не знам. Нека да се разберат в правителството как да постъпят. Аз вярвам в перспективата на двустранните отношения'', коментира руският дипломат.   “ С тези думи руският посланик Анатолий Макаров обвърза вчера изграждането на АЕЦ “Белене” с позицията на българското външно министерство за изложба , посветена на “75 г. от освобождението на Източна Европа от нацизма”. Тя бе открита вчера.", "date": "2019.09.10", "title": "Анатолий Макаров: Борисов е настроен да търси позитивен диалог с Русия, министри му пречат!  "}
{"url": "http://epicenter.bg/article/Fandakova--Shte-izpalnyavam-zadalzheniyata-si-v-ramkite-na-zakonoviya-srok/192342/2/0", "text": "Много хора говорят, че тази кампания ще бъде като \"на живот и смърт\". За мен това никога не е било така а възможност да представиш новите си проекти и идеи.   Това заяви в ефира на \"Здравей, България\" кметът на София Йорданка Фандъкова.   \"За някои кандидати сякаш това е битка за София и власт, но не мисля, че хората очакват точно това от нас\", добави тя.   Фандъкова коментира и изтеклите голи и перверзни кадри на годеницата на кандидат кмета на \"Демократична България Борислав Игнатов: \"Реакцията ми бе дълбоко лична и пак бих реагирала така. За мен има граница и не може така да се руши личното достойнство. Аз самата съм била жертва на такива публикации. Обикновено пишат, че съм много болна от рак и съм в много лошо здраве. Това натъжава близките ми хора, детето ми. Съчувствам дълбоко на архитект Игнатов като майка и човешко същество. Моето бе лична реакция, а не партийна\", подчерта тя.   \"Дъщеря ми ме поздрави за реакцията ми срещу снимките. Още като се прибрах, тя ми каза \"Браво, мамо, че реагира така\"\", добави Фандъкова.   \"Общината не е имала отношение с медията, в която се появиха снимките. Следващата реакция на политическите сили вече ще е партийна, досега бе лична на всеки\", смята кметицата.   \"Кметската надпревара е състезание на мнения и идеи. Имаме много такива. За 10 години успяхме да заменим едни задачи с други и да пренаредим приоритети. Наложихме една висока скорост за промяна. Днес тя може би се струва нормална за всички, но това не е така. Това е плод на много работа, на много проблеми. Понякога трябва да си взимаме поука от грешки и пропуски.\", каза тя.   \"Няма как човек да не сбърка за 10 години, но е важно да си направим изводите и да продължаваме напред. Приоритетите ни обаче се сменят. Новите идеи ще запазят бързият темп на развитие на столицата\", каза тя.   \"Аз съм кметът, който е налагал най-големите санкции в държавата. Само заради ситуацията с \"Граф. Игнатиев\" съм наложила половин милион лева санкции\", припомни тя. Според нея проектантите, архитектите и изпълнителите трябва да носят професионална отговорност - лицензът им да бъде отнеман или поне рейтингът им да бъде намалян така, че да не може да участват в конкурс за обществени поръчки.   \"В Сърбия процедират така и имат успех. Съвсем скоро ще внеса това предложение и при нас. Ще настоявам за тази промяна, защото това ще доведе до още един механизъм за контрол\", заяви Фандъкова.   Според нея друг важен процес е дигитализацията в града. За тази цел тя е поканила IT специалисти, които работят за промяна в структурата на общината.   \"Предвиждам и създаването и обособяването на специален ресор - дигитален заместник-кмет, който ще носи отговорност за този сектор. Всичко ще е по-прозрачно и публично и по-лесно за гражданите\", каза тя.   \"Метрото е стратегически проект, който променя града. Трябва да продължим с развитието му със същите темпове\", заяви Фандъкова.   Виктор Николаев излезе на видео стената и на специална карта започна да очертава бъдещите маршрути на метрото, като пожела кметицата да му даде няколко пояснения. След секунди картата обаче се смени, а на нея се появи \"зелен ригн\". \"Ще имаме зелен ринг. По старите ж.п. линии ще изградим алейни паркове - ще има пешеходни зони и зони за велосипеди. Идеята е да се свържат кварталите с парковете на града\", каза Фандъкова.   ", "date": "2019.09.10", "title": "Фандъкова: Ще изпълнявам задълженията си в рамките на законовия срок"}
{"url": "http://epicenter.bg/article/Noviyat-ombudsman--Nasledstvoto-na-Manolova-e-edna-aktivna-institutsiya/192343/2/0", "text": "Позицията на омбудсман е много важна за страната. Отговорността е огромна. Това заяви новият омбудсман на Република България доц. д-р Диана Ковачева в ефира на БТВ.   Тя допълни, че предшественичката ѝ Мая Манолова е взела решението да подаде оставка бързо, затова тя е нямала време да се подготви психически. „Тя ми каза, че е решила да работи по друг начин за гражданите и да се яви на изборите за кмет на София. Наследството, което ми оставя е една активна институция“. „Институцията има потенциал. Тя е жива, докато гражданите имат доверие в нея. Работата не е лесна. Органът няма пряка законодателна власт. Фактът, че има внесени 27 законодателни инициативи в Народното събрание, от които 9 са уважени, обаче показва, че има добро сътрудничество. Има няколко важни законопроекта, които трябва да бъдат приети първо, като Законът за свръхправомощията на банките“, коментира Ковачева. „Институцията на обмудсмана трябва да е много настойчива. Не можем да вземем отношение във връзка със съдебната система“, разясни тя. От думите ѝ стана ясно, че гражданите трябва да получават справедливост.   Една от водещите теми, с които ще се заеме новият омбудсман са монополите. „Много важно е съдът да следи за неравноправни клаузи, Законът за личния фалит, „Топлофикация“ - също“, изброи приоритетите си Диана Ковачева.", "date": "2019.09.10", "title": "Новият омбудсман: Наследството на Манолова е една активна институция"}
{"url": "http://epicenter.bg/article/Petar-Volgin--Elementarno-e-da-arestuvash-hora-tochno-na-9-septemvri/192344/2/0", "text": "Различни мнения в ефира на БНТ по повод арести и разпити на членове на движение „Русофили“ споделиха журналистът Петър Волгин и политологът Румяна Коларова.    По думите на журналиста Петър Волгин не може да се лепват етикети, а още повече присъди, само заради пристрастията към Русия на една група хора. Да арестуваш едни хора точно на 9 септември е много елементарно, допълни той. \"Трябва да обвините по-голяма част от българския народ в шпионаж“, заяви Волгин. „Независимо дали харесваш Путин, Достоевски или Чайковски - у нас, щом си русофил, ти може да попаднеш под ударите на закона“, коментира той.   Припомняме, че вчера бившият главен редактор на „Дума“ Юрий Борисов бе отведен с белезници и разпитван, а днес стана ясно, че е бил в следствието в ролята на свидетел.   Според Волгин това „напомня на едни много мрачни времена, както от историята на СССР, така и от историята на Съединените щати\".  Журналистът направи паралел с времето на Джоузеф Маккарти в САЩ, когато е имало разследване на съветски шпиони. Тази позиция на Волгин подразни политолога Румяна Коларова, която му напомни, че разговорът е за Русия и не бива да се измества към американците. „Българската държава трябва да бъде по-бдителна, защото не само външната политика на Русия е агресивна\", заяви Коларова. \"Когато става дума за намесата на Русия в една група държави, например в прибалтийските страни, знаете, там премина през серия случаи за шпионажи и имаше присъди. \"Кокошката не е птица, а България не е чужбина\", казваха едно време“, коментира  още Румяна Коларова и припомни, че в продължение на десетилетия българските тайни служби са били „сто процента контролирани от съветските тайни служби“.  Очаквайте подробности", "date": "2019.09.10", "title": "Петър Волгин: Елементарно е да арестуваш хора точно на 9 септември"}
{"url": "http://epicenter.bg/article/4-gripni-shtama-s-ekzotichni-imena-ni-nalazvat-tazi-zima--vreme-e-za-vaksinirane-/192346/2/0", "text": "Четири щама с екзотични имена от Австралия - \"Бризбейн\", Америка - \"Канзас\" и \"Колорадо\", и Азия - \"Пукет\", ще ни налазят тази зима. Това обяви прев bTV д-р Гергана Николова от УС на Българския лекарски съюз.    Тя разкри, че първите ваксини против грип вече са у нас. \"Всеки трябва да се замисли че грипът ще дойде пред декември и януари и сега е време за поставяне на ваксините, защото на организма му трябва време, за да изгради имунна защита\", каза д-р Николова, като добави, че в нейната практика няма пациенти, които да са заболели тежко от грип след като са си поставили ваксина.    За хората с хронични заболявания грипът крие сериозни рискове, категорична беше лекарката. Тя заяви, че децата също могат да бъдат ваксинирани, като се спази имунизационния календар. За хората над 65 години трябва да бъде осигурена безплатна противогрипна ваксина, но има поставен лимит от Здравната каса да се имунизират 10% от това население. \"Как ще ги изберем, нека да има ясни медицински стандарти и критерии”, призова още д-р Николова.", "date": "2019.09.10", "title": "4 грипни щама с екзотични имена ни налазват тази зима, време е за ваксиниране "}
{"url": "http://epicenter.bg/article/Velislava-Dareva--Okazva-se--che-fashizmat-se-e-zavarnal-v-Balgariya--VIDEO--/192350/2/0", "text": "Хора от ДАНС са отишли в дома на Юрий Борисов в 7 ч. сутринта, в продължение на 4 часа са правили обиск, той е изведен с белезници, обясни в предаването „Тази сутрин” по бТВ журналистът Велислава Дърева.    Вчера бившият главен редактор на вестник „Дума\" Юрий Борисов е бил задържан по разследване за шпионаж, разпитан е и в последствие е освободен. Юрий Борисов е част от ръководството на Национално движение „Русофили” в ролята на негов секретар и бивш депутат от БСП.    „Иззели са компрометиращи материали като един приветствен адрес на предишния председател на Народното събрание – г-н Главчев, до движение „Русофили”, също така и приветствие от Негово светейшество патриарх Неофит, както и една папка с вестникарски изрезки. Това са шпионските материали”, посочи Велислава Дърева.    След като разбрах за ареста на Юрий Борисов, започнах да търся и председателя на „Русофили\" Николай Малинов, но нямам връзка с него, посочи и Светлана Шаренкова. Тя призова властите да дадат информация къде се намира той.    По думите на Велислава Дърева сдружението „Русофили” е гражданска организация, в нея членуват хора от всички политически партии. „Вчера празнувахме победата над фашизма, а в същия момент се оказа, че фашизмът се е завърнал в България”, коментира още Велислава Дърева.    Според нея това е откровена репресия срещу една гражданска организация. „Да извършиш това безобразие на връх 9 септември, трябва да си или много глупав, или да си много нагъл. Това предизвика истински шок в журналистическата колегия”, каза още Велислава Дърева.    Обвинението в шпионаж е много тежко обвинение, отбеляза и Светлана Шаренкова. По думите й, за да може да работи човек в полза на друга държава и да се подложи в услуга на чужди институции, той трябва да има достъп до класифицирана информация.    „Това са неправителствени организации, те работят в полето на гражданското общество – каква информация биха могли да изнасят”, каза още Светлана Шаренкова.  ", "date": "2019.09.10", "title": "Велислава Дърева: Оказва се, че фашизмът се е завърнал в България (ВИДЕО) "}
{"url": "http://epicenter.bg/article/Ivan-Ivanov--Useshtaneto-za-kray-predizvikva-trevoga-v-upravlyavashtite/192351/2/0", "text": "„Усещането за край предизвиква тревога в управляващите. Думите на Борисов, че очаква мръсна кампания описват неговите действия.\" Това каза народният представител от ПГ на „БСП за България” Иван Иванов по БСТВ.   „Това, което се случва в последните дни, е изключително брутално спрямо всички негови опоненти, независимо от какъв цвят\", коментира Иванов. Той беше на мнение, че Борисов се опитва да сплаши отрано своите опоненти и изрази очакване подобни неща да се случат и в други градове в страната, където се очаква ГЕРБ да загуби. „Посягането на свободата на словото означава, че не биха се посвенили да посегнат на каквото й да било в тази държава. Във вътрешната комисия в парламента това ще бъде сериозна тема на разговор, представителите на левицата ще искаме бъде извикан министърът”, обясни социалистът.   Относно предстоящите местни избори, социалистът увери, че БСП се готви сериозно за тях. „Този олигархичен модел, превърнал местната власт във феодални владения, отврати хората. Властта, която получиха ГЕРБ на предните местни избори, беше изконсумирана по най-отвратителният начин”, каза Иванов. Той обясни, че очаква сериозен протестен вот срещу такива управници.   „Разбирането за политика на Борисов е плямпане, защото реалната политика се прави в момента от опозицията. Законите, които ние предлагаме, са продиктувани от нуждите на хората и това изразяване на волята на гражданите очевидно за него е плямпане”, коментира социалистът. Той заяви, че това е обида за българския народ, но вероятно ще чуем подобни грубости от него и в следващите дни.   „Борисов е изнервен вследствие на това, което ще се случи в София –той ще загуби бастиона си. Емблемата на Фандъкова е ремонт на ремонтите. Столичани виждат добре какво се случва и ще има промяна”, категоричен бе Иванов.   „Трябва да се подходи сериозно премиерът да не може да харчи безконтролно парите на гражданите и да се раздават на калпак. Борисов не спазва Конституцията да се отчита в НС, а парламентът продължава да действа като негов гумен печат”, заяви народният представител. Той коментира, че първата работа на управляващите е била да захлупят парламентарния контрол, за да се сложи похлупак на всичко, което излиза наяве и по този начин да се заглуши опозицията.   „Най-важната задача на НС е да се приеме бюджет за 2020 г., където трябва да се вкарат много важни политики за развитието на държавата. БСП показа, че може да създава алтернативни политики и миналогодишният бюджет го доказва. Всичко, което ние предложихме, но не беше прието, впоследствие беше финансирано еднолично от Борисов с държавни пари”, завърши Иван Иванов.", "date": "2019.09.10", "title": "Иван Иванов: Усещането за край предизвиква тревога в управляващите"}
{"url": "http://epicenter.bg/article/Mariya-Gabriel--Tryabva-da-investirame-v-nashite-talanti-i-novi-tehnologii/192352/2/0", "text": "Българският еврокомисар Мария Габриел откри четвъртото издание на Конференцията „Цифров живот и дизайн“ в Брюксел. Пред над 300 участници – лидери, цифрови предприемачи, политици, финансисти, журналисти и академична общност - тя представи постигнатото до момента в цифровата област, като очерта и основните предизвикателства. Мария Габриел посочи някои от постиженията в цифровия сектор, съобщават от Отдел \"Преса и медии\" на Представителство на ЕК в България.   „Гарантирахме свободното движение на нелични данни, опростихме правилата за ДДС и предприехме мерки, чрез които подобрихме бизнес средата и прозрачността. Премахнахме роуминга в ЕС и несправедливото географско блокиране. Благодарение на инициативата WiFi4EU, в която участват над 3400 общини, Европа стана по-близка до гражданите.   Инвестиците в цифровия сектор ще продължат да нарастват чрез новата програма „Цифрова Европа“, Хоризонт Европа и Mеханизмa за свързване на Европа“, заяви комисарят по цифрова икономика и общество.   В дебата си с участниците българският еврокомисар постави въпроса за следващите стъпки за справяне с предизвикателството цифрова трансформация. Според нея, това е възможно, само ако Европа инвестира в своите таланти и развитието на технологиите.   „В основата на този бъдещ успех трябва да стои общият европейски подход, в чийто център е човека. Необходимо е да подобрим правилата за отговорността и сигурността на цифровите платформи, услуги и продукти. Критично важно е гражданите да знаят как, къде и защо се събират, използват и прехвърлят техните данни“, каза Мария Габриел.   Тя посочи, че инвестициите в технологии изискват да се фокусираме върху изкуствения интелект и данните.   „Изкуственият интелект и големите масиви от данни – това трябва да означава по-добро здравеопазване, по-качествено земеделие, подобряване на управлението на енергийните ресурси. Трябва да дадем отговор и на трудни въпроси, които развитието на изкуствения интелект поставя” – като например въздействието върху пазара на труда, отбеляза комисарят.   Тя обърна внимание на още две неща: съвместната работа на европейско, национално и местно ниво, и важността на малките и средни предприятия.   „Мобилизирахме 3 милиарда евро от програма Хоризонт 2020 за периода 2018-2020. Подкрепяме малките и средни предприятия, защото техният успех зависи от достъпа им до ключови ресурси като умения, финанси и създаването на мрежи. Цифровите иновационни хъбове помагат за внедряване на цифровите иновации в бизнеса. Около 250 са иновационните хъбове в момента и искаме да видим такива във всеки регион от Съюза“, каза още тя.   Не на последно място, Мария Габриел открои важността на сътрудничеството с международните партньори, наблягайки на Западните Балкани. „Заедно с държавите от Западните Балкани постигнахме много важни резултати – като например подписването на новото регионално споразумение за роуминга. То значително намали цените за потребителите в региона и отвори перспектива за въвеждането през 2021г. на цени като в Европейския съюз. Страните от Западните Балкани участват във важни европейски инициативи като европейската седмица на кодирането, работим с тях и в области като киберсигурността, суперкомпютрите, засилване на свързаността и цифровите хъбове”.   В заключение българският еврокомисар наблегна, че в центъра на усилията са хората и техните интереси. Това е начинът, по който европейските граждани, но и хората по света, ще могат да се възползват от растежа и просперитета, който новата цифрова ера предлага. „С талантите си, с малките и средни предприятия, с по-малко проекти, но с висока добавена стойност и с лидерство Европа има своя шанс да бъде цифрово суверенна и автономна. За това са решаващи следващите пет години”, заяви накрая Мария Габриел.", "date": "2019.09.10", "title": "Мария Габриел: Трябва да инвестираме в нашите таланти и нови технологии"}
{"url": "http://epicenter.bg/article/Gen--Atanas-Atanasov--Shpionskiyat-skandal-e-predizborna-pushilka--absolyuten-kyorfishek/192355/2/0", "text": "„Става въпрос за предизборни маневри на двама души – Борисов и Гешев“. Това е обяснението за шпионския скандал от вчера на ген. Атанас Атанасов – председател на ДСБ и съпредседател на „Демократична България“, бивш директор на Национална служба „Сигурност“. В предаването „Преди всички“ той обясни:   „Тъй като се очертава Борисов да загуби местните избори, а Гешев се притеснява от това, че се надига протест срещу неговия избор за главен прокурор, тези хора си служат със злоупотреба с власт, за да могат да манипулират общественото мнение. … Това е елементарна акция за задържане на отлива на десни избиратели към ГЕРБ. Тази история е абсолютен кьорфишек. Борбата е за сърцата и умовете на определен кръг хора и то особено на евроатлантически ориентираните на предстоящите избори да подкрепят Борисов. Има много сериозна ерозия в тези среди към ГЕРБ и Борисов“.   Явно тези хора в кръга „Русофили“ обичат Русия, но това не е наказуемо по Наказателния кодекс, подчерта ген. Атанасов и добави: \"За да имаме съставомерност на това деяние, тези хора трябва да са приели да се поставят в услуга на Русия като шпиони, което означава, че те трябва да имат достъп до класифицирана информация в България, която да събират и изнасят, а тези хора, които са привиквани или задържани – не знам да имат достъп до такава информация“.   Междувременно текат много важни процеси, например \"Белене\", отбеляза още генералът.  ", "date": "2019.09.10", "title": "Ген. Атанас Атанасов: Шпионският скандал е предизборна пушилка, абсолютен кьорфишек"}
{"url": "http://epicenter.bg/article/Poslanikat-ni-v-Avstraliya-prizova-vlastite-da-razsledvat-izgaryaneto-na-balgarskoto-zname-/192359/2/0", "text": "Временно управляващият посолството на България в Австралия Петър Николаев поиска среща в Министерство на външните работи и търговията по повод изгореното българско знаме. Това пише Това се посочва в публикация на страницата на министерството във Фейсбук.    „По разпореждане на вицепремиера Екатерина Захариева временно управляващият посолството на Република България в Австралия г-н Петър Николаев поиска среща в Министерството на външните работи и търговията по повод изгореното българско знаме в Мелбърн по време на демонстрация срещу т.нар. Преспанско споразумение.    Българският дипломат ще призове австралийските власти да предприемат мерки за търсене на отговорност от извършителите на това деяние и ще отправи молба органите на реда да се противопоставят за в бъдеще срещу опити за поругаване на държавни символи“, е написано още в публикацията.  ", "date": "2019.09.10", "title": "Посланикът ни в Австралия призова властите да разследват изгарянето на българското знаме "}
{"url": "http://epicenter.bg/article/Kiril-Dobrev--Porochnoto-upravlenie-na-GERB-shte-si-otide-parvo-v-Yambol/192393/2/0", "text": "Порочното управление на ГЕРБ ще си отиде първо в Ямбол. Това заяви Кирил Добрев, зам.-председател на БСП и председател на предизборния щаб при представянето на Катя Георгиева като кандидат за кмет на Ямбол на коалиция „БСП за България“, съобщиха от пресцентъра на БСП.   Той подчерта, че Ямбол е изключително важен за БСП не просто заради това да спечелят една битка, а заради хората, които са останали да живеят в града и искат промяна.   „Катя Георгиева е единственият официално утвърден кандидат за кмет на Ямбол“, изтъкна при представянето ѝ зам.-председателят на Народното събрание Кристиан Вигенин, който е народен представител от Ямбол. Тя е председател на ямболската организация на БСП от 2 години, работи като производствен директор в семейната им мебелна фирма и е два мандата общински съветник на левицата.   Тя призова ямболци да бъдат активни, свободни и смели и да участват в изборите, като гарантира, че ще вложи всички усилия да ги убеди, че има алтернатива с по-добрите идеи за бъдещето на Ямбол и че като човек, който иска доверието им, знае как да ги реализира.   „За да бъде катализирана истинска промяна, е необходимо повече от един човек и един общински съвет. Зад всяка голяма промяна обикновено стоят многобройни съмишленици и аз протягам ръка към всички ямболци“, обърна се Катя Георгиева към съгражданите си и ги призова да дадат нов шанс на Ямбол.   В представянето си тя се мотивира защо е убедена, че може да се справи като кмет, изтъкна с какви нередности се е опитала да реши като общински съветник и подробно представи важните за града нерешени от сегашното управление проблеми, като предложи своите виждания за преодоляването им.   Катя Георгиева е подготвила специална програма за задържането на младите хора в Ямбол, за привличане на млади специалисти в здравеопазването и образованието, за насърчаване на инвестиции с висока добавена стойност, защото в града проблем не е безработицата, а ниските доходи. Тя заяви, че ще заложи и на изравняването на стандарта на живот в кварталите и в централната част на града, а като своя мисия определи поставянето на човека в центъра на управлението на Ямбол.   Кандидатът на кмет на БСП изтъкна, че единението в името на града, уважение и справедливост към приноса на всеки, са принципите, които ще доведат ямболци до целта - да видят града си по-приветлив и проспериращ и ги призова заедно да работят за Ямбол.   Основният опонент на БСП, управляващ вече 12 години в Ямбол, издигна за четвърти мандат Георги Славов, но изпълнителната комисия на ГЕРБ все още не го е одобрила.   В изборите вероятно ще участва местен бизнесмен (Валентин Ревански), но все още не е ясно дали ще бъде подкрепен от партия, или ще се яви като независим. Друг представител на бизнеса в Ямбол (Павел Додов) ще се опита да обедини гласовете на десните избиратели, но на този етап няма друга официално утвърдена кандидатура за кмет на областния град.  ", "date": "2019.09.10", "title": "Кирил Добрев: Порочното управление на ГЕРБ ще си отиде първо в Ямбол"}
{"url": "http://epicenter.bg/article/MVnR--Novoto-konsulstvo-v-Barselona-otvori-vrati-za-grazhdani/192395/2/0", "text": "Шестима наши сънародници се възползваха от услугите на новото българско консулство в Барселона, което днес отвори врати за граждани. Това съобщиха от пресцентъра на Министерството на външните работи. Четирима души са подали заявления за документи за самоличност, а двама са получили заверки на пълномощни.     От екипа на консулството уточняват, че от понеделник до четвъртък ще се приемат заявления за документи за самоличност, пълномощни, декларации, сертификати и документи по гражданско състояние, а в петък ще се извършват бракосъчетания (без последния петък от месеца) и ще се приемат заявления за визи, за документи за придобиване и отказ от българско гражданство, както и ще се връчват готови документи.   Предоставянето на консулски услуги ще става само по предварително записан час, който ще се запазва по един от следните начини:   . При наличие на свободен час гражданите ще получават потвърждение по електронната поща, което следва да носят разпечатано или да покажат на телефон. Ако за поискания ден няма свободни часове, ще им бъде предложен първият възможен час за друг ден;     Решението за откриване на консулство на Република България в Барселона беше взето от Министерския съвет на 5 май 2109 г. по предложение на вицепремиера и министър на външните работи Екатерина Захариева.   Консулският окръг на задграничното ни представителство обхваща автономна област Каталуния и автономна област Арагон. В Каталуния живее голяма българска общност, възлизаща по официални данни на 11 239 души, а по неофициални на около 25-30 000 души.   През 2018 г. областта е била посетена от 30 100 български туристи, като по-голямата част от тях са посетили Барселона.   Откриването на консулството в Барселона ще допринесе значително за подобряването на консулското обслужване на българските граждани, пребиваващи в тази част на Кралство Испания.", "date": "2019.09.10", "title": "МВнР: Новото консулство в Барселона отвори врати за граждани"}
{"url": "http://epicenter.bg/article/Nov-shamar-za-Boris-Dzhonsan--Parlamentat-glasuva-protiv-izbori-na-15-oktomvri/192341/7/0", "text": "Британските депутати нанесоха снощи ново тежко поражение на премиера Борис Джонсън, като отхвърлиха искането му за предсрочни парламентарни избори на 15 октомври, съобщи Франс прес. С едва 293 народни представители, гласували \"за\", далеч от необходимите две трети от 650-местния парламент (над 434 гласа), депутатите отхвърлиха за втори път за последните пет дни предложението на Джонсън. Преди вота ръководителят на правителството каза, че няма да иска ново отлагане на Брекзит, предвиден за 31 октомври, въпреки че вчера влезе в сила закон, предвиждащ именно това. Този текст задължава премиера да поиска от ЕС отлагане, ако не постигне споразумение за излизане до 19 октомври. Вчерашното заседание в Камарата на общините бе последното преди спирането на работата на парламента за пет седмици по решение на Джонсън. То ще бъде запомнено и с изненадващото съобщение на председателя на камарата Джон Бъркоу, че ще подаде оставка след прекарани 10 години на поста. Спирането на работата на парламента, която Бъркоу нарече \"конституционен скандал\", предизвика вълна от възмущение в Обединеното кралство, където противниците на тази мярка подозират Борис Джонсън, че иска по този начин да попречи на депутатите да водят дебати за Брекзит и да изкара страната от ЕС без сделка. Избори са единственият начин за излизане от задънената улица с Брекзит, апелира снощи британският премиер Борис Джонсън пред парламента, предаде Ройтерс. \"Г-н председател, отново внасям искане за предсрочни общи избори. Не искам това и се надявах, че тази стъпка няма да бъде необходима\", каза той преди гласуването в парламента дали да има предсрочни избори. \"Приех реалността, че изборите са единственият начин за излизане от задънената улица в Камарата (на общините) и да се защити националният интерес, като се даде на следващия премиер, който и да е той, най-силния възможен мандат да води преговори от името на страната ни на Европейския съвет идния месец\", каза той. Джонсън добави, че ако парламентът не гласува за избори, ще отиде на срещата на върха в опит да сключи сделка, но няма да иска ново отлагане на Брекзит. Работата на британския парламент беше прекратена тази нощ и ще се възобнови на 14 октомври. Премиерът Борис Джонсън обяви решението си да спре работата на парламента на 28 август. Той обясни решението си да прекрати настоящата сесия на парламента и да започне да прилага нов вътрешнополитически дневен ред, но много от колегите му видяха в това намерение да лиши парламента от права на глас преди Брекзит и да изтегли страната от ЕС без споразумение.", "date": "2019.09.10", "title": "Нов шамар за Борис Джонсън: Парламентът гласува против избори на 15 октомври"}
{"url": "http://epicenter.bg/article/Savetat-na-Federatsiyata-na-Rusiya--Moskva-shte-zashtitava-zapodozrenite-v-shpionazh-rusofili-v-Balgariya/192345/7/0", "text": "Председателят на комисията по международни работи на Съвета на Федерацията на Русия (Сената) Константин Косачев е разтревожен от съобщенията за задържани активни привърженици на приятелските отношения с Русия и заяви, че Москва е готова да ги защитава, включително по обществено-политическа линия, предава ТАСС. „От България пристигат крайно притеснителни новини. Серия задържания, разпити и обвинения в „шпионаж“ на група активни привърженици на приятелските отношения с Русия. Познавам отлично много от тези хора“, написа Косачев във „Фейсбук“ във вторник. Той добави, че заедно с тях парламентаристите са направили много по обществена линия, включително в рамките на Ливадийския форум, който Съветът на Федерацията ежегодно провежда в Крим. „Ще разберем за какво става въпрос и ще ги защитаваме решително. По всички линии – дипломатическа, обществено-политическа и, ако е уместно, юридическа“, подчерта сенаторът. Освен това той изрази намерението си да поиска изчерпателни оценки на случващото се от международните правозащитници, „занимаващите се с темата за затворниците на съвестта (Prisoners of conscience – POC бел. „Фокус“) и от съюзническите за България НАТО и Европейски съюз, които толкова много обичат своите ценности и нашите общи права на човека“.   ТАСС отбелязва, че „в понеделник българската полиция задържа секретаря на българското Национално движение „Русофили“, бившият главен редактор на вестник „Дума“ Юрий Борисов по подозрение в шпионаж. Това съобщи в интервю пред БНТ министърът на вътрешните работи на страната Младен Маринов.   В дома на задържания е проведен обиск, в хода на който са иззети компютър и документи. В заповедта за обиска е отбелязано, че той се провежда във връзка с възбудено на 3 юли дело по член 105 от Наказателния кодекс, т.е. за шпионаж в полза на чужда държава или чуждестранна организация, за което е предвидено наказание лишаване от свобода от 5 до 15 години“.    ", "date": "2019.09.10", "title": "Съветът на Федерацията на Русия: Москва ще защитава заподозрените в шпионаж русофили в България"}
{"url": "http://epicenter.bg/article/Donald-Tramp-obyavi-pregovorite-s-talibanite-za--martvi--/192354/7/96", "text": "Държавният глава на САЩ Доналд Тръмп отмени планираната среща между високопоставени представители на Вашингтон с талибаните, като обяви преговорите с тях за „мъртви“, отбелязва германският национален ежедневник Die Frankfurter Allgemeine Zeitung, цитиран от \"Фокус\".    Американският президент даде да се разбере, че близо 18 години след началото на мисията на САЩ в страната той все още се стреми към изтегляне на американските войски от Афганистан, но не иска да направи това преждевременно. „Бихме искали да отидем, но ще направим това правилния момент\", увери Тръмп пред репортери в Белия дом.    В събота вечер Тръмп публикува съобщение в социалната мрежа „Туитър“, от което стана ясно за отмяната на планираната среща в „Кемп Дейвид“. Отделно бе отменена и среща с президента на Афганистан Ашраф Гани. Като причина Тръмп изтъкна нападението на талибаните от миналия четвъртък в афганистанската столица Кабул, в резултат на което загинаха 12 души, включително американски войник.    Американският държавен секретар Майк Помпео не изключи евентуално възобновяване на мирните преговори с талибаните. Те на свой ред заявиха, че все още са готови да водят разговори. САЩ от месеци преговарят с радикалните ислямски бунтовници за споразумение, което трябва да проправи пътя за мир в Афганистан и изтеглянето на американските войски от страната.    Тръмп защити в понеделник плана си да приеме представители на талибаните на високо равнище в „Кемп Дейвид“, навръх годишнината от атентатите на 11 септември. В „Кемп Дейвид“ в миналото са провеждани многобройни срещи с „т.нар. лоши хора“, които не са считани за „политически коректни“.    Идеята за срещата е негова, подчерта Тръмп. „И идеята да я отменя също беше моя“. Президентът на САЩ бе категоричен, че единствената причина за отмяната на преговорите е смъртта на американския войник. Талибаните са наясно, „че са направили голяма грешка\", изрази увереност Тръмп.    На свой ред талибаните увериха, че ще продължат борбата срещу американските сили в Афганистан, след като президентът на САЩ обяви преговорите с бунтовниците за „мъртви“, като обещаха, че Вашингтон ще съжалява за това, че се отказал от преговорите, предава AFP.    „Имахме два начина да сложим край на окупацията на Афганистан, единият беше джихадът и борбата, а другият – преговорите“, заяви говорителят на движението „Талибан“ Забиула Муджахид пред „Франс прес“.    „Ако Тръмп иска да спре разговорите, ние ще поемем по първия път и те скоро ще съжаляват“, увери той.  ", "date": "2019.09.10", "title": "Доналд Тръмп обяви преговорите с талибаните за „мъртви“ "}
{"url": "http://epicenter.bg/article/Die-Welt--Zashto-tryabva-da-posetite-Balgariya-sega--/192361/7/0", "text": "Вторият по големина град в България – Пловдив, е Европейска столица на културата за 2019 г. Дори и само този единствен град предлага много на посетителите си, но има още много причини да пътувате до балканската държава, пише Кристофер Неринг в статия за германския национален всекидневник Die Welt, цитирана от Агенция \"Фокус\". Авторът живее повече от две години в страната ни с цел проучване на Държавния архив за дейностите на ЩАЗИ.    България все още е неизвестна като туристическа дестинация. Експериментът на Комунистическата партия, който започва в края на 50-те години на миналия век за създаването на „Червената Ривиера“ на Черноморието като евтина ваканционна дестинация за Запада, продължава да работи и до днес: ол инклузив предложенията за почивки и празници може да бъдат резервирани за всяко кътче, при това на цени, които не биха привлекли всеки местен към крайбрежието на страната. Но престоят в България се превръща в преживяване.    Пловдив: Пиршество в столицата на културата    Пловдив е вторият най-голям град в страната, най-старият по продължителност на заселването град в Европа и един от най-древните в света като цяло. Известен е с историческия си център и с римския амфитеатър, заедно с италианската Матера, градът сега е Европейска столица на културата. Разположен в равнината на Марица между Стара планина и Родопите, до него може да се стигне от столицата София за два часа.    Най-добрият начин да започнете деня е да отидете до едно от многото кафенета на тротоарите в пешеходната зона и да поръчате турски сладкиши като баклава или толумбички . Най-красиво е привечер, пише авторът, като препоръчва на гостите на града да се разходят из Стария град и да си купят билет за някое от събитията в Античния театър. „Ако не са останали, почерпете се с малко хапване в модерните заведения в квартал Капана и чуйте звуците, които идват от разположения в съседство амфитеатър“.    „След това идва най-важното: храната. Обилното хранене в ресторанти има висока културна стойност. Банкетите служат като сложен съпровод за дискусии относно политиката, шегите и дългата история на германско-българската солидарност“, уверен е авторът, като предлага на читателите си съвети за това какви напитки и ястия да подберат – ракия и задължителната шопска салата, мезе, скара, мусака или гювечи. На вегетарианците се препоръчват чушки бюрек или печени чушки с доматен сос.    За да „слегне храната“, Пловдив предлага някои възможности за разходки пеша. Градът е построен между седем хълма, шест от които се издигат и до днес. Най-красив безспорно е Бунарджик.    В южна посока са Родопите, идеални за туризъм. Възможно е също така за един ден от Пловдив да стигнете до Бачковския манастир или Асеновградската крепост. На север от столицата на културата можете да се насладите и на контрастна програма: престой в Хисаря или Павел баня.    В материала следват препоръки за посещение в Мелник, Априлци и черноморската ни перла – Созопол. На читателите се предлага информация за най-известните събития в тези градове.    В последния абзац авторът припомня на читателите за това какво свързва българи и германци – като например скулпторът и художник Христо Явашев – Кристо. Припомня се и за Валя Балканска. Дори световна звезда на съвременната литература свързва Германия и България: Илия Троянов, чието семейство бяга от България в Германия през 1971 г.    Подчертава се, че немският е вторият най-изучаван език в България. На първо място е руският, а на трето място е английският. Немските училища в страната подготвят десетки хиляди българи за обучението им в Германия.  ", "date": "2019.09.10", "title": "Die Welt: Защо трябва да посетите България сега? "}
{"url": "http://epicenter.bg/article/Gen--Leonid-Reshetnikov--SASht-zapochnaha-ataka-sreshtu-rusofilite-v-Balgariya--/192366/7/97", "text": "От България пристигнаха много тревожни новини. Там, както се оказа, внезапно беше задържан секретарят на Българското национално движение „Русофили“, бившият главен редактор на вестник „Дума\" Юрий Борисов. Освен това от един ден няма връзка и с председателя на движението Николай Малинов. Заместник-председателят на Съвета на Дружеството за развитие на руското историческо просвещение „Двуглав орел\" Леонид Решетников отбеляза на страницата си в социалната мрежа Фейсбук, че „американците започнаха кампанията „руски шпиони в България\", предава телевизионният канал „Царьград ТВ“.        Ген. Леонид Решетников отбеляза, че по-рано журналист от The New York Times внезапно го е помолил за интервю, като е насочвал въпросите „около имперски планове, глупости за възстановяване на монархията и Путин-цар“.    „Опитват се да припишат няколко души на нашия „Двуглав орел“, който работи само в Русия“, подчерта заместник-председателят на Съвета на дружеството и допълни: „Но това е достатъчно за тях, за да ударят истинските български патриоти“.    Този интерес на американския вестник не е изненадващ, ако вземем предвид някои от тревожните новини, които идват от България в момента. Според някои доклади в страната продължава поредица от задържания, разпити и обвинения в „шпионаж\" срещу група активни привърженици на приятелските отношения с Русия.      Така по-рано в България по подозрение в шпионаж беше задържан секретарят на Българското национално движение „Русофили“, бившият главен редактор на вестник „Дума\" Юрий Борисов. Министърът на вътрешните работи на страната Младен Маринов вече съобщи, че срещу задържания се водят следствени действия.    В същото време той каза, че „ако се извършват подобни действия, тогава има основателни причини за това\". Министърът обаче не представи никакви подробности, позовавайки се на тайната на разследването.    Runews24.ru също потвърждава информация за задържането. Порталът обаче твърди, че Юрий Борисов е „освободен без предявени обвинения“. Вярно, все пак е имало разпит в Прокуратурата, както и обиск на жилището му. „Те иззеха електронни носители и документи“.  Освен това от дни, според наличната информация на телевизията, председателят на движението Николай Малинов не отговаря на никого.  Междувременно „Русская България“ съобщава, че са извършени обиски както в офиса на движението, така и в къщата на Малинов.        Леонид Решетников е сигурен, че Вашингтон стои зад тревожните събития с русофилите в България. „Американците започнаха кампанията \"Руски шпиони в България\", написа той на страницата си в социалната мрежа.    Междувременно заместник-председателят на Съвета на Дружеството за развитие на руското историческо просвещение „Двуглав орел“ изрази увереност, че „тези действия на сегашните български власти са напълно дискредитирани в очите на българския народ“.    „Да се нападат хора, само защото почитат традициите и историята, както и жертвите, дадени от Русия за създаването на Българската държава, могат само да са врагове на България“, убеден е Решетников.    Докато българските сили за сигурност „ловят“ русофили, Букурещ и София ускоряват програмите си за модернизиране на въоръжените сили. Както отбелязва Defense News, това се прави на фона на „страха от Русия\".    Наред с други неща, България и Румъния заменят съветската военна техника с нова. Но, което е забележително, главно с европейска, или американска.    Включително се планира, както изглежда, и подмяната на изтребителите. Вместо руските МиГ-29 българските ВВС може да получат F-16 блок 70. Тези американски самолети, макар и модернизирани, както военните експерти неведнъж отбелязват, са по-скъпи от изтребителите от пето поколение.    Впрочем, не само Черно море безпокои официална София. Но и връщането на Крим в Русия, което, припомняме, се случи преди пет години в резултат на референдум.    „България вярва, че дестабилизацията на региона и незаконната анексия (резултатите от референдума не се признават в Украйна и в западните страни, а полуостровът се счита за анексиран и окупиран от Русия) на Крим води до постоянно нарушаване на геостратегическия и военния баланс в Черноморския регион“, се казва в коментар на ситуацията в публикация на доцента по национална и регионална сигурност в УНСС в София Цветан Цветков.  ", "date": "2019.09.10", "title": "Ген. Леонид Решетников: САЩ започнаха атака срещу русофилите в България! "}
{"url": "http://epicenter.bg/article/Bivsh-saratnik-na-Erdogan-sazdava-nova-partiya-do-kraya-na-godinata-/192367/7/0", "text": "Бившият вицепремиер на Турция Али Бабакан ще сформира нова политическа партия преди края на годината. Съответното той обяви в интервю за вестник Karar, предават Reuters и \"Фокус\".    Бабакан напусна „Партия на справедливостта и развитието“ заради „дълбоки различия“. Той бе един от основателите на партията, а през първите ѝ години на власт заемаше постовете на министър на икономиката и външните работи, преди да стане вицепремиер на Турция – пост, на който бе от 2009 г. до 2015 г.    В интервюто Бабакан подчерта, че все още работи за привличане на съмишленици за екип, който да ръководи новата партия. Амбициите са тя да бъде конкурентна на управляващата партия на държавния глава Реджеп Тайип Ердоган.    „Това ще отнеме известно време. Искаме партията да бъде сформирана преди 2020 г. Качеството е много важно тук“, подчерта Бабакан.    Партията на Ердоган претърпя тежко поражение на кметските избори в Истанбул през юни, а партията, ръководена от Бабакан, може да ерозира допълнително базата за подкрепа на Ердоган.  ", "date": "2019.09.10", "title": "Бивш съратник на Ердоган създава нова партия до края на годината "}
{"url": "http://epicenter.bg/article/Defense-News--Rumaniya-i-Balgariya-uskoryavat-pokupkite-na-voenna-tehnika-na-fona-na-straha-ot-Rusiya-/192379/7/0", "text": "На фона на увеличената решителност на Русия да проектира военната си мощ в Черно море, Румъния и България ускоряват програмите си за модернизация на своите въоръжени сили и замяна на съветската военна техника с оръжие и оборудване, произведени на Запад, пише американското издание Defense News в материал, представен от Агенция \"Фокус\" без редакторска намеса.    С най-големите договори за отбрана в историята на двете страни в ход, Букурещ и София са изправени пред предизвикателството да увеличат военните разходи след години на недостатъчни инвестиции.    „2014-та беше повратна за сигурността на черноморския регион“, посочва Георге Скутару, член на румънската Националнолиберална партия и директор за развитието на базирания в Букурещ Нов стратегически център.    „Руската анексия на Крим, войната в Източна Украйна, рязкото увеличение на руските A2/AD способности в региона, предизвикаха Румъния да предприеме конкретни мерки за увеличение на възпиращите и отбранителните способности“, добави той. „Увеличението на военните способности е още една от основните цели за Румъния“.    Съкращението A2/AD означава „anti-access, aerial denial“. То описва отбранителните военни мерки, насочени към задържане на вражеските сили възможно най-далеч от важните тактически места, чиято окупация може да реши изхода на битката.    Като част от усилията си да се противопостави на подобни действия от страна на евентуалния противник Русия, румънското правителство през юли обяви, че ще закупи четири нови корвети Gowind от консорциума френската „Военноморска група“ и нейния румънски партньор, местния корабостроител Santierul Naval Constanta.    Според сделката за 1,2 милиарда евро, компаниите ще модернизират и двете фрегати тип 22 на Румънския флот - F-221 Regina Maria и F-222 Regele Ferdinand, както и ще построят съоръжение за поддръжка и учебен център.    „Румъния също иска да закупи противокорабни ракетни установки“, каза Скутару. „Друга цел на Румъния ще бъде да засили способностите си [за разузнаване и наблюдение] в Черно море. По този начин Румъния иска да покаже решителност в процеса на увеличаване на собствените си отбранителни способности, като по този начин допринася за усилията на НАТО за възпиране на руските действия в Черноморския регион“.    В челото на списъка с желания на Румъния е придобиването на произведената от Raytheon противовъздушна ракетна система „Пейтриът“ по сделка на стойност 3,9 милиарда долара, поръчката на Артилерийска ракетна система с висока мобилност (HIMARS) и Залпова ракетна установка (GMLRS) от Lockheed Martin за 1,25 милиарда долара.    Скутару отбелязва, че Букурещ е поръчал и 54 пускови установки HIMARS за три системи и 81 унитарни варианта на GMLRS. Депутатът добавя, че правителството „продължава да преследва придобиването на F-16, за да допълни съществуващите си способности за въздушен отговор“.      Руската активност в Украйна се отрази и на военната политика на България, която постави покупката на ново въоръжение начело в дневния ред на страната, посочват местни анализатори.    „България счита, че дестабилизацията на региона и незаконната анексия на Крим водят до трайно нарушение на геостратегическия и военен баланс в Черноморския регион“, заяви Цветан Цветков, доцент в катедрата по национална и регионална сигурност от Университета за национално и световно стопанство в София.    България също е решена да модернизира своите военновъздушни сили, като планира да замени остарелите съветски изтребители на „Микоян“ МиГ-29 със западен самолет, най-вероятно изтребителите на Lockheed Martin F-16 Block 70. Планираното придобиване на осем самолета беше одобрено както от Министерския съвет, така и от Комитета по отбрана на българския парламент, сделка, която се оценява на стойност около 1,3 милиарда долара, проправяйки пътя към най-големия външен отбранителен договор след завръщането на независимостта на страната през 1989 г.    Планираната покупка в последно време е източник на раздор между хората взимащи решения в страната. В края на юли президентът Румен Радев наложи вето на сделката, като заяви, че е нужен по-широк дебат по условията за придобиване на самолетите.    Президентът каза, че българските законодатели трябва да обсъдят и оценят условията на предложения договор, включително цената, графика за доставка и неуточнените такси за логистика и обучение. Парламентът на страната отмени ветото на 26 юли с мнозинство от 128 гласа, със 73 депутати против и трима въздържали се.    Междувременно българското министерство на отбраната поиска оферти за доставка на 150 бронирани машини от четири европейски производители по сделка на стойност около 840 милиона долара. Те включват германската ARTEC, финландската Patria, френската Nexter Group и базираната в Швейцария General Dynamics Land Systems-MOWAG.    Офертите трябва да бъдат подадени до 31 октомври и се очаква междуведомствена работна група да избере победителя в търга до 20 декември, се казва в съобщение на министерството.  ", "date": "2019.09.10", "title": "Defense News: Румъния и България ускоряват покупките на военна техника на фона на страха от Русия "}
{"url": "http://epicenter.bg/article/Komisiyata--Fon-der-Layen--Sayuz-s-po-golemi-ambitsii-/192382/7/0", "text": "Новоизбраният председател Урсула фон дер Лайен представи своя екип и новата структура на следващата Европейска комисия, съобщават от Отдел \"Преса и медии\" на Представителство на ЕК в България.    Новата Комисия ще бъде отражение на приоритетите и амбициите, изложени в Политическите насоки. Комисията е структурирана около целите, за постигането на които Европейският парламент избра председателя Фон дер Лайен.    Новият колегиум ще се състои от осем заместник-председатели, в това число върховния представител на Съюза по въпросите на външната политика и политиката на сигурност (Жозеп Борел).    Трима изпълнителни заместник-председатели ще имат двойна функция. Те ще бъдат едновременно заместник-председатели, отговарящи за една от трите основни теми в дневния ред на новоизбрания председател, и членове на Комисията.    Изпълнителният заместник-председател Франс Тимерманс (Нидерландия) ще координира работата по Европейския зелен пакт. Той ще отговаря и за политиката за борба с изменението на климата със съдействието на Генерална дирекция „Действия по климата“.    Изпълнителният заместник-председател Маргрете Вестегер (Дания) ще координира цялата програма за подготвеност на Европа за цифровата ера и ще бъде комисар по въпросите на конкуренцията с подкрепата на Генерална дирекция „Конкуренция“.    Изпълнителният заместник-председател Валдис Домбровскис (Латвия) ще координира работата в областта на икономиката в интерес на хората и ще бъде комисар, отговарящ за финансовите услуги, със съдействието на Генерална дирекция „Финансова стабилност, финансови услуги и съюз на капиталовите пазари“.      Жозеп Борел (Испания): кандидат за ВП/ЗП, „По-силна Европа на световната сцена“;    Вера Йоурова, (Чешка република): „Ценности и прозрачност“;    Маргаритис Схинас (Гърция): „Съхраняване на европейския ни начин на живот“;    Марош Шефчович (Словакия): „Междуинституционални отношения и перспективи“;    Дубравка Шуица (Хърватия): „Демокрация и демография“.      Йоханес Хан (Австрия) ще отговаря за ресор „Бюджет и администрация“ и ще се отчита пряко пред председателя на Комисията Урсула фон дер Лайен.    Дидие Рейндерс (Белгия) ще отговаря за ресор „Правосъдие“ (включително по въпросите за върховенството на закона).    Мария Габриел (България) преминава към създаването на нови перспективи за младото поколение, ресор „Иновации и младеж“.    Стела Кириaкидес (Кипър) ще ръководи ресор „Здравеопазване“.    Кадри Симсон (Естония) ще отговаря за ресор „Енергетика“.    Юта Урпилайнен (Финландия) ще поеме отговорността за ресор „Международни партньорства“.    Силви Гулар (Франция) - Като комисар за ресора „Вътрешен пазар“ тя ще ръководи работата ни в областта на индустриалната политика и ще насърчава цифровия единен пазар. Тя ще отговаря и за новата Генерална дирекция „Отбранителна промишленост и космическо пространство“.    Ласло Трочани (Унгария) ще ръководи ресор „Съседство и разширяване“.    Фил Хоган (Ирландия) ще допринесе с опита си в новата Комисия в ресор „Търговия“.    Паоло Джентилони (Италия) ще сподели големия си опит в ресор „Икономика“.    Виргиниюс Синкявичюс (Литва) ще отговаря за „Околна среда и океани“.    Никола Шмит (Люксембург) ще отговаря за ресор „Работни места“.    Хелена Дали (Малта) ще ръководи ресор „Равнопоставеност“.    Януш Войчеховски (Полша) ще отговаря за ресор „Земеделие“.    Елиза Ферейра (Португалия) ще ръководи ресор „Сближаване и реформи“.    Рована Плумб (Румъния) ще отговаря за ресор „Транспорт“.    Янез Ленарчич (Словения) ще отговаря за ресор „Управление при кризи“.    Илва Йохансон (Швеция) ще ръководи ресор „Вътрешни работи“.      Източник: Агенция \"Фокус  ", "date": "2019.09.10", "title": "Комисията „Фон дер Лайен“: Съюз с по-големи амбиции "}
{"url": "http://epicenter.bg/article/Zapochva-mashtabno-razsledvane-sreshtu-Gugal-/192391/7/96", "text": "Google отново е в полезрението на американските регулатори. Срещу компанията започва ново мащабно разследване, което този път ще се проведе от главните прокурори на 48 щата, плюс колегите им от Пуерто Рико и окръг Колумбия, съобщава CNBC, цитирана от Канал 3.    Повод за разследването е бизнесът с онлайн реклама на интернет гиганта. Прокурорите искат да проверят дали Google не злоупотребява с доминиращата си позиция.    \"Когато няма свободен пазар или конкуренция, това увеличава цените дори и нещо да бъде представено като безплатно и вреди на потребителите. Наистина ли е безплатно нещо, за което даваме все повече от личните си данни? Наистина ли е безплатно нещо, ако цените на онлайн реклама се качват на базата на контрола на една компания?\", коментира Ашли Мууди, главен прокурор на Флорида.    Разследването ще се води от главния прокурор на Тексас Кен Пакстън. \"Това е разследване, което цели да провери фактите. В момента е за рекламата, но фактите може да ни отведат и в друга посока\", казва той, цитиран от CNET.  ", "date": "2019.09.10", "title": "Започва мащабно разследване срещу Гугъл "}
{"url": "http://epicenter.bg/article/Izvanredno--Dzhon-Boltan-e-podal-ostavka-po-nastoyavane-na-Donald-Tramp-/192415/7/96", "text": "Президентът Доналд Тръмп заяви във вторник, че е помолил съветника по националната сигурност Джон Болтън да подаде оставка, като отбелязва, че „категорично не е съгласен с много от неговите предложения, както и другите в администрацията“, предават CNN и Агенция \"Фокус\".    \"Информирах Джон Болтън снощи, че услугите му вече не са необходими в Белия дом. Не бях съгласен категорично с много от неговите предложения, както и другите в администрацията и затова помолих Джон за оставката му, която ми бе връчена тази сутрин\", написа Доналд Тръмп в социалната мрежа Туитър.    \"Благодаря на Джон много за неговата служба. Ще назнача нов съветник по национална сигурност следващата седмица\", добави той.    Новината дойде само един час след като пресслужбата на Белия дом заяви, че Болтън трябва да се яви на брифинг във вторник заедно с държавния секретар Майк Помпео и министъра на финансите Стивън Мнучин.  ", "date": "2019.09.10", "title": "Извънредно! Джон Болтън е подал оставка по настояване на Доналд Тръмп "}
{"url": "http://epicenter.bg/article/Puskat-dopalnitelni-bileti-za-kontserta-na-Lili-Ivanova-v-Antichen-teatar-v-Plovdiv-na-17-ti-septemvri/192409/6/0", "text": "Поради огромният интерес и разподадените преди месеци билети, в Античния театър изграждат допълнителни съоръжения, които да предоставят нови сектори и още места за концерта. Това е най-бързо разпродаденият концерт от тазгодишното турне на Лили Иванова и музикантите й - Ангел Дюлгеров, китари и цигулка, Огнян Енев – пиано, тромпет, саксофон, Веселин Веселинов – Еко, бас китара и контрабас, Росен Ватев – ударни, Орлин Цветанова – цигулка, както и вокална група ЛаТиДа.   Билетите са ограничено количество и са вече в продажба в билетен център Пловдив, партньорската мрежа на Ивентим и онлайн.   Всички концерти са в партньорство с фирма Аполо, ВИП Секюрити и Стови.   След Пловдив предстоят три поредни концерта в София, в зала 1, НДК – 8-ми, 9-ти и 10-ти декември, които ще се осъществят със специалната подкрепа на Столична Община.", "date": "2019.09.10", "title": "Пускат допълнителни билети за концерта на Лили Иванова в Античен театър, Пловдив на 17-ти септември"}
{"url": "http://epicenter.bg/article/SASht-izteglili-top-shpionin-ot-Rusiya-prez-2017-g--zaradi-opaseniya--che-Tramp-shte-go-izdade-na-Moskva-/192358/11/33", "text": "В неразкрита досега тайна мисия през 2017 г. САЩ успешно са измъкнали от Русия свой източник от най-високо ниво вътре в руското правителство, съобщиха служители на администрацията на Тръмп за CNN, предава БГНЕС.    Лице, което е било пряко замесено в дискусиите, заяви, че отстраняването на руснака е предизвикано отчасти от опасенията, че президентът Доналд Тръмп и неговата администрация многократно неправилно са се отнасяли към класифицираните сведения и могат да допринесат за разкриването на скрития източник като шпионин.    Решението за извършване на изтегляне е станало скоро след среща през май 2017 г. в Овалния кабинет, на която Тръмп обсъдил високо квалифицирани сведения с руския външен министър Сергей Лавров и тогавашния руски посланик в САЩ Сергей Кисляк. Информацията, свързана с ИДИЛ в Сирия, е била предоставена от Израел.    Разговорите, макар и не конкретно отнасящи се за руския шпионин, подтикнали служителите на разузнаването да подновят по-ранните дискусии относно потенциалния риск от разкриване, според източника, пряко ангажиран с въпроса.    По това време тогавашният директор на ЦРУ Майк Помпео казал на други висши служители от администрацията на Тръмп, че излиза твърде много информация относно скрития източник. Изтеглянето или “ексфилтрацията”, както е наречена операцията от служители на разузнаването, е изключително средство за защита, когато американското разузнаване смята, че даден източник е в непосредствена опасност.    Американски служител заяви, че преди тайната операция е имало медийни спекулации за съществуването на такъв скрит източник и подобно отразяване или публични спекулации крие рискове за безопасността на всеки, за който чуждото правителство подозира, че е участник.    Попитана за коментар, Британи Брамел, директор на ЦРУ по обществените въпроси, каза за CNN: „Статията на CNN, че Централната разузнавателна агенция взема решения за живот или смърт, основаващи се на нещо различно от обективен анализ и събиране на записи, е просто невярна. Спекулациите, че действията на президента спрямо най-чувствителното национално разузнаване – до което той има достъп всеки ден – са довели до предполагаема операция по ексфилтрация, са неправилни.    Говорителят на държавния секретар Майк Помпео отказа коментар. Прессекретарят на Белия дом Стефани Гришам заяви, че „данните, докладвани на CNN, са не само неправилни, но имат потенциал да изложат на опасност човешки животи“.        Изтеглянето се случва във време на голяма загриженост сред разузнавателната общност за неправилно управление на разузнаването от страна на Тръмп и неговата администрация. Тези опасения са описани пред CNN от пет източника, които са служили в администрацията на Тръмп, разузнавателните агенции и Конгреса.    Тези опасения продължили да нарастват и в периода след срещата в Овалния кабинет на Тръмп с Кисляк и Лавров. Седмици след решението за извличане на шпионина, през юли 2017 г., Тръмп се срещнал частно с руския президент Владимир Путин на срещата на върха на Г-20 в Хамбург и предприел необичайната стъпка по конфискуване на бележките на преводача. Впоследствие служители на разузнаването отново изразиха загриженост, че президентът може да е обсъждал неправилно класифицирана информация с Русия, според източник на разузнаването, запознат с отговора на разузнавателната общност след срещата Тръмп-Путин.    Знанието за съществуването на руския скрит източник е било силно ограничено в правителството на САЩ и разузнавателните агенции. Според източник, вътре в руското правителство не е имало “равна алтернатива”, предоставяща както вътрешна информация, така и информация за Путин.    CNN спестява няколко подробности за шпионина, за да намали риска от идентификация на лицето.    Тайното изтегляне на руския „актив“ на високо ниво оставя САЩ без един от основните му източници за вътрешните дела на Кремъл и плановете и мисленето на руския президент във време, когато напрежението между двете държави нараства. Американската разузнавателна общност смята Русия за една от двете най-големи заплахи за националната сигурност на САЩ, заедно с Китай.    “Последствията биха били огромни, защото е толкова трудно да се разработят подобни източници в зона като Русия, тъй като наблюдението и сигурността там са толкова строги”, каза бивш високопоставен служител на разузнаването пред CNN. “Не можете да придобиете такава способност за една нощ.”      Решението да се изтегли активът от Русия е кулминацията на месеци на все по-голям страх в разузнавателната общност.    В края на администрацията на Обама американските служители от разузнаването вече изразяват опасения относно безопасността на този шпионин и други руски активи, предвид продължителността на сътрудничеството им със САЩ, според бивш високопоставен служител в разузнаването.    Тези опасения нарастват в началото на 2017 г., след като американската разузнавателна общност пуска публичния си доклад за руското вмешателство в изборите през 2016 г., в който се казва, че самият Путин е поръчал операцията. Разузнавателната общност също споделя класифицирана версия на доклада с идващата администрация на Тръмп и тя включва високо защитени подробности относно източниците, стоящи зад разузнаването. Висши служители на американското разузнаване обмислят да извлекат поне един руски актив по това време, но не го правят, според бившия висш служител на разузнаването.    През първите месеци на администрацията си, Тръмп и неговото боравене с класифицирана информация, засилват притесненията на разузнавачите. В крайна сметка те решават да започнат трудната операция за премахване на актива, работещ за САЩ от години.    Президентът бил информиран предварително за изтеглянето, заедно с малък брой висши служители. Подробностите остават секретни и местонахождението на агента днес е неизвестно.  ", "date": "2019.09.10", "title": "САЩ изтеглили топ шпионин от Русия през 2017 г. заради опасения, че Тръмп ще го издаде на Москва "}
{"url": "http://epicenter.bg/article/-quot-Voennoe-obozrenie-quot--Ofitsialna-bezpametnost--Zashto-Balgariya-predava-Rusiya--/192369/11/33", "text": "България предава собствената си история. Официална София не иска да помни за освобождението на страната от окупацията на Турция и Третия Райх. Тези дни Министерството на външните работи на България заяви, че Русия не бива да подкрепя „съмнителната историческа теза“, че борбата на СССР с Нацистка Германия е била освобождение за Европа. От българското ведомство отбелязват също, че Червената армия „донесе на народите от Централна и Източна Европа половин век репресии“, пише Александър Самсонов в материал за популярният руски специализиран портал „Военное обозрение“, представен от Агенция \"Фокус\" без редакторска намеса.      Руснаците и българите имат стари национални, културно-езикови и духовни връзки. Сега малцина помнят, че по времето на руския княз Святослав Игоревич (велик княз киевски 945-972 гг.) русите и българите-славяни са били практически един народ. Когато воините на Святослав воюват в България, те почти с нищо не се различават от местното население. Българите наскоро са приели християнството и в селските местности все още са свежи езическите култове (включително култа към Перун), а езикът, духовните и материалните традиции са били общи. Руснаците и българите са принадлежали към една етнокултурна и езикова общност. Не е учудващо, че самият Святослав възнамерява да пренесе столицата на Рус на Дунав, в България.    Това дълбоко чувство на принадлежност към един-единствен народ може да се проследи и след това. Обикновените българи винаги са се чувствали като братя на руснаците. В края на XIV век настъпва дългият период на османската окупация. Османските турци окупират голяма част от Балканския полуостров, включително отслабената от предишни войни и раздробена България. За славяните и християните на Балканите настъпва тежко време – турското робство. Правата и свободите на християните са силно орязани и са им наложени тежки данъци. Включително „кръвният данък“, когато турците са взимали деца за служба в корпуса на еничарите. Юношите са възпитавани като мюсюлмани, забравяли са своите национални и религиозни корени и са ставали жестоки врагове на своите сънародници. При това на славяните е било забранено да живеят на определени територии и се е провеждала политика на ислямизация и потурчване.    Не е изненадващо, че славяните, включително и българите, многократно се бунтуват и се опитват да се противопоставят. Местните партизани се бият срещу турците - хайдути, четници. Всички въстания обаче са удавени в кръв. Без външна подкрепа местното националноосвободително движение нямаше шанс. Истинската надежда за освобождение сред балканските славяни и християни се появи само с нарастването на силата на Русия. Руската империя води трудна борба с Турция за надмощие в Черно море, Кавказ и на Балканите. Стъпка по стъпка руснаците изтласкват силния противник и донасят освобождение на балканските народи. Десетки хиляди руски войници положиха глави, за да освободят Балканите от турската власт.    Свободата на по-голямата част от България е донесена от Руско-турската война от 1877-1878 година. През 1875 г. въстават сърбите в Босна. В годините 1875-1876г. в България започва антитурското въстание. То е потушено по най-жесток начин от османците. Десетки хиляди българи са убити, ограбени и изнасилени от турците и техните нередовни формирования (албанци, кюрди и т.н.). Руското общество, което винаги е възприемало болезнено потисничеството на балканските славяни и християни, е дълбоко възмутено. Руски доброволци тръгват към Балканите, за да воюват с турците, обществени организации, църкви и редакции на вестници събират средства в помощ за бежанците. През 1876 година Сърбия и Черна гора започват война против Турция. Сърбия претърпява тежко поражение и е спасена само от твърдата позиция на Русия.    Официален Петербург, който по традиция е бил предпазлив, опасявайки се от реакция от страна на Запада (освен това още не е завършена военната реформа, а и икономиката не е в най-доброто си състояние), известно време се опитва да оказва дипломатически натиск на Константинопол. Под натиска на европейската общественост, шокирана от кланетата в България, Англия и Франция също настояват пред Турция да проведе реформи. През декември 1876 година Русия поиска Турция да признае автономията на България и Босна под контрола на световните държави. Турците пренебрегват това искане.    През 1977 година Русия обявява война на Турция. Конфликтът е тежък. Руската армия не успява да форсира веднага Балкана и засяда в обсадата на Плевен. Въпреки това, руската армия с поддръжката на доброволци от България, румънци и сърби успява да освободи от турците Румъния и България. Авангарда на руската армия начело със Скобелев излизат при Адрианопол и са на подстъпите към Истанбул. Фактически руската армия е можела да вземе Константинопол и да реши изцяло въпроса с освобождението на Балканите от турско владичество. Но Петербург отново (както и през 1829 година: „Адрианопол е наш! Защо руската армия не взе Константинопол“) не се решава да вземе Константинопол и да сложи точка на многовековното историческо противопоставяне с Турция. Ключова роля изиграва страхът от Запада. Петербург се опасява, че против Русия ще се обявят Австрия, Франция и Англия, както по време на Кримската война. Макар Германската империя, където управлява Бисмарк, в този момент да намеква, че ще подкрепи Русия в замяна на възможността за решаването на френския въпрос. Това е разумен обмен.    На 3 март 1878 година (19 февруари по стар стил) е сключен Санстефанският мирен договор. Турците признават независимостта на Сърбия, Румъния и Черна гора. Сърбия и Румъния са разширени съществено. Босна и Херцеговина става автономия. България става автономно княжество, първоначално под руско управление и само формално зависима от Турция. В България са включени етнически българските територии в Мизия, Тракия и Македония. В резултат България се простира от Дунав до Егейско море, от Черно море до Охридското езеро. Турция плаща на Тусия контрибуция и отстъпва редица територии в Кавказ и Европа. 3 март става национален празник в България – Денят на освобождението на България от османско иго. По-късно в чест на руските освободители в България са издигнати стотици паметници. Включително Паметникът на Свободата в прохода Шипка в памет на падналите за освобождението на братския български народ руски воини.      Но против това споразумение се обява „просветеният Запад“ и особено Англия, която изпраща флота си към Дарданелите, и Австро-Унгария. Лондон и Виена не искат Русия да укрепи позициите си на Балканите, където Москва може да получи мощен стратегически плацдарм и изход на Средиземно море чрез своя съюзник България. Под натиска на Запада Петербург отстъпва и плодовете на руската победа са частично откраднати. На 1 (14) юли е подписан Берлинският трактат, който е резултат от работата на Берлинския конгрес, проведен по инициатива на западните държави за преразглеждане на условията на Санстефанския мирен договор в ущърб на Русия и славянските народи на Балканския полуостров.    България е разделена на три части: автономно княжество от Дунав до Балкана с център София (формално васал на Турция); българските земи на юг от Стара планина образуват автономната провинция на Турската империя – Източна Румелия с център Пловдив; Македония – земите до Адриатика и Егейско море са върнати на турците без каквито и да е изменения в статута им. Независимостта на Сърбия, Черна гора и Румъния е призната, но териториалните придобивки на сърбите и черногорците са орязани. Австро-Унгария получава правото да окупира Босна и Херцеговина. Русия трябва да се откаже от част от придобивките си в Кавказ. Многото противоречия, заложени в Берлин, стават предпоставка за бъдещите Балкански войни и Първата световна война.      Впоследствие България, по предложение на руския император Александър II, е оглавена от племенника на съпругата на руския суверен Мария Александровна Александър Батенберг (1879–1886) от германската династия Батенберг, след това Фердинанд I (1887–1818) от династията Сакскобурггота. България със съгласието на Русия, Германия и Австро-Унгария през 1885 г. се слива с южната си част(Източна Румелия), през 1908 г. се обявява за напълно независима и става царство.    Русия освободи България, но не можа да я привърже политически, икономически и дори културно. София постепенно отива на страната на Виена, Берлин и Париж. Германците и французите финансират икономическото развитие на страната и по-специално строителството на железници. Отношенията със Санкт Петербург се влошават, чак до скъсването на дипломатическите отношения, които са възстановени едва през 1896г.    С подкрепата на Австро-Унгария, Германия и Франция България се готви за война с Турция за Македония. Освен това Македония става спорна територия между България, Сърбия и Гърция. В хода на Първата Балканска война 1912-1913 г. балканските държави разгромяват Турция и й отнемат европейските владения, но след това борят за плячката. Сърбия и Гърция сключват съюз против България. Германия и Австро-Унгария насъскват България срещу сърбите. През лятото на 1913 година България започва война против Сърбия. Война на България обявяват Черна гора и Гърция, а след това Румъния и Турция, за да се разширят за сметка на българите. София губи войната, орязана е териториално и е унижена. Този позор и жажда за мъст окончателно тласкат България в обятията на германския блок. Сърбия става враг номер едно за София. България е на страната на германския блок в Първата световна война. Нейното влизане през 1915 година води до разгрома и окупацията на Сърбия.    България претърпява поражение заедно с Германия. Ньоският договор от 27 ноември 1919 година става тежко бреме за страната. Тя е разпокъсана в полза на Сърбия, Гърция и Румъния и е лишена от излаз на Егейско море, а освен това трябва да плаща контрибуции. Българските въоръжени сили са съкратени до минимум, отменена е военната служба, забранено й е да има авиация и тежко въоръжение. Не е учудващо, че през 20-те години в България се установява крайно-десен (фашистки) режим на Цанков, който провежда репресии срещу комунистите и социалистите. Тогава София успява да изгради добри отношения само с фашистка Италия. През втората половина на 30-те години София започва да клони към съюз с Третия райх. Развива се икономическо и военно сътрудничество с Германия. От началото на Втората световна война София става съюзник на Райха. Под натиска на Берлин Румъния връща на българите Южна Добруджа.    През 1941 г. България подписва Тройния пакт (съюзът на Германия, Италия и Япония), но не участва във военни действия. Българската територия е използвана от нацистите за нахлуване в Югославия. Български войски окупират Западна Тракия, Македония и Западните покрайнини. През декември 1941 г. София обявява война на САЩ и Англия, но до края на войната тя се опитва да поддържа мир със СССР. В същото време германците използвалат транспортната инфраструктура на България (летища, морски пристанища, железници и магистрали) за военни цели, а българските войски са били използвани за окупиране на териториите на Югославия и Гърция.      През пролетта и лятото на 1944 година Москва нееднократно изисква от София да развали съюза си с Германия. След съкрушителните победи на Червената Армия през 1944 година – разгромът на немците в Молдова, освобождението на Румъния и излизането на III Украински фронт на румънско-българската граница, на България й се налага да направи избор. На 26 август 1944 година София обявява неутралитет във войната между Германия и СССР и иска изтегляне на германската армия от българска територия. Но немците продължават да използват територията на България за придвижване на войските си, в българските пристанища пристигат германски кораби, а на българска територия има германски сили. Затова на 5 септември СССР обявява война на българия, след което българските власти скъсват отношенията си с Хитлер. На 8 септември войските на III Украински фронт започват Българската операция. Те не срещат съпротива от българската армия. В нощта на 8 срещу 9 септември започва въстание в София. На 9 септември в страната е установена властта на Отечествения фронт начело с Кимон Георгиев. Водещи позиции в Отечествения фронт заемат комунистите и техните привърженици.    Правителството на Отечествения фронт обявява война на Германия и Унгария, разпуска парламента, полицията (създава се народна милиция), предприема чиста в държавния апарат и реформа в армията, забранява нацистките организации. Военните престъпници са предадени на съд. В резултат от референдум в България е отменена монархията. Преминаването на страната на антифашистката коалиция позволява на България да запази Южна Добруджа. През 1946 година страната е оглавена от „българския Ленин“ – Георги Димитров и България става част от социалистическия лагер.      След Втората световна война България преживява дълбока икономическа криза. Страната е изтощена и значителна част от населението гладува. Въпреки това, с помощта на Съветския съюз, България от бедна селскостопанска страна се превърна във високоразвита икономика, социално проспериращо общество. Това беше истинско „българско чудо“.    Общият български Брутен вътрешен продукт (БВП) за 40-те следвоенни години нараства с 14 пъти, на глава от населението – почти 30 пъти. В периода от 1946 до 1986 г. в България са създадени около 80% от индустриалните мощности, повече от една трета от селскостопанските, до 90% от енергетиката, 70% от транспортната мрежа, 80% от пристанищната инфраструктура, повече от 80% от цялата жилищна площ, обекти на здравеопазването, образованието, науката и културата. Всичко това е направено за сметка изключително на материално-техническата и финансовата помощ на СССР, за сметка на съветски кадри. И то безвъзмездно! Сметнато по съвременни цени, СССР влага в България стотици милиарди долари! Също така трябва да се отчетат компенсациите за доставката на български стоки в Съюза: за евтините български продукти Москва плаща на София по цени, близки до световните. За България са занижени цените на доставяните съветски стоки.    Заслужава да се отбележи, че авторитетът на съветското правителство в България беше много висок. От 1949 г. София многократно предлага да влезе в състава на СССР като 16-та република. За съжаление Москва, където процесите на разлагане започнаха постепенно след смъртта на Сталин (което в крайна сметка доведе до отхвърляне на социализма и бедствието през 1991 г.), не се осмели да го направи. Съветското ръководство се страхуваше от нови усложнения със Запада, от евентуален конфликт с Турция и от остра реакция сред другите балкански страни, в частност Югославия.    В България е изградено развито социалистическо общество. Доходите на населението са нараснали значително. Около 40% от структурата на БВП в началото на 80-те години е заета от машиностроенето, производството на инструменти и строителството на машини, черната металургия, химическата промишленост и нефтохимията, електрониката и електротехниката. Земеделието стана силно механизирано, което даде възможност на България да се превърне в един от най-големите износители на плодове и зеленчуци в Европа (пресни и консерви) още през 60-те години. Страната достигна високо ниво на образование, наука и култура: за 8,9 милиона души (през 1986 г.) имаше 27 университета, 185 държавни музея, 10,4 хиляди публични библиотеки, 55 театри и др. създаден е отличен курортен и туристически сектор (също главно благодарение на субсидиите от СССР).    Генералният секретар на БКП Тодор Живков (1954-1989) умело провежда вътрешната и външната политика. Той провежда честа ротация на партийни и държавни лидери, при него няма преследване на православието, частният сектор в селското стопанство не беше ограничен, имаше бързо повишаване на жизнения стандарт. Оказва се всестранна подкрепа на работниците в културата, науката и изкуството. Това позволява да се запази вътрешната стабилност до средата на 80-те години. Практически няма вътрешна опозиция. На външната арена София подкрепи Москва в конфронтацията с Пекин.    През втората половина на 80-те, когато започва подготовката за разпада на СССР и социалистическия лагер, ръководителят на Румъния Чаушеску предложи Живков да създаде румъно-български съюз с участието на ГДР и Албания, където сталинистите все още държаха властта. Новият съюз трябваше да се противопостави на горбачовското ръководство, което последователно разваляше социалистическия лагер и СССР. Но България не посмя да предприеме такава рязка мярка. След оставката на Живков през 1989 г., подготвена от предателската политика на кликата Горбачов и отслабването на икономическите връзки на СССР с България, българският социализъм падна.      След това събитията в България се развиват по отработената схема: либерализация, девалвация на валутата, приватизация (разграбване и унищожаване на националната икономика). Значително понижаване на качеството на живот на основната част от населението, поява на неголяма група от „успешни“. Аграрна реформа (предаване на земята на бившите собственици и техните наследници) довежда до раздробяване на поземлените площи на малки участъци и рязък спад на селскостопанското производство. Цените се увеличават, нивото на живот на народа пада рязко, българските стоки (промишлени и аграрни) се оказват ненужни на световния пазар, производството рязко намаля. До 70% от производствените мощности на България, създадени с помощта на Съюза, стоят празни или са закрити и оргабени. Българските плодове и зеленчуци се оказват ненужни на Западна Европа.    България всъщност се превръща в полуколония на Запада, под управлението на „специалисти“ по унищожението на конкуренти от МВФ и Световната банка. Тя влиза в НАТО и ЕС. При това равнището на живота пада двойно в сравнение със средата на 80-те, а производственият потенциал на страната практически е унищожен. Сега България е обикновен потребител в състава на ЕС. А София пълзи пред Брюксел и моли за финансиране. Има малко работа, само в туристическия сектор, но и тя е сезонна. Не е учудващо, че народът измира стремително, а младежите бягат в развитите страни от ЕС, заемайки положението на хора от втори-трети клас, роби в „европейския райх“. На този фон за последните три десетилетия населението на България спада с близо една четвърт до 7 милиона души. Освен това намалява броят на българите, а турците и циганите стават повече.    Водещите позиции във властта, икономиката и печата принадлежат на малка прозападна група (само няколко процента от населението), но именно тя определя политическия курс на страната и нарастването на русофобските и антисъветските настроения в обществото. Повечето българи все още смятат руснаците за братя, но не те определят политиките на София. Оттук и желанието на официална София да забрави всички огромни добрини, които Русия е направила за България и да представи бялото за черно. Историците и публицистите изпълняват държавната поръчка: по всякакъв начин занижават, зачертават и омаловажават ролята на Русия в историята на България.    Очевидно е, че днешната прозападна България няма бъдеще. Полуколониална периферия на развитите страни от Запада, пазар за тях и евтина работна сила, плацдарм за НАТО на Балканите против Русия, незначителни нападки срещу руснаците във външната политика и бързо измиране, остаряване и бягство на коренното славянско население. В резултат на това – пълно изгасване и гибел на националното самосъзнание, на славянския народ.  ", "date": "2019.09.10", "title": "\"Военное обозрение\": Официална безпаметност. Защо България предава Русия? "}
{"url": "http://epicenter.bg/article/Borislav-Sarafov--Strahat-ot-Geshev-vsashtnost-e-strah-ot-institutsiyata-Prokuratura-/192383/11/34", "text": "        - Изборът на главен прокурор е един от най-важните избори в нашата държава и много очи гледат \"втренчено\" в него. Важно е да бъде избран професионалист, човек от системата, който е извървял стъпките в йерархията, познава хората. Човек - отговорен, консенсусен и с хъс за работа. Отговорността и напрежението на такава позиция са неимоверно големи и очакванията на хората също. Разбира се, винаги е възможна алтернатива, но липсата и в конкретния случай, не ме изненадва – колегата Гешев е утвърден авторитет в прокуратурата и отговаря на очертания профил. Това си личи и от колегиалната подкрепа, която получава. Фактът, че няма конкурентни кандидатури също не е необичаен. През 2006 година и проф. Велчев беше избран като единствен кандидат. Сега обаче има и една особеност – за първи път в демократичната история на България действащ прокурор има възможността да бъде избран за ръководител на институцията. Дори само това е белег, че системата няма нужда от външни ръководители, че най-сетне сме се върнали към нормалното положение в едно съвременно общество – главният прокурор да е от средите на самата прокуратура. А защо именно г-н Гешев – сигурно има повече от една причина, но за мен тази кандидатура е защитена с работата му. Познавам я добре и високо я ценя.     - Май в нашето общество всяка колегиална подкрепа може да бъде лековато интерпретирана като дадена под натиск. Отучихме се да вярваме, че е възможно да има и естествени авторитети, да има автентична колегиална симпатия и доверие. Но ги има. Със сигурност мога да кажа, че подкрепата на колегите от НСлС е искрена. Обидна ми е тезата, че заради централизираното устройство на прокуратурата всички сме под подозрение, че нямаме собствена воля. Законът дава право на прокурори и следователи да изкажат мнението си за този, който е кандидат за техен ръководител. Няма нищо по-нормално от това, че го правят. Напротив - мълчанието би било неестествено.        - Партии изразяват позиции за кандидата за главен прокурор, организират протести. Представете си как би изглеждало обратното – политическа подкрепа за г-н Гешев от една или повече партии. Всеки има право да протестира, но когато партиите организират протести, би било естествено тези протести да са свързани с политически въпроси, а не с кадрови избор в независимата съдебна власт. Не бива да се прекрачва границата на легитимното изразяване на обществена позиция - уличния и политически натиск, биха могли да се разгледат и като опит за вмешателство в работата на независим орган като ВСС и което е много важно - в съдебната система като цяло. Ние живеем в демократична и правова държава и всеки е свободен да протестира, но когато зад протестите прозират политически интереси и опит за вмешателство в независим съдебен орган, това е смущаващо. Кадровата политика е отговорност на членовете на ВСС и тази отговорност е голяма – да не се допуска намеса и зависимост от уличен натиск. Ако го направи веднъж, няма да има край.        - Всеки \"осмелил се\" да се кандидатира за този отговорен пост щеше да бъде подложен на тези изпитания. Страхът от зам.- главния прокурор Гешев всъщност е страх от институцията Прокуратура. Има повдигнати много обвинения, предстои сериозна работа по доказването им, засегнаха се много криминални бизнеси, които носят огромни печалби и естествено се наслоиха негативни настроения към институцията на прокуратурата. Някои от хората, които се страхуват от нея, имат всички основания за това, а страхът им се превръща в сляпа омраза не само срещу г-н Гешев, а срещу цялата прокуратура. Впрочем, какво друго да очакваме от обвиняеми лица и техните поддръжници? Срещу прокуратурата никога не е имало \"добър тон\", поне откакто аз работя там.     - Разбира се, че имаме очаквания. На част от тях той вече отговори с концепцията си. Националната следствена служба е институция, в която е концентриран огромен потенциал. Очакваме г-н Гешев да подкрепи усилията ни за възстановяване авторитета на службата като елитна структура, която може да проведе ефективно и качествено разследване по най-сложните, тежки и комплицирани казуси. В този смисъл очакваме както доверие тези дела да ни бъдат възложени, така и иницииране на законови промени, с които например да бъдат възложени на НСлС всички дела за престъпления, извършени в чужбина.        - Като желание и намерение да се използва наличният ресурс за интензивна и качествена работа. Както е посочено в концепцията, необходимо е да се извърши функционален анализ на работата и натовареността на следователите от НСлС и следствените отдели към окръжните прокуратури. Този анализ следва да обхване разпределението на делата както по региони, така и по видове престъпления, срочността на разследването, умението за точно определяне на предмета на доказване, а оттам планирането и ритмичното провеждане на необходимите действия по разследването, а накрая и резултатността – броят на приключените досъдебни производства. Като цяло следователите, както от НСлС, така и от окръжните следствени отдели, са изпълнени с надежда, че активно ще се използват знанията и уменията им, придобити с годините. Тази надежда се основава не само на професионалната биография на Иван Гешев, който сам е бил следовател, но и на това, че той познава работата и високия професионален капацитет на следователите. Със сигурност има какво да се направи, за да бъде той още по-пълноценно използван.        - Наистина има нужда от някои законодателни промени, засягащи следствието. Както вече посочих, според мен е необходимо да бъде уредено в НПК разследването на всички престъпления, извършени в чужбина да бъде възложено на НСлС. Тези дела са приблизително около 700 годишно и по тях ние можем да гарантираме качествено и бързо провеждане на разследването.        - Действително, с колегата Гешев се познаваме от студентските си години. Имаме и сходна професионална реализация – първо следовател, после прокурор, а към момента и двамата сме заместници на главния прокурор. Категоричен съм обаче, че към момента на нашето следване, нивото на нашето висше учебно заведение, тогава не се казваше ВИПОНД, а Висш институт на МВР, не е било по-ниско от това на Софийския университет - всъщност тогава входящият бал беше по-висок при нас. Не мисля, че моята диплома тежи по-малко от тази на всеки друг юрист. Нещо повече, за разлика от колегите си юристи в другите университети, ние сме учили една година повече, а нашето обучение имаше и още една страна – оперативна, по специални дисциплини. Това понастоящем ми е изключително полезно в работата като следовател и прокурор, който ръководейки разследването чете и изслушва доклади на оперативните служби, като дава насоки по събирането на доказателства и \"осребряването\" на оперативните действия с процесуална стойност. А как се вземаха изпитите – точно като в Софийския университет по онова време – трудно. Просто преподавателите бяха същите, поради което курсовете и изискванията към нас бяха еднакви.        - Всеки мандат е труден, когато си на висок пост и когато работиш, вземаш решения, стремиш се да не правиш грешки, полагаш усилия да бъдеш почти перфектен. Сега личността на г-н Гешев е във фокуса на общественото внимание и това е естествено. Но ми се струва несправедливо в края на неговия мандат да не отдадем дължимото на главния прокурор Сотир Цацаров. Той имаше труден и достоен мандат. Много беше направено и то благодарение на личните му усилия. Не винаги стореното биваше оценено, но ние сме свикнали. Престъпността никога не свършва, успешните дела се забравят, идват нови. Но г-н Цацаров заслужава благодарността на колегите за това, че успя да защити прокуратурата в много трудни моменти. Във всеки случай, моята благодарност я има. А самооценка няма да правя – в прокуратурата оценки на зам.-главните прокурори може да дава само главният прокурор.        - В годишните отчетни доклади на прокуратурата през годините сме внасяли множество предложения за изменения в законодателството. За съжаление, те рядко биваха забелязвани от парламента. Зная, че в момента в Министерството на правосъдието работи група за изработване на нова наказателна политика, в която и прокуратурата е представена. Надявам се, нашите предложения, правени през годините, да бъдат отчетени. Имам редица идеи, произтичащи от ежедневната ни работа в следствието, но конкретиката едва ли е важна. Ако някой ни пита, ще му я дадем в детайли. А иначе за формализма – да, той понякога пречи, но същевременно от студентските си години знам, че \"формата е гаранция за законност\". Въпросът е да намерим баланс.        - Не знам какво ще рече \"нов\" НК. Той би бил нов, ако се основава на различни принципи от действащия. На мен това ми се струва невъзможно. Друг е въпросът, че един съществен \"ремонт\" на Особената част на кодекса е наложителен. Многобройните промени в него през годините доведоха до излишни състави, до противоречиви норми, понякога дори до прекомерно засилена наказателна репресия. Но нека изчакаме новата концепция за наказателна политика.        - Не си мислете, че това разкриване се прави хаотично или непремерено. То винаги се извършва след съгласие на наблюдаващия прокурор, за да не се попречи на разследването. НПК изрично го позволява. Непрекъснато ни упрекват, че прокуратурата работи \"на тъмно\", а когато се опитваме в рамките на закона да дадем повече публичност на дейността си, ни обвиняват, че го правим. Повтарям – в рамките на закона. Това би следвало да изчерпи темата.        - Несериозно е да се мисли, че г-н Гешев е очертал цялата си възможна дейност като главен прокурор в своята концепция. Никой не би могъл да го направи, а и не би било естествено. Ние неведнъж сме разговаряли с него и добре знам, че той има много идеи, свързани с организацията на работата на прокуратурата. Естествено не всички са изчерпателно представени в концепцията му. Убеден съм обаче, че част от тях ще станат ясни по време на публичното му изслушване във ВСС. А ако имам съвети към него, ще му ги кажа лично, а не през медиите. Мисля, че колегиалността го изисква. Не мога обаче да не отбележа, че концепцията му ми хареса. Тя е прагматична, балансирана и реалистична. Ако дойде момент да я изпълнява, ще му дам препоръки, свързани със следствието.        - Аз вече съм бил кандидат за главен прокурор преди седем години. Тогава го направих открито. Ако бях кандидат и сега, пак щях да го направя по същия начин. Нито някой ми е предлагал, нито съм мислел да се кандидатирам. Аз съм в началото на мандата си в НСлС и всичките ми професионални усилия са насочени към подобряването на работата на следствието. Но тук ще се върна към началото на нашия разговор. Именно защото професионалният ми авторитет и биография правеха потенциално възможна моята кандидатура, аз бях обект на мълниеносно проведена хибридна атака срещу мен от същите среди, които сега провеждат атака срещу кандидатурата на Иван Гешев. Просто тези хора искаха да изключат мен от състезанието незнаейки, че аз нямам такива амбиции.        - Компроматните атаки не са новост, нито съм техен обект за първи път. В конкретния случай изключително манипулативно беше поднесена информация за мен и моите близки, насаждайки съмнения чрез полуистини и внушения за нередности. Знаете, че тези \"морализатори\" не се посвениха да обругаят дори сина ми, ловко и безпринципно спестявайки информацията, че в духа на патриархалните български традиции аз самият съм продал наследените от моите родители имоти, че съм вложил и своите многогодишни спестявания. Подобно поведение е мерзко, но за съжаление е факт. В резултат от атаката минах през всякакви проверки – и на НАП и на ВКП. Факт е, че те завършиха без данни за каквото и да е неправомерна дейност от моя страна. За съжаление от това страдах не толкова аз, колкото членовете на семейството ми, които бяха принудени да се оправдават за напълно законни свои действия, само защото аз съм зам.-главен прокурор. Но очевидно когато си на отговорна длъжност в прокуратурата, компроматните атаки са неизбежни.          ", "date": "2019.09.10", "title": "Борислав Сарафов: Страхът от Гешев всъщност е страх от институцията Прокуратура "}
{"url": "http://epicenter.bg/article/Gen--Reshetnikov--Zadarzhaneto-na-Nikolay-Malinov-e-chast-ot-zapochvashtata-antiruska-kampaniya-v-Balgariya-/192404/11/34", "text": "Заместник-председателят на Съвета на Дружеството за развитие на руското историческо образование \"Двуглав Орел\", генерал-лейтенант от Службата за външно разузнаване от резерва Леонид Решетников, коментира задържането в България на лидера на Национално движение \"Русофили\" Николай Малинов в интервю пред руският телевизионен канал “Царьград“, излъчващ в интернет, представено от Агенция \"Фокус\" без редакторска намеса.       Българското национално движение „Русофили“ не е политическа партия, то се занимава с съхраняване на историческата памет на българския народ. Споменът за ролята на Русия и руския народ за освобождението на българите от османското иго, за възраждането на българската държавност, за общите ни културни, езикови и религиозни корени.  „Русофили“ се занимават с опазването, реставрацията и създаването на нови исторически паметници , посветени на най-важните събития от нашата обща история. И накрая, с разпространението в България на руския език, руската култура, издаването на руски книги, при това, главно сами, не за сметка на държавните средства на Русия или България, а чрез доброволни дарения.         Тук говорим само за политическия елит на България, държава, честно казано, под външен контрол, член на НАТО и Европейския съюз. Влиянието на тези структури, както и пряко на Съединените американски щати върху България е много голямо.  Въпреки това, по-голямата част от обикновените българи все още се застъпват за тясно сътрудничество с Русия, всъщност са русофили, които споделят нашите общи православни ценности, опиращи се на исторически събития, които свързват нашите страни и народи. И това е много тревожно за западните елити.  Ето защо борбата срещу проруските настроения в България сега се засили и се изрази, включително в опит да се разгроми най-голямата организация, която в хуманитарната сфера активно работи за укрепване и развитие на руско-българските връзки.         Честно казано: няма какво да се шпионира, има държави, които са много по-важни в това отношение за Русия. Следователно е очевидно, че подобни обвинения са раздути и сега според моята информация не става въпрос за шпионаж, а за разследване на влиянието на Русия върху русофилското движение, доколко тази организация следва инструкциите на друга държава.  Е, българската либерална, прозападна преса продължава да изгражда истерия, свързана с \"шпионаж\". И за да бъде това поне някак убедително, те привличат името ми, казват, Малинов се сприятелява с генерал-лейтенант от Службата за външно разузнаване, въпреки че аз самият съм пенсиониран повече от 10 години. Всичко това се прави, за да се оправдае по някакъв начин използването на тези, честно казано, идиотски репресивни мерки.  И забележете: всичко започна с изявление на българското външно министерство, че през 1944 г. Съветският съюз не е освободил България, а е довел сталинисткия режим. Така че днес те се държат абсолютно като режима на Сталин: измислят обвинения в шпионаж и задържат хора, които са техни противници, невинни хора.         Да, всичко това са звена във веригата на една антируска кампания, която беше активирана през юни тази година и насочена срещу всички русофилски сили в България. Включително и срещу партия \"Атака\" на Волен Сидеров, която беше \"в ляво\" от коалицията, бе изключена от парламентарната група \"Обединени патриоти\", която преди това той ръководеше, именно за проруски възгледи.       На първо място всички, които се интересуват от България, за които са важни нашите братски отношения и общи интереси, трябва да защитават Николай Малинов, истински приятел на страната ни, който е добре познат в Москва и в Русия като цяло (между другото, т.е. лицето, което е наградено с Орден за приятелство с указ на президента на Русия Владимир Путин). Необходимо е да се говори против безобразието, което българските власти правят сега. Трябва да се вдигне кампания в защита на русофилското движение срещу действително фашистките действия на българските власти.  Що се отнася до възможните действия на правителството, те са очевидни. България „захвърли“ проекта „Южен поток“ и след много кратко започна да моли Русия да се върне отново към него и да изгради газов хъб в България. Лично за мен е очевидно какво трябва да бъде държавното сътрудничество с русофобския режим, който днес откровено репресира хуманитарната организация „Русофили“, при това по най-диктаторски, тираничен начин.  ", "date": "2019.09.10", "title": "Ген. Решетников: Москва трябва да отхвърли проекта за газов хъб на русофобския режим в София!"}
{"url": "http://epicenter.bg/article/Evgeniy-Daynov--Ako-GERB-zagubi-Sofiya--shte-se-razpadne-i-vseki-shte-iska-da-im-tegli-edin-shut/192416/11/0", "text": "ГЕРБ ще ги заболи като видят резултатите от местния вот, както в момента в Русия хората на Путин се правят, че нищо не е станало, но от тези загуби ги заболя, заяви политологът Евгений Дайнов в интервю за Радио \"Фокус\", цитиран от offnews.bg.   Дайнов коментира и ареста на бившия главен редактор на вестник „Дума“ и активен русофил Юрий Борисов във връзка с разследване за шпионаж в полза на Кремъл. \"Знаем няколко неща – първо, че управляващата върхушка в България не действа нито принципно, нито законно. Те винаги търсят някакъв интерес – партиен или финансов. Затова всичките тези неща с арести и гръмки дела – те се провалят и са политически игри. А Гешев, който провежда тази операция, в много по-голяма степен е склонен да играе политически игри, а не да следва правосъдието, отколкото дори Цацаров. Събираме тези две неща заедно и си казваме следното – в ситуация, в която е почти очевидно, че ГЕРБ ще загуби София, емблемата й – там, откъдето тръгнаха, се правят някакви политически игри да не бъде тази загуба много болезнена или да не се случи изобщо\", каза Дайнов. Според него обаче трябва да се изчака да се види какво ще се случи – дали на Юрий Борисов ще му бъде повдигнато обвинение. \"Ако не бъде повдигнато, ще знаем, че това е опит за мобилизиране на т.нар. градски десен глас в София. Да си кажат – а бе, Бойко Борисов може да е всякакъв, може да прави всякакви зулуми, обаче поне не е комунист – което градските хора в София често са склонни да си мислят, забравяйки, че той е бил 13 години член на БКП\", добави политологът.      Особено от местни такива сатрапи, феодали, гаулайтери, изнудвачи – те стигат до всяко магазинче и до всяка работилничка тези хора в своите изнудвания и на гласоподавателя му писна, и затова всички гледат София. Първо, битката е в София, която е столица; второ, оттам тръгна ГЕРБ и всички се надяват там да стане нещо, което да прекърши ГЕРБ\", смята той.   Евгений Дайнов коментира и публикуваният компромат от сайта ПИК срещу кандидата на „Демократична България“ за кмет на София.  тоест за политики, за принципи, за ценности, и някак си управляващата върхушка я е страх от това нещо – че някак си се излага тя – върхушката, тя отдавна не говори такива неща, защото не вярва в принципи и ценности. Докато някой стърчи и ти вика – ама чакай сега, политиката е това да работиш за общото благо, а не да превземаш на хората фирмите – това очевидно много ги ядосва. И отговорът е хем, че им се подмазва по някакъв начин, например нотата на МВнР към Кремъл за тази изложба беше чисто подмазване на градския електорат в София – да им се покаже – а бе ние тук всъщност сме едни прогресивни десни евроатлантически хора. Та това е парадоксът. И понеже ги е страх, ненужно засега, ако гледаме само местните избори, но ги е страх много от хора, говорещи принципни и ценностни неща, те затова се опитаха да ударят именно този кандидат, а не някакъв друг\", каза политологът.   Дайнов е убеден и че   Според него авторите на компромата срещу Борислав Игнатов (ДБ) са си сбъркали си \"таргет групата\". \"Този компромат би сработил в някаква много задънена патриархална провинция. Но точно в София дава обратен ефект, естествено. Ако ти искаш да привлечеш или да неутрализираш по някакъв начин десния градски електорат, ти не ползваш такъв компромат, ти ползваш някакъв друг компромат. Което отново издава тази неувереност във върхушката по отношение на „Демократична България“, издава незнание със ситуацията и как да се справят с нея, и в крайна сметка окуражава всички тези хора в България, на които им е омръзнало да гледат самодоволните физиономии на местните гербаджии\", категоричен е професорът. Според него, ако ГЕРБ загуби София, това е пълна катастрофа за тях, защото тогава всички ще им скочат на главата.  Не защото сами ще се разпаднат, а защото всички ще започнат да ги ритат. То е ясно, че са се спънали, полетели са да падат, и всички ще гледат да им теглят по един шут, за да им забързат падането\", категоричен е Дайнов.   Дайнов прогнозира още, че ако на първия тур Фандъкова е втора и има балотаж, това моментално ще доведе до домино ефект в онези градове, където ще има балотаж между ГЕРБ и някой друг. \"Моментално и другите градове почват да падат като карти\", смята политологът.  Източник offnews.bg", "date": "2019.09.10", "title": "Евгений Дайнов: Ако ГЕРБ загуби София, ще се разпадне и всеки ще иска да им тегли по един шут"}
{"url": "http://epicenter.bg/article/KEVR--Parnoto-nyama-da-poskapva-do-kraya-na-godinata/192389/4/0", "text": "Няма да има никакво повишение на цената на топлинната енергия до края на тази година. Това заяви председателят на Комисията за енергийно и водно регулиране /КЕВР/ Иван Иванов. В сградата на регулатора Комисията отбеляза 20-та години от създаването си, предаде  Novini.bg .   Той се аргументира, че съгласно заявлението, което е постъпило в КЕВР от \"Булгаргаз\", се предвижда намаление на цената на природен газ с 0,11 процента.   Днес държавният регулатор отбелязва 20 години от създаването си. В сградата на комисията се състоя тържествено честване, на което беше валидирано специално пощенско-филателно издание.", "date": "2019.09.10", "title": "КЕВР: Парното няма да поскъпва до края на годината"}
{"url": "http://epicenter.bg/article/Taneva--Mesets-veche-nyamame-registrirano-ognishte-na-afrikanska-chuma-po-svinete/192392/4/0", "text": "Месец вече нямаме регистрирано огнище на африканска чума по свинете. Това каза министъра на земеделието, храните и горите Десислава Танева на пресконференция във връзка с 14-ата годишна среща на Постоянната група от експерти по африканската чума по свинете в Европа, предаде Агенция „Фокус“.   „35 са огнищата за 2019 година, от които от първи август насам са регистрирани пет. Две, от които са диви свине. От първи август интензитета драстично го намалихме. Като последното регистрирано огнище тип домашна свиня е от 15 август. Към момента не са под наблюдение регистрирани животновъдни обекти от типа за домашни свине, които да се следят или да имат симптоматика на африканска чума по свинете\", допълни тя.   През месец август на практика повечето от регистрираните случаи на африканска чума бяха на дива свиня, при домашна свиня бяха само пет, два от които бяха за първи път източнобалкански свине, каза още Десислава Танева.   „За тази година регистрираните случаи са 57 общо. За дивата свиня и за домашната се прилагат обичайните мерки с цялата ми строгост по Стратегията за борбата с африканската чума по свинете на ЕС от 2015 година“, допълни министърът.   Трябва всички да са наясно, че ако ние искаме да имаме национално производство на свинско месо, ако искаме да продължим да имаме такъв изключително добър сектор като конкурентоспособност, ние трябва да продължим с ясното съзнание, че африканската чума по свинете е влязла, че за нея няма лечение и че единствената възможност да продължим това производство е промяна на условията и средата в посока повишаване на мерките на биосигурност, каза още Десислава Танева.   „Тъй като мерките, които взехме за овладяване на кризисната ситуация и спирането на разпространението на болестта бяха с цел спиране. Така и продължаваме“, обясни тя.   Министърът допълни, че има създадена работна група с експерти и се комуникира с индустрията и външни експерти. „За да улесним и стопаните, които искат да продължат да отглеждат домашни свине, без значение какъв е техният обем и типът на тяхното стопанство, сме го разделили на три категории: „индустриални ферми“, „фамилни ферми“ и „лични стопанства“.   За всяка от тези три категории в момента подготвяме нови мерки за биосигурност или по-скоро нови нива“, допълни тя. „С цел подкрепа на надграждането на мерките за биосигурсност подготвяме няколко целеви приема по програмата за развитие на селските райони. След приемането и дебата на тези подобрения на мерките за биосигурност, ще подкрепим тяхното изграждане по отношения на личните стопанства“, посочи министър Танева.   Тя обясни, че ще се намали броя на отглежданите прасета в лични стопанства. „Никъде не е разрешено да се отглеждат свободно без мерки за сигурност. Това е един рисков фактор за разпространението на заболяването. Не може да го допуснем. Тази развъдна дейност може да бъде разрешена за фамилни ферми с друго ниво и обем на мерки за биосигурност и те ще бъдат подкрепени от мярка 6.3\", допълни тя. ", "date": "2019.09.10", "title": "Танева: Месец вече нямаме регистрирано огнище на африканска чума по свинете"}
{"url": "http://epicenter.bg/article/Evropeyskiyat-sad-podkrepi-iskaneto-na-Polsha-da-bade-ogranichen-dostapa-na-Rusiya-do-klyuchov-gazoprovod-/192401/4/0", "text": "Европейският съд подкрепи във вторник полското искане за ограничаване на достъпа на Русия до ключов газопровод , преминаващ през Германия, което според Варшава защити енергийната сигурност, предават AFP и \"Фокус\".    Общият съд на ЕС, който принадлежи на Съда на Европейските общности, се произнесе срещу решение на Европейската комисия от 2016 г., което позволява на руската компания „Газпром“ да използва газопровода „Опал“, за да транзитира по-големи количества природен газ в Германия.    \"Опал\" е 480-километров тръбопровод, свързан с газопровода „Северен поток 1“, който изпомпва руски газ под Балтийско море към Германия.    Газопроводът „Опал“, който е собственост на „Уингаз“ - германското дъщерно дружество на „Газпром“, минава паралелно на германско-полската граница чак до Чехия.    Варшава изпрати правно възражение срещу решението на Комисията с аргумента, че „Газпром“ може да използва „Опал“, за да заобиколи Полша и Украйна при транзита на газ на запад и по този начин да застраши енергийната сигурност.    „Съдът отбелязва, че решението за 2016 г. е прието в нарушение на принципа на енергийна солидарност“, се казва в решението от вторник на Общия съд на ЕС в Люксембург.  ", "date": "2019.09.10", "title": "Европейският съд подкрепи искането на Полша да бъде ограничен достъпа на Русия до ключов газопровод "}
{"url": "http://epicenter.bg/article/Trup-na-divo-prase-izpluva-na-kamping--quot-Gradina-quot--/192402/4/0", "text": "Компетентните органи са взели проби от открито мъртво прасе на плаж край Созопол тази сутрин. Кръвта е изпратена за анализ, с който да се установи дали животното е страдало от африканска чума.    Предприети са мерки по унищожаването на трупа, уточнява Канал 3.    Дивото прасе е открито на къмпинг „Градина“. Изхвърленото от морето тяло е забелязано от туристи, които сигнализирали властите. Мястото е било дезинфекцирано превантивно, съобщиха очевидци.   ", "date": "2019.09.10", "title": "Труп на диво прасе изплува на къмпинг \"Градина\" "}
{"url": "http://epicenter.bg/article/-Toplofikatsiya-Pernik--AD--Prizovavame-politicheskite-litsa-da-si-vodyat-kampaniyata-i-da-ne-ni-namesvat/192403/4/0", "text": "Независимо от всички скалъпени атаки от най-различни политически групи и еко организации, които седмици наред се упражняваха върху работата на „Топлофикация Перник” АД, Съдът се произнесе, че не е установено, че към момента на налагане на мярката е имало налице пряка и непосредствена опасност за замърсяване на атмосферния въздух или здравето на хората. Това се казва в съобщение на „Топлофикация Перник” АД.   Потвърди се, че твърденията на различните институции не отговарят на истината и че сме влезнали в капана на невъзможността на компетентните органи да се свършат работа по въпроса със замърсяването на атмосферния въздух и да установят от къде идва проблемът, който видимо не е от нас.   Чрез решението на Съда се установи, че сме спазили буквата на Закона и разпоредбите на компетентните институции в лицето на РИОСВ и МОСВ.   Призоваваме политическите лица да си водят кампанията и да не ни намесват в нея. Нека не се създава дискомфорт на жителите на Перник с цел политически дивиденти.", "date": "2019.09.10", "title": "„Топлофикация Перник” АД: Призоваваме политическите лица да си водят кампанията и да не ни намесват"}
{"url": "http://epicenter.bg/article/Yuzhna-Koreya-iska-da-vnasya-balgarski-vina--eterichni-masla-i-mlechni-produkti/192406/4/0", "text": "Български продукти сред които вина, етерични масла и млечни продукти са с изключителен потенциал да бъдат изнасяни за корейския пазар. Това стана ясно по време на среща на министъра на икономиката Емил Караниколов, който е на работно посещение в Сеул, с председателя на Корейската асоциация на компаниите-вносители /КOIMA/ г-н Хонг Кванг-Хи. Това съобщиха от пресцентъра на Министерството на икономиката.   Корейската асоциация на компаниите-вносители (KOIMA) е организация, в която членуват над 8000 южнокорейски бизнес компании-вносители и е създадена през 1970 г. Това е единствената бизнес организация в Република Корея, която има за цел да подпомага вноса от чужбина и играе много важна роля в насърчаването на търговията на страната.   По време на разговорите от организацията са проявили интерес и към други висококачествени български продукти, които да бъдат реализирани в Корея.   „През 2018 година българският износ за Корея надхвърли 106 млн. щ. д. Разчитаме на прояви като бизнес форуми и на активност от страна на бизнеса от двете страни за увеличаване на търговския обмен и за създаване на контакти с цел реализиране на съвместни проекти“, посочи министър Караниколов.   На срещите си с представителите на корейския бизнес икономическият ни министър изтъкна и предимствата на страната ни, като атрактивна дестинация за инвестиции. По думите му Правителството е в непрекъснат, активен диалог и партньорство с бизнеса за реализирането на последователна външноикономическа политика, целяща разширяване на пазарното присъствие, подобряване на условията за достъп до чужди пазари и привличане на чуждестранни инвестиции. „Подкрепяме експортно ориентирани сектори с висока добавена стойност и висок потенциал за внедряване на иновации в производството“, посочи още той.   По време на официалната си визита Караниколов се срещна още и със заместник-министъра на търговията, индустрията и енергетиката на Република Корея г-н Ким Йонг -Рае. Пред него икономическият министър подчерта, че Република Корея е приоритетен икономически партньор в Азия и усилията ни са насочени към насърчаване на двустранното сътрудничество и засилване на икономическите връзки между двете страни.   От своя страна заместник-министърът на търговията на Корея изтъкна, че акцентирането на развойна дейност и сектори за високи технологии е ниша, която ще даде цялостен облик на България като страна залагаща на технологиите и дейности носещи висока добавена стойност.  ", "date": "2019.09.10", "title": "Южна Корея иска да внася български вина, етерични масла и млечни продукти"}
{"url": "http://epicenter.bg/article/Radev--Portugalskite-investitsii-v-Plovdiv-sazdavat-stotitsi-rabotni-mesta-i-perspektiva-za-mladite/192408/4/0", "text": "Португалските инвестиции в Пловдив създават стотици работни места и дават възможност на младите хора за развитие и допълнителна квалификация. Това каза държавният глава Румен Радев при откриването на португалски инвестиционен проект – нова производствена мощност в завод за стъкло в Пловдив, съобщиха от прессекретариата на държавния глава.   Инвеститорът оповести намеренията си да разшири производството на стъклени опаковки в България, както и да създаде свой регионален офис у нас, по време на работна среща на президента Радев с представители на португалския бизнес в рамките на официалното му посещение в Лисабон през януари т.г.   „България и Португалия имат общи приоритети за борба с демографската криза, за задържане на младите хора в страните, за по-видимо присъствие в европейската икономика. Въпреки че географски сме в двата края на ЕС, ние сме много близки в нашия общ стремеж да се превърнем във водещи държави в тази област“, подчерта държавният глава. Румен   Радев е провел телефонен разговор със своя португалски колега президента Марсело Ребело де Соуза непосредствено преди церемонията. Между България и Португалия трябва да се развиват не само политическите връзки във всички аспекти, но и икономическите отношения и инвестициите, особено в съвременни технологии, посочи Румен Радев.   По думите на президента в новата производствена мощност в Пловдив се внедряват модерни технологии, в съответствие с най-високите екологични стандарти, като съществена част от инвестицията отива за пречиствателни инсталации. Държавният глава призова всички инвеститори в България да следват този положителен пример и поздрави собственика на компанията Карлос Морейра да Силва за прогресивния подход, и изпълнените ангажименти за разширяване на производствените мощности в България.", "date": "2019.09.10", "title": "Радев: Португалските инвестиции в Пловдив създават стотици работни места и перспектива за младите"}
{"url": "http://epicenter.bg/article/Zhena-zagina-pri-katastrofa-na-E-79-kray-Simitli-/192353/3/0", "text": "48-годишна жена загина при катастрофата тази сутрин на главен път Е-79 край Симитли, предаде кореспондентът на БГНЕС в региона.    При инцидента са се сблъскали два автомобила след Симитли в посока Кресненското дефиле. Сигналът за катастрофата е подаден около 9.10 часа тази сутрин.    Според свидетели лек автомобил – БМВ с украинска регистрация, в който са пътували мъж и три деца, се е движил в посока Кресна. По неизяснени причини автомобилът рязко навлиза в насрещното платно и удря челно друг лек автомобил с благоевградска регистрация, в който е пътувала 48-годишна жена.    След удара лекият автомобил на жената е паднал в крайпътния скат. Водачката му е загинала на място. Тя е пътувала сама в колата.    30 минути след инцидента на място пристигна пожарна, наложи се да бъдат срязани ламарините, за да се извади тялото на загиналата.    Останалите участниците в катастрофата – мъжът и децата от украинското БМВ, са транспортирани и настанени в МБАЛ-Благоевград. По непотвърдена информация водачът е със счупен крак.    Движението по главния път Е-79 се осъществява в една лента.    Инцидентът е станал на правия участък след Симитли срещу село Черниче. На място са изпратени линейки и полиция.    Разследването на инцидента продължава.  ", "date": "2019.09.10", "title": "Жена загина при катастрофа на Е-79 край Симитли "}
{"url": "http://epicenter.bg/article/MVR-shte-napravi-proverka-za-izteklite-snimki-na-priyatelkata-na-kandidat-kmet--ako-tova-bade-poiskano/192368/3/0", "text": "МВР ще направи проверка по случая с изтеклите снимки на приятелка на един от кандидатите за кмет на София, когато постъпи искане от нея. Това съобщи вътрешният министър Младен Маринов, предаде БНР.   Той допълни още: \"До този момент нямаме искане от заинтересованата страна да извършим проверка. Ако има такова искане от конкретно лице, ще бъде извършена проверка и тогава мога да дам отговор. Такова обвинение пряко към МВР не е отправяно от заинтересованата страна. Ако бъде отправено, пак казвам, ще извършим проверка и ще дадем информация\".", "date": "2019.09.10", "title": "МВР с готовност за проверка за изтеклите снимки на приятелката на кандидат-кмет на София"}
{"url": "http://epicenter.bg/article/Sotir-Tsatsarov-i-Ivan-Geshev-obsadiha-aktualni-problemi-s-rakovodstvoto-na-AIKB-/192373/3/0", "text": "Главният прокурор Сотир Цацаров и заместникът му Иван Гешев се срещнаха с ръководството на Асоциацията на индустриалния капитал в България (АИКБ). Това съобщиха от пресцентъра на Прокуратурата.    В срещата участваха председателят на АИКБ Васил Велев и изпълнителният й директор Добрин Иванов.    По време на разговорите бяха обсъдени актуални проблеми, свързани със закононарушения, по-специално в сферата на енергетиката, както и злоупотребите при издаване на болнични листове.    В хода на срещата бе подчертано и дългогодишното полезно за обществото сътрудничество и ползотворен диалог между Прокуратурата на Република България и Асоциацията на индустриалния капитал в България.  ", "date": "2019.09.10", "title": "Сотир Цацаров и Иван Гешев обсъдиха актуални проблеми с ръководството на АИКБ "}
{"url": "http://epicenter.bg/article/MVR--Uvelichavat-se-opitite-za-nelegalno-preminavane-na-balgaro-gratskata-granitsa-/192377/3/0", "text": "Увеличение на опитите за влизане на мигранти от Гърция у нас отчита МВР. Вътрешният министър Младен Маринов обясни, че по границата с южната ни съседка има изпратени допълнителни екипи на полицията и жандармерията. За момента според него не се налага използване на армейски части за охрана, предава БНР.    \"Следим процесите в Турция. Виждате какво се случва. За съжаление тези процеси не зависят само от нашето желание. Те са по-глобални и естествено, когато има раздвижване и някакви притеснения, ние сме длъжни да вземем мерки. Наистина българо-турската граница се охранява добре. Има изградени съответни съоръжения, но имаме проблем със сухоземната граница с Гърция. Поради тази причина сме дислоцирали допълнително командировани сили, така че да можем да пазим сигурността на границата. Отчитаме ръст в опитите да бъде премината нелегално тази граница. Имаме добро взаимодействие с гръцките власти,\" заяви още министър Маринов.  ", "date": "2019.09.10", "title": "МВР: Увеличават се опитите за нелегално преминаване на българо-гръцката граница "}
{"url": "http://epicenter.bg/article/Dete-na-godina-i-tri-mesetsa-padna-ot-vtoriya-etazh/192378/3/0", "text": "Дете е прието в Университетската болница „Св. Георги“ в Пловдив с тежка черепно-мозъчна травма след падане от втория етаж на жилищна кооперация на бул. „Хаджи Димитър“ в града. Това съобщиха от пресцентъра на лечебното заведение, съобщи от агенция \"Фокус\".   В момента състоянието на детето, което е на година и три месеца, е стабилизирано и не се налага извършване на неврохирургична интервенция. Инцидентът се е случил в петък.   Детето само е отворило прозорец и се покатерило на него, докато родителите му спели, след което е паднало от над 4 метра височина. То е намерено от съседи, които веднага подали сигнал на телефон 112.   Социалните служби са уведомени за инцидента, образувано е досъдебно производство, а разследването продължава.   Районна прокуратура-Пловдив наблюдава досъдебно производство за това, че родител е оставил лице, намиращо се под родителски грижи без надзор и с това е създал опасност за неговото физическо здраве и развитие – престъпление по чл. 182 ал. 1 от Наказателния кодекс. Това съобщиха от пресцентъра на Апелативна прокуратура - Пловдив. На 6 септември 2019 г., на тел. 112 е бил подаден сигнал, че в двор на къща в гр. Пловдив е паднало дете. На място е пристигнал полицейски екип, който установил, че от прозорец на втория етаж на постройката е паднало момиченце, на 1 година и 3 месеца. Детето е настанено в болница, като към момента състоянието му е стабилно. По досъдебното производство са извършени процесуално-следствени действия - оглед на местопроизшествието, изготвен е фотоалбум, разпитани са свидетели и родителите на детето. За случая е уведомена Агенцията за закрила на детето, като е възложено нейни служители да се запознаят със случая и изготвят социален доклад, който да бъде представен по досъдебното производство. Работата по случая продължава, извършват се активни действия по разследването за установяване на фактическата обстановка.", "date": "2019.09.10", "title": "Дете на година и три месеца падна от втория етаж"}
{"url": "http://epicenter.bg/article/Hvanaha-shofyora--blasnal-helikopeter-v-smolyansko-selo/192396/3/0", "text": "61-годишен мъж от гр.Пловдив е задържан за нанесени щети по хеликоптер в с. Павелско, съобщиха от ОДМВР-Смолян.   На 08.09.2019г. около 16:25ч. в РУ-Чепеларе чрез тел.112 е получен сигнал от 40-годишен мъж от Горна Оряховица - авиомеханик в частна фирма, затова че е установил щети по базирания на площадка в бившето телеугоително стопанство в с. Павелско хеликоптер \"Enstrom 480 B\", вследствие на удар от неизвестно МПС. В резултат на удара е повредена селскостопанска система за обработване на гори \"Isolair 3900-480 Innovator II\".   Щетите са в процес на изясняване. Местопроизшествието е запазено и посетено от дежурна оперативна група на РУ-Чепеларе. Извършен е оглед и е образувано досъдебно производство.   В резултат на проведените оперативно-издирвателни и процесуално-следствени действия се установява, че 61-годишният Л.К. – пастир на кози в обор, намиращ се в близост до мястото, където е позициониран хеликоптера, заедно с мъж, работещ на съседен гатер, употребили алкохол.   При опит да потеглят с лек автомобил „Пежо 106“, управлявано от Л.К., автомобилът, движейки се напред, удря и поврежда системата за обработване на гори, закрепена на хеликоптера. След инцидента, двамата мъже напускат местопроизшествието и се укриват до момента, в който не са установени и единия от тях – задържан. Работата по случая продължава.", "date": "2019.09.10", "title": "Хванаха шофьора, блъснал хеликопетер в смолянско село"}
{"url": "http://epicenter.bg/article/Tihomir-Stoychev--Nie--v--Rusofili--ne-mrazim-Velikobritaniya-i-SASht--Obichame-ednakvo-vsichki/192411/3/0", "text": "Не съм се чувал с Николай Малинов. Преди малко минах през офиса на Национално движение \"Русофили\", но и там никой не го е виждал.  Това съобщи в предаването \"Лице в лице\" по БТВ Тихомир Стойчев, бивш директор на ЦСБОП и член на Национално движение \"Русофили\", който коментира акцията на прокуратурата и ДАНС и обвинението в шпионаж на Николай Малинов.   \"Делото по член 105, по който е обвинен Малинов, е доста тънко. Аз съм работил не само в ЦСБОП, а и в други служби, които са се занимавали с националната сигурност и съм запознат с тази тематика. В прокуратурата явно са намерили предпоставка за това обвинение. Аз не подлагам под съмнение способностите на българските служби. Винаги съм предупреждавал, че трябва да внимаваме как точно представяме нашата организация и цели, за да не създаваме грешно впечатление. По това дело явно е работено доста отдавна. Сега е въпрос на доказване. Много съм любопитен да видя как ще продължи разследването\", добави бившият шеф на ЦСБОП. \"От 2016 година има една промяна в отношението на България към Русия. Слушал съм много американски анализатори, които са обяснявали каква огромна заплаха е Русия. Аз обичам руската история, руската география, руската култура. Това е социална реакция. Това са наши допирни точки. Всички сме заинтересовани да бъде гарантиран регионалния мир. В \"Русофили\" не мразим Великобритания и САЩ. Еднакво обичаме всички\", категоричен беше Стойчев.", "date": "2019.09.10", "title": "Тихомир Стойчев: Ние, в „Русофили“, не мразим Великобритания и САЩ. Обичаме еднакво всички"}
{"url": "http://epicenter.bg/article/Gen--Popov--Satrudnichestvoto-s-Germaniya-v-oblastta-na-otbranata-e-ot-mnogo-vazhno-znachenie/192405/2/0", "text": "„За България сътрудничеството с Федерална република Германия в областта на сигурността и отбраната е от много важно значение. Радваме се на отлични отношения както на двустранна основа, така и в рамките на ЕС и НАТО“, заяви ген. Константин Попов по време на срещата си с Волфганг Хелмих, председател на Комисията по отбрана и членовете на комисията към Германския Бундестаг, съобщиха от пресцентъра на Народното събрание.   Ген. Константин Попов е на двудневно посещение в Берлин по покана на Волфганг Хелмих.   „Високо ценим Германия като съюзник с решаваща роля за укрепване на европейската сигурност. Ние се нуждаем от по-голям фокус върху оперативните аспекти и съгласуваността на нашите инициативи, за да постигнем конкретни резултати“, отбеляза още на срещата ген. Константин Попов.   По време на разговора си с комисаря за въоръжените сили към Германския Бундестаг д-р Ханс-Питър Бартелс и с Томас Зилберхорн, заместник-министър на отбраната, ген. Попов обсъди общата европейска отбранителна политика, както и взаимното сътрудничество в областта на отбраната.   Ген. Попов предложи на представителите на Бундестага Германия да се включи в проекта на ЕС „Модулен елемент за бързо развръщане за подводни интервенции\", който е свързан с придобиване на отбранителни морски способности. България е водеща нация по проекта, който е от новите инициативи от отбранителния пакет на ЕС по Постоянното структурирано сътрудничество.   „Смятам, че като морска страна за Германия би имало добавена стойност да се включи в този проект, защото той има всички качества да завърши с убедителен резултат в недълъг времеви период“, допълни ген. Попов по време на срещите си в Бундестага.   На разговора с Томас Зилберхорн, заместник-министър на отбраната, ген. Константин Попов благодари за участието на Германия в Щабния елемент за интегриране на силите на НАТО в София. Той отправи покана за попълване на длъжност от Германия в Центъра за изследване, изграждане и усъвършенстване на способности на НАТО за управление на кризи и реагиране при бедствия, който е ситуиран в България.   По време на посещението си ген. Попов се срещна и с адмирал Йорг Клайн, началник на щаба на Оперативното командване на Бундесвера. Генерал Попов посети мемориала „Възпоменателна гора“, където отдаде почит на загинали германски военни.  ", "date": "2019.09.10", "title": "Ген. Попов: Сътрудничеството с Германия в областта на отбраната е от много важно значение"}
{"url": "http://epicenter.bg/article/Toma-Bikov--Reaktsiite-na-nyakoi-partii-i-institutsii-za-arestuvanite-rusofili-sa-krayno-nevazdarzhani-/192407/2/0", "text": "Крайно невъздържани са реакциите на някои от политиците и партиите за арестуваните русофили, дори на някои от институциите. Това каза народният представител от ПГ на ГЕРБ Тома Биков по време на пресконференция в централата на партията във връзка с арестите и разпитите на Николай Малинов, Юрий Борисов и други русофили заради шпионаж, предаде репортер на Агенция \"Фокус\". В брифинга участва и депутатът Спас Гърневски.    \"Моето лично впечатление в такива ситуации е, че обикновено в нашите служби, в такъв тип ситуации действат съвместно или по сигнал на партьорски служби. Без да сме запознати в детайл с това разследване от изявленията на прокуратурата и на службите ние разбираме, че става въпрос за разследване срещу конкретни лица. Не срещу неправителствени организации, не срещу общности, споделящи една или друга идеология или идея. В подобни ситуации трябва да бъдем много внимателни, обвиненията са изключително сериозни и няма как да бъдат направени, без зад тях да стоят сериозни доказателства. Затова смятам и реакциите на някои от политиците и на партиите и, ако щете дори на някои от институциите, за крайно невъздържани, при положение, че самите те не знаят за какво става въпрос\", посочи Биков.   \"Искам да призова партиите и институциите да проявят сдържаност по отношение на разследването на българските служби по отношение на лица, които са действали в ущърб на българския национален интерес\", каза още Тома Биков.    „По един или друг начин са застрашили националната сигурност. Моето лично впечатление в такива ситуации, е че обикновено в нашите служби в такъв тип ситуации действат съвместно или по сигнал на партньорски служби\", обясни Биков. „Без да сме запознати в детайли с това разследване от изявленията на прокуратурата и на службите ние разбираме, че става въпрос за разследване на конкретни лица, не срещу неправителствени организации, не срещу общности, споделящи една или друга идеология или идея\", добави още Биков.    Според него в подобни ситуации трябва да бъдем много внимателни, обвиненията са изключително сериозни и няма как да бъдат направени без зад тях да стоят сериозни доказателства.    „За това смятам, че реакциите на някои от политиците, от партиите, дори и на някои от институциите са невъздържани, при положение, че те самите не знаят за какво става въпрос. Работата на службите е да пазят националния интерес и сигурност и ние трябва да им се доверим в такива ситуации, които не се случват всеки ден\", посочи още той.    „Абсолютно сигурни сме, че няма нищо общо със сегашните избори, с предишните или с по-предишните. Работа на службите е да направят това, което са направили, и ние като общество и най-вече като политици би трябвало поне по тази тема да имаме съгласие\", коментира още Биков.    \"Отношенията на България със Съединените щати и Русия са добри\", подчерта народният представител.    „Това, че неправителствени организации имат своя дейност, дали са американски, проамерикански или финансирани от американски фондове. Дали са проруски не означава, че отношенията на България с тези страни са лоши“, обясни Биков.    „Това, че американски неправителствени организации всеки ден атакуват правителството не означава, че отношенията между България и Америка са в лошо състояние“, каза още Биков. Според него същото важи и за представителите на една неправителствена организация, за която е убеден, че една голяма част от хората, нямат изобщо представа арестуваните какво са правили.    \"Това, че тя е водила своята културна политика или понякога нейни представители са изразявали несъгласие с правителството, не означава, че българо-руските отношения са поставени под въпрос\", посочи още той.    „Напротив, през последните месеци и години смятаме, че българо-руските отношения се развиват в положителна посока. Работи се по общи проекти и работата продължава. Става въпрос за конкретни личности, които са влезли в нерегламентирани контакти и са нарушили една граница, която е доста сериозна и е свързана с националната сигурност\", коментира Тома Биков.  \"Бих призовал г-жа Нинова да запази самообладание, никой не говори за нея или за дела в миналото. Всички имаме интерес България да отблъсне тази поредна кибератака срещу себе си, да се доверим на тези хора, които са призвани да пазят националната сигурност и да изчакаме всичко спокойно да приключи\", заяви Спас Гърневски.    Той отправи апел към политическата система и партиите.    \"В този момент, когато става въпрос за националната сигурност, да не си позволяват интерпретации, да не влизат в ролята на гузен негонен бяга. Да не коментират. Ние може да кажем, че повече от две години виси един въпрос имало ли е среща на г-жа Нинова с г-н Решетников. Това са въпроси, които тепърва ще получават отговор\", посочи още Гърневски.    По думите му в конкретния случай всеки трябва да запази чувството за национална отговорност, за националната отгоност на България и да не влиза с коментари, които биха застрашили тази сигурност. \"Тук става въпрос за конкретни имена, за конкретни случаи, и всеки от нас има интерес всяка политическа сила има интерес този случай да бъде разплетен, разнищен\", допълни още депутатът от ГЕРБ.    Искам да поздравя Мария Габриел с новия ресор, който е значим и логичен, каза още Тома Биков.    „Ресор, който включва в себе си образованието, науката, иновациите, младежта, неща, които бяха приоритетни за българското европредседателството. Тези приоритетни области, които са приоритетни и за Европа, бяха оценени по подобаващ начин и България получава възможността български еврокомисар да работи в следващите пет години върху тях. Образованието и науката са основен приоритет на управленската програма на българското правителство. Няма как да не изразим задоволството си от този ресор\", подчерта депутатът от ГЕРБ.  ", "date": "2019.09.10", "title": "Тома Биков: Реакциите на някои партии и институции за арестуваните русофили са крайно невъздържани "}
{"url": "http://epicenter.bg/article/Vasil-Vasilev--Balgarskite-rusofobi-se-opitvat-da-nasadyat-balgarofobiya-u-rusnatsite-/192410/2/0", "text": "Новият сезон на “Не се страхувай“ по Българската свободна телевизия тръгна с виц. Събужда се пияницата в една канавка, опипва се и заключава: Я, толкова пих и нищо ми няма. Няма ми балтона, няма ми часовника, няма ми и парите. И ние, продължи водещият Васил Василев, се събудихме опиянени след демократичния блян и какво да видим: няма ни индустрията, няма ни селското стопанство, няма ни ракетите, танковете и самолетите, няма я работната ръка, няма ги учителите, лекарите и инженерите, няма ни я просветата, науката, златните медали, няма ни го здравето, нищо, нищо от онова време ни няма.    Досега ругатните и обидите между носталгици и противници на 9 септември бяха вътрешна работа, нещо като домашни кавги, продължи Василев. От средата на миналата седмица те прескочиха нашите граници и проблемът стана международен. Повод бе изложбата, открита вчера в Руския КИЦ и посветена на Освобождението на Европа от нацизма. Разбрало за изложбата, Външно излезе с една безумна декларация, която прилича на манифест за обявяване на психологическа война на Русия, добави той. Тя бе съставена така, че максимално да уязви руснаците, да нарани, да ги обиди колкото се може по-дълбоко, да обезличи, да унижи това, с което те особено много се гордеят - решаващата роля на Съветския съюз за Освобождението на Европа от нацизма.    Според Василев, авторите на декларацията са целели да предизвикат в Русия ураган от гняв и възмущение. От Москва се чуха дори гласове за прекъсване на дипломатическите отношения - толкова обидени и възмутени изглеждаха руснаците от тона и формулировките. Наистина, може ли да наречеш освобождението от нацизма \"съмнителна историческа теза\" и да се подиграеш с паметта на 27-те им милиона убити, да говориш за щиковете на Съветската армия с тон, като че ли съжаляваш, че не са били пречупени от Вермахта? Какво е това? Наглост, безсрамие, безочие - черти, присъщи на най-примитивните политически субекти. Какво стана, кому беше нужна тази грубиянска демонстрация на неуважение, това кокошкарско перчене ? Толкова ли сме разкапани, че да произвеждаме външнополитическа отрова?    Безусловно, зад декларацията на Външно стоят тези среди, които са против строителството на АЕ Белене и транзита на руския газ от Турция към Централна Европа през България, изтъкна Василев. Понеже и двата жизнено важни за нас проекта мръднаха напред, противниците им веднага реагираха с надежда да ги блокират чрез местната си клиентела. Как? С протести в страната не става. Няма кой да отиде. Българите знаят колко е важно да имаме евтин ток и сигурен газ и е абсурдно да се смята, че някой ще може да организира що-годе сносна демонстрацийка срещу проектите.    Борисов видя накъде духа вятърът и взе да подкрепя Белене и газопровода. Тогава? И диригентите очевидно решиха да ги блокират не чрез София, а през Москва. Как? Като бъдат обидени, засегнати, постоянно наранявани и оскърбявани руснаците така, че търпението им да се изчерпи, да махнат с ръка и в един момент, както закриха Южен поток да кажат: Конец. Край. Оправяйте се! Правете си Белене или не го правете, къпете се в гьола или го зарийте, вземайте си газ ако искате от Луната, ние бяхме дотук. До-сви-да-ние.    Лошо, а? Лошо, но има и по-лошо. Защото блокирането на Белене и на газопровода са само тактически цели, докато стратегическата цел на нашите бесуващи русофоби изглежда още по-коварна. За да я разшифроваме, трябва да вземем предвид концепцията за стратегическата дълбочина на бившия турски премиер Давутоглу и призивите за Възраждане на Османската империя в някогашните ѝ граници, както и кипърския сценарии. Българинът се успокоява, че Русия никога няма да допусне нещо такова да ни се случи и делото на Царя Освободител да бъде погребано. Няма да допусне, но при нормални отношения.    А ако управниците ни се държат враждебно, арогантно, агресивно, ако постоянно нападаме и обиждаме руснаците, както правеше Плевнелиев и разни участници в сега управляващата коалиция, ако все махаме Альоша и Паметника на Съветската армия, защо Москва да не преосмисли позицията си. Нека помислим. Кой друг може да възпре експанзионистичните намерения в Анкара, ако там решат да ги осъществят? Кой? Съединените щати? Колкото си развалиха отношенията с Турция заради Кипър, толкова биха го направили за нас. За Америка Турция е много, много по-важна - стратегически, икономически, военно, всякак - от България. Нали американците, по искане на турците, ни накараха да нарежем ракетите и самолетите си.    Или Европейския съюз? Та те ще ни продадат така, както Чембърлейн и Даладие продадоха Чехословакия на Хитлер. Там нищо от манталитета им не се е променило. Единствено Русия би могла да защити България, но би могла и да се въздържи, ако сред руското ръководство и руския народ бъде трайно насадено чувството, че българите са русофоби, те са неблагодарни, те се подиграват на освободителите си, ненавиждат ги. А това, изтъкна Васил Василев, изглежда основната причина, поради която нашите управници вече десетина години тровят българо-руските отношения, гледат да превърнат приятелството, вековните ни връзки, общото между нас във враждебност, ненавист, омерзение.    И понеже видяха, че не могат да настроят българите срещу руснаците, гледат да настроят руснаците срещу българите. Като не можем да насадим русофобия в българите, да насадим българофобия в руснаците. Така в решаващ, съдбовен момент България би останала съвсем сама и беззащитна и отколешните планове за заграбване на нейна територия ще могат да се осъществят, заключи Васил Василев.    ", "date": "2019.09.10", "title": "Васил Василев: Управниците ни от десетина години тровят българо-руските отношения"}
{"url": "http://epicenter.bg/article/Daritkova--Vsyako-politichesko-pristrastie-v-sluchaya-s-shpionazha-mozhe-da-e-mnogo-opasno/192412/2/0", "text": "Разчитам на разумните и национално отговорни политически сили. Ние трябва да имаме идеи, не да търсим конфронтации. Към това призовах и в първия ден от новия политически сезон. В Народното събрание трябва да се обменят идеи и да се търсят решения за доброто на България, каза в предаването \"Денят с Наделина Анева” по „Канал 3“, председателят на групата на ГЕРБ, Даниела Дариткова.   Отново ще апелирам да няма политизиране на информация, изнесена от прокуратурата. Важно е политическите партии да запазят дистанция. Всяко политическо пристрастие в случая с шпионажа може да е много опасно, каза още тя.   Има време до официалния старт на предизборната кампания. Ако се нагнети обстановката, ние си оставяме вратичка, да няма пленарни заседания. Използвайки трибуната на Народното събрание за агитации, по никакъв начин няма да се отрази положително. Народните представители, които ще бъдат в определени листи, могат с разрешение да отсъстват за конкретни събития, но не могат да ползват отпуск за това, каза Дариткова.    ", "date": "2019.09.10", "title": "Дариткова: Всяко политическо пристрастие в случая с шпионажа може да е много опасно"}
{"url": "http://epicenter.bg/article/Tayni-chatove-na-Ivancheva-razkrivat-zagovor---protestat-sreshtu-Geshev-da-prerasne-v-prevrat/192413/2/0", "text": "Доказателства за подготвян преврат срещу властта бяха разпратени до редица медии, в това число и до Канал 3. Сигналът е подаден от Йордан Йорданов Бонев, син на Венцислав Ангелов - Чикагото.    От писмото става ясно, че е имало сценарий премиерът Бойко Борисов да бъде свален от власт и да се провали номинацията на Иван Гешев за главен прокурор. Според изложените чатове се твърди, че този план е финансиран от бизнесмена Иво Прокопиев и банкера в изгнание Цветан Василев, а основни участници в престъпната организация са Десислава Иванчева, Сдружение \"Боец\", \"БиволЪ\" и други.    Сигналът ще бъде внесен в Прокуратурата утре, 11 септември, в 08:00 часа.    В него Йордан Бонев разказва как неволно е станал част от организирана престъпна група, имаща за цел насилствено, чрез радикални действия да свали властта.    \"Всички материали, които прилагам към настоящия сигнал (чатове, звукозаписи и видеозаписи), водят до основателни съмнения, че финансов център на тази организирана група са издирваният от Интерпол банкер Цветан Василев и обвиняемият за пране на пари олигарх Иво Пропокиев, а организационен център – подсъдимата Десислава Иванчева, излезлият съвсем наскоро от затвора Венцислав Ангелов – Чикагото (родният ми баща), т. нар. \"гражданско движение\" \"БОЕЦ” , \"разследващата” медия Бивол и „Да, България”. \", пише той.    Първите разпечатки на чатове, които прилага той, са от разговор между Десислава Иванчева и Венцислав Ангелов-Чикагото.    В комуникацията между двамата се споменават имената на банкера Цветан Василев, бизнесмена Иво Прокопиев, като организатори на протестите срещу кандидатурата на Иван Гешев за главен прокурор, които на по-късен етап трябва да прераснат в протести срещу правителството на Бойко Борисов. Според информация от писмото на Бонев и показаните чатове, зад финасирането на тези действия стоят Василев и Прокопиев. Иванчева признава, че част от организацията е и лидерът на „Да, България” Христо Иванов, както и Георги Георгиев от БОЕЦ.             ", "date": "2019.09.10", "title": "Тайни чатове на Иванчева разкриват заговор - протестът срещу Гешев да прерасне в преврат"}
{"url": "http://epicenter.bg/article/Tsveta-Karayancheva-otkri-izlozhba-v-EP-za-140-g--ot-Uchreditelnoto-sabranie-i-Tarnovskata-konstitutsiya/192414/2/0", "text": "Председателят на парламента Цвета Караянчева откри изложба в ЕП, посветена на 140-ата годишнина от Учредителното събрание и приемането на Търновската конституция.    Началото на официалната церемония бе дадено и от председателя на Европейския парламент Давид Сасоли. На откриването присъстваха и български евродепутати, сред които Ангел Джамбазки, Иво Христов, Александър Йорданов, Емил Радев, Андрей Новаков, Андрей Ковачев, Eва Майдел, Илхан Кючук и други. Впечатляващо бе отсъствието на Радан Кънев и Елена Йончева.   Караянчева показа изложбата на Давид Сасоли, като насочи вниманието му към фотография на първия министър-председател на страната и разказа исторически факти около приемането на Търновската конституция.   Поуките от Търновската конституция могат да бъдат приложими навсякъде, в нея основната тема е свободата, можем да се поучим от предците си и в името на национално отговорните теми да бъдем заедно, каза председателят на парламента Цвета Караянчева след откриването на изложбата.    Председателят на Народното събрание започна с историческа препратка, че преди 140 години, само няколко месеца след Освобождението, представители на българския народ се събират в Търново.    \"Това е през 1879 година. С една единствена задача – да създадат Конституция. Има схващане в България, че нашите първи политици не били много добре подготвени политически, не водели много професионални политически дебати, но това съвсем не е така. Вие можете да се убедите като погледнете дневниците на Учредителното събрание.    Една част от учредителите са учили и пътували из Европа и са познавали политическите процеси в Европа“, заяви председателят на парламента. „Тази изложба представя частица от нашата дълга история, но тази частица е много важна за държавността на България“, добави още тя.    Цвета Караянчева благодари на председателя на ЕП Сасоли, че е участвал в откриването на изложбата и отправи покана към него да посети страната ни.   \"Много се радвам, че днес съм тук и моето посещение съвпада с избора на ресор на еврокомисар, а това е много важен и голям ресор\", заяви още председателят на парламента.    „Това е отношение към България и към г-жа Габриел персонално, защото тези два ресора са били разделени, а сега вече е мегаресор с две големи дирекции и изключително голям бюджет“, добави Караянчева. Тя добави, че иновациите са бъдещето. „Иновациите, образованието, младите хора, това е едно продължение на нейния ресор и аз съм убедена, че тя ще се справи“. Председателят на Народното събрание пожела успех на българския еврокомисар в работата й по новия ресор.  Изложбата беше показвана в цялата страна и е част от програмата за 140 години от Учредителното Народно събрание. Кулминацията на честванията беше във Велико Търново. Тя беше представена в областните градове в страната, едновременно в Северна и Южна България.    В пътуващата изложба са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.  ", "date": "2019.09.10", "title": "Цвета Караянчева откри изложба в ЕП за 140 г. от Учредителното събрание и Търновската конституция"}
{"url": "http://epicenter.bg/article/Protestite-sreshtu-Geshev---chast-ot-zagovor-sreshtu-vlastta--finansiran-ot-Prokopiev-i-Tsvetan-Vasilev-/192417/2/0", "text": "Протестите срещу кандидата за нов обвинител №1 Иван Гешев са част от цялостен заговор, финансиран от подсъдимите олигарси Иво Прокопиев и Цветан Василев и с основни участници осъдената на първа инстанция бивша кметица на „Младост“ Десислава Иванчева, свързаното с банкера беглец сдружение „БОЕЦ“, сайтът с кремълски обвързаности „Бивол“ и други.  Това пише в свой сигнал до прокуратурата Йордан Бонев, син на осъдения за трафик на наркотици Венцислав Ангелов-Чикагото. Писмото бе разпратено до медиите, като в него авторът уточнява, че ще внесе сигнала утре. Според него планът      и проваляне на номинацията на Гешев за главен прокурор, а като доказателства прилага чатове, звукозаписи и видеозаписи.    „Всички материали, които прилагам към настоящия сигнал, водят до основателни съмнения, че финансов център на тази организирана група са издирваният от Интерпол банкер Цветан Василев и обвиняемият за пране на пари олигарх Иво Прокопиев, а организационен център подсъдимата Десислава Иванчева, излезлият съвсем наскоро от затвора Венцислав Ангелов-Чикагото (родният ми баща), т.нар. „гражданско движение“ БОЕЦ, „разследващата“ медия „Бивол“ и „Да, България“,\" пише Бонев.    Разкритието му съвпадна с поредния протест срещу кандидатурата на Иван Гешев за главен прокурор, организиран именно от едно от присъдружните НПО-та на описаните от него лица - „Правосъдие за всеки“. Масовката, събрала се отново пред Съдебната палата, бе подкрепена от сериозни групи ултраси и роми, като част от вторите си признаха, че са получили по 40 лева, за да участват в протеста. На самия митинг, напълно в дух със сигнала на митинга пък се появиха освен „обичайните заподозрени“ като Велислав Величков от „Правосъдие за всеки“ и хората на Василев от „БОЕЦ“,        лидерът на олигархично обвързаната партия „Да, България“ Христо Иванов-Пинокио, дясната ръка на Иван Костов и председател на ДСБ Атанас Атанасов, както и скандалният бивш шеф на Софийския районен съд Методи Лалов, чиято оставка ВСС не прие, защото тече дисциплинарка срещу него. Въпреки изричната законова забрана за участие в политически събития на магистрати, Лалов се прояви именно като политик, като държа реч на митинга.    Събралите се пък дори не даваха възможност на хора с други мнения да се изявят, като буквално скочиха на жена, появила се с плакат, че „граждани подкрепят Гешев“. Докато тя обясняваше, че този митинг манипулира гражданите, й скочиха част от протестиращите, като ѝ скъсаха плаката и я изгониха.    Докато течеше организираният от подсъдимите олигарси и присъдружните им организации митинг, в столицата се проведе и контрапротест в подкрепа на Гешев, на който се събраха над 2500 души. Той бе на Ларгото – между Министерския съвет и президентството и мина под мотото „марш за законност“.     като част от тях носеха плакати, на които бяха изобразени лицата на укриващия от закона банкера-беглец Цветан Василев, разградския олигарх Иво Прокопиев и Командира на тъмния преход Иван Костов.    На плакатите пишеше: „Затворът им отива, да ги облечем в райета“. Сред протестиращите имаше стотици млади хора, а участниците скандираха: „И преди, и сега Гешев значи свобода!“.    Пред събралите се хиляди хора главният редактор на агенция „ПИК“ Звездомира Мастагаркова обяви, че        които са се събрали пред Съдебната палата, за да протестират срещу избора на Иван Гешев за главен прокурор. Тя заяви още, че борбата срещу Гешев е толкова ожесточена, защото той е вкарал много олигарси в арестите, разбил е групи за телефонни измами, които тормозят нашите майки, бащи, баби и дядовци и е разобличил мафиотите.    Около 18 часа към протеста се присъединиха много млади семейства с млади деца, които носеха лозунги: „Вън продажниците!“ и „Страх ли ви е от силен прокурор!?“.   Хората на площада набъбнаха до близо 3000 души. Те направиха своя мирен поход, блокирайки за кратко движението между площад „Независимост“ и статуята на София.   „Днес казваме не на олигарсите, които ограбиха България, джендъризма, гейпарадите, перверзията и слугуването на чужди господари и соросоидни шайки“, обявиха на митинга.  ", "date": "2019.09.10", "title": "Протестите срещу Гешев - част от заговор срещу властта, финансиран от Прокопиев и Цветан Василев "}
{"url": "http://epicenter.bg/article/Prof--Nikolay-Radulov--Shpionskiyat-skandal-e-chast-ot-strategiyata-predi-mestnite-izbori-/192418/2/0", "text": "Шпионският скандал е част от стратегията преди местните избори. Това каза в предаването „Това е България“ на Радио „Фокус“ експертът по национална сигурност проф. Николай Радулов.  По думите му след този шпионски скандал ще последва друг, а шпионинът ще бъде освободен без последствия.    „Това е поредната политическа раздувка, която ще продължи два месеца, ще има някакво обвинение, ще се отиде на съд и тогава ще стане ясно, дали е шпионаж или сделка“, обясни експертът.    Според проф. Радулов в света няма случай на установен шпионин, който да е арестуван.    „Шпионите са следени. Николай Малинов няма никакъв достъп до секретите на държавата. Каква информация би могъл той да изнесе, за да застраши сигурността на България? Той би могъл да разкаже само впечатления. Малинов открито показва любовта си към Русия, но много ме съмнява дали би могъл да се за занимава с шпионска дейност. Шпионинът прикрива пристрастията си. За шпионин говорим когато става дума за разузнаване, а ако това са руски организации, то тогава няма шпионин. Половината търговски организации у нас са произхождали от чужди такива - да въртят пари, да правят софтуер. Русия да пере в България пари звучи глупаво. Дали това не е поредната пропаганда?“, каза още проф. Радулов.    Според експерта информацията за намерения документ също не звучи правдоподобно.    „Никой не оставя докладни, за да може някой да ги намери“, категоричен е проф. Радулов.    По думите му МВР няма отношение към скандала.    „Не е ясно участието на Младен Маринов. По-добре да не се занимава с тази работа“, допълни още проф. Николай Радулов.  ", "date": "2019.09.10", "title": "Проф. Николай Радулов: Шпионският скандал е част от стратегията преди местните избори "}
{"url": "http://epicenter.bg/article/SASht-s-ofitsialno-izyavlenie-za-shpionskata-afera-u-nas-/192420/2/0", "text": "САЩ пуснаха официално изявление по случая с шпионската афера. В него става ясно, че щатите подкрепят България в това да защити суверенитета си от злонамерено влияние.      Запознати сме с разследването на българските правоприлагащи органи по предполагаем случай на шпионаж.    САЩ изцяло подкрепят усилията на България да защити суверенитета си от злонамерено влияние.   ", "date": "2019.09.10", "title": "САЩ с официално изявление за шпионската афера у нас "}
{"url": "http://epicenter.bg/article/Lyubomir-Kyuchukov--Balgarskiyat-resor-v-EK-beshe-opredelen-na-ostatachen-printsip-/192421/2/0", "text": "Българският ресор в ЕК беше определен на остатъчен принцип. Това каза в предаването „Това е България“ на Радио „Фокус“ Любомир Кючуков, директор на Института за икономика и международни отношения.    Той обясни, че формирането на Европейската комисия е нормална процедура, отразяваща в концентриран вид всички проблеми в общността. Според Кючуков новата Европейска комисия показва, че Европейският съюз ще търси своето място в един доста по-различен многополюсен свят.    „След като са били разпределени по-сериозните ресори и удовлетворени желанията на по-големите страни, за България е останал ресорът „Иновации и младеж“. От другата страна няма информация България да е заявила интерес към конкретен ресор. Това отразява отсъствието на ясен профил и политическа тежест. Кандидатът ни Мария Габриел няма сериозната експертна тежест в определена сфера, защото се видя, че 20 от 27-те номинирани еврокомисари имат сериозен управленски опит. Всички досегашни еврокомисари получават позиции на заместник-председател на Европейската комисия, а България не попада в тези категории“, обясни още Кючуков.    Според него въпреки това ресорът не бива да се подценява.    „Това е един от приоритетите на Европейския съюз и е стратегическо направление на съюза, но не се вписва в подхода за заместник-председателския статут. У нас много се набляга на финансовите ресурси, а те не са малки - програмите „Хоризонт“ и „Еразъм“. Трябва да се отчита, че този ресурс не се разпределя от Европейската комисия, а за тях се кандидатства директно. Комисарят сам по себе си няма разпределителна функция. Фондовете не са просто пари, а политики, докато младежките политики не са общностни, а национални. Това означава, че всяка държава сама определя своите цели и приоритети и Комисията не генерира общоевропейско законодателство в тези сфери, а има по-скоро контролиращи функции“, обясни още Кючуков.    По думите му България е получила важен ресор, но с лимитирана роля на еврокомисаря.    „България е в позицията на не една и две други страни, които засега действително присъстват, отколкото участват в дебата, но това се дължи на факта, как те сами се ситуират в рамките на общите дискусии и проблеми и доколко успяват да генерират идеи и да намерят своя ниша в сфери с интерес, където могат да предлагат идеи и да бъдат страни, с които да се съобразяват, когато се взимат съответните решения“, каза още Кючуков. Той допълни, че българският ресор е добър, но България има малко възможности да генерира общоевропейски политики.  ", "date": "2019.09.10", "title": "Любомир Кючуков: Българският ресор в ЕК беше определен на остатъчен принцип "}
