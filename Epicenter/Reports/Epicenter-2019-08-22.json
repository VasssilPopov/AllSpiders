{"url": "http://epicenter.bg/article/Nova-usluga-predostavya-elektricheski-trotinetki-pod-naem-v-Sofiya/190903/2/0", "text": "В София стартира първата частна услуга за споделено ползване на електрически тротинетки, съобщиха от Столичната община.   От четвъртък, 22 август, започва работа първата компания за споделено ползване на електрически тротинетки в София.   В подкрепа на засилващия се интерес на гражданите към алтернативите на придвижването с автомобил, в централната градска част на София вече започна обособяването на повече от 200 нови локации за безплатно паркиране на велосипеди, мотопеди и тротинетки. Това прави София един от първите градове в света, които определят специални места за паркиране на споделени превозни средства преди тяхното навлизане. Мярката е част и от стратегията на града да подобри качеството на въздуха в София. Един от основните замърсители е именно автомобилният трафик.   Опитът на редица други европейски столици показва, че нерегулираното паркиране на електрически тротинетки създава трудности на пешеходците и останалите участници в движението.   Инициативата за обособяване на места за безплатно паркиране на велосипеди, мотопеди и тротинетки е осъществена от “Зелена София”, “Софпроект” и Център за градска мобилност с подкрепата на Столична Община и цели да окуражи повече хора да избират този начин на придвижване.   Друга важна тема освен регламентиране на паркирането, е безопасността по време на движение. Столична община и Държавна агенция “Безопасност на движението по пътищата” работят съвместно по регламентиране на ползването на електрическите тротинетки чрез предложение за изменение в Закона за движение по пътищата. Междувременно всеки, който се възползва от услугите за споделено ползване на електрически тротинетки трябва да се съобразява с правилата за безопасност, които операторите на услугата ясно ще комуникират.   В последните години делът на хората, използващи велосипед за придвижване в града, се е повишил, като към момента той е малко под 2%. Пилотно проучване на “Визия за София” и “Зелена София” на нагласите на мениджъри и служители в големи компании в София показа, че пътуващите с велосипед до и от работното място, най-често изминават между 3 и 4 км.", "date": "2019.08.22", "title": "Нова услуга предоставя електрически тротинетки под наем в София"}
{"url": "http://epicenter.bg/article/V-Ardino-zapochva-14-iyat-Mezhdunaroden-turnir-po-tenis-na-masa-za-momcheta-i-momicheta-do-15-godini/190904/2/0", "text": "Днес в Ардино започва14-ият Международен турнир по тенис на маса за момчета и момичета до 15 години в памет на именития състезател и треньор Дургут Адемов – Джофи, предаде БНР.   Очаква се в надпреварата да се включат отбори от Турция, Гърция, Румъния и Македония. Поканени са ветерани на спорта, сред които първият треньор на Джофи Решат Айдън, почетен гражданин на Ардино.   „От 22 до 25 август имаме нашия турнир в памет на Дургут Адемов – Джофи. Очертава се много силен турнир тази година, ще дойдат много класни състезатели от Турция, Гърция и Румъния, също така и най-добрите от България, така че нашите съграждани ще се насладят на високо ниво“, каза треньорът в Спортен клуб по тенис на маса \"Юнак\" Бейхан Емин.  ", "date": "2019.08.22", "title": "В Ардино започва 14-ият Международен турнир по тенис на маса за момчета и момичета до 15 години"}
{"url": "http://epicenter.bg/article/Predsedatelyat-na-sertifitsiranite-hakeri--Dayte-vtori-shans-na-Mariyana-Nikolova/190910/2/0", "text": "Без значение къде се намира един човек, дали на плажа, страната или извън нея - можеш да изпратиш мейла, който вчера евакуира няколко летища и редакции на медии у нас. Това заяви в ефира на Нова телевизия председателят на Българската асоциация на сертифицираните етични хакери Ростислав Петров.   \"Ние до скоро не бяхме толкова интересни докато не стана случая с НАП. Доста информация за този случай излезе в световните медии\", каза Павел Георгиев, член на Българската асоциация на сертифицираните етични хакери. Той добави, че се знае за проблемите с киберсигурността в държавата и всеки може да пратил подобни мейли, дори и дете.   По думите на председателя на Българската асоциация на сертифицираните етични хакери Ростислав Петров мерките предлагани от Марияна Николава за кибертероризма са прилагани в други държави и дори се налага забраната за ползване на електронни устройства. Радвам се, че поставихме начало на преговорите и приеха инициативата ни да си сътрудничим, уточни той и добави, че трябва да дадем втори шанс на вицепремиерът Николова.  ", "date": "2019.08.22", "title": "Председателят на сертифицираните хакери: Дайте втори шанс на Марияна Николова"}
{"url": "http://epicenter.bg/article/Saprugat-na-vitseprezidenta-prof--Andrey-Yotov-operira-Lambo-v-Burgas-/190913/2/0", "text": "Актьорът Стефан Данаилов е в предоперативна подготовка в бургаската болница \"Бургасмед\", научи Епицентър.БГ. Очаква се операцията да започне около 12,30-13,00 часа. Тя ще бъде извършена от проф. Андрей Йотов - Нaчaлник клиникa пo Oртoпeдия и Трaвмaтoлoгия нa УМБAЛ „Coфиямeд“ и съпруг на вицепрезидента Илияна Йотова и неговия екип.    Бил е проведен консилиум на специалисти от три болници – „Бургасмед”, „Софиямед” и ВМА. те са решили, че е по-добре операцията да бъде извършута в Бургас, тъй като потуването до София е дълго и уморително. Самият актьор и семейството му също са изразили желание операцията да бъде извършена в Бургас.    Специалистите прецениха ситуацията по същия начин, както и с певеца Михаил Белчев преди седмица, когато решиха да не го местят от Варна в София и рехиша да оперират в морската столица. И тогава бе преценено, че пътят до столицата е дълъг и може да предизвика усложнения. Както в случая с Михаил Белчев, така и с Ламбо, премиерът Борисов веднага е предложил помощ за транспортирането със самолет до столицата. Специалистите обаче са преценили, че е по-безопасно пациентите да не пътуват.    Стефан Данаилов показва страхотен дух преди операцията, вчера е подписал всички необходими документи.    Актьорът беше приет в ортопедичното отделение на лечебното заведение в понеделник. Той е със счупване на бедрена шийка.    Инцидентът с легендата на българското кино и театър е станал в неделя в апартамента му в Приморско.    Състоянието на Стефан Данаилов остава стабилно. За операцията той няма да бъде поставян под пълна упойка с оглед другите заболявания, които има.  ", "date": "2019.08.22", "title": "Съпругът на вицепрезидента проф. Андрей Йотов оперира Ламбо в Бургас "}
{"url": "http://epicenter.bg/article/Obyaven-e-konkurs-za-popalvane-na-vakantni-dlazhnosti-v-68-ma-brigada-Spetsialni-sili-/190921/2/0", "text": "Със заповед на министъра на отбраната е обявен конкурс за попълване на 11 войнишки длъжности в 68-ма бригада Специални сили в Пловдив. Обявени са свободни позиции за „младши шофьор“, „оператор-сапьор“, „оператор-радиотелеграфист“ и др. Това съобщават от пресцентъра на МО.    Кандидатите за служба в 68-ма бригада Специални сили трябва да подадат заявление до нейния командир, както и необходимите документи чрез структурите на Централното военно окръжие в срок до 2 септември 2019 г.    Конкурсът ще се проведе на 26 и 27 септември. Той включва изпит по физическа подготовка, изпит-тест за обща култура и събеседване с кандидата. Изпитът по физическа подготовка на кандидатите ще се проведе чрез определяне на качествата им за сила (лицеви опори и коремни преси), бързина (бягане совалка 10х10 м) и издръжливост (крос 1000 м). Тестът за обща култура включва 100 въпроса.    Условията, на които трябва да отговарят кандидатите, и необходимите документи са посочени в обявата за конкурса, публикувана в интернет страницата на Министерството на отбраната тук -   ", "date": "2019.08.22", "title": "Обявен е конкурс за попълване на вакантни длъжности в 68-ма бригада Специални сили "}
{"url": "http://epicenter.bg/article/Tsveta-Karayancheva-shte-prisastva-na-otkrivaneto-na-rudnik--Ada-tepe-/190923/2/0", "text": "Председателят на Народното събрание Цвета Караянчева ще присъства на откриването на рудник „Ада тепе“ – първият новоразработен рудник в България през последните няколко десетилетия. Това съобщиха от пресцентъра на Народното събрание.   Официалната церемония ще се състои на 23 август 2019 г. край Крумовград.", "date": "2019.08.22", "title": "Цвета Караянчева ще присъства на откриването на рудник „Ада тепе“"}
{"url": "http://epicenter.bg/article/Fandakova--150-elektricheski-trotinetki-sa-predostaveni-na-Sofiya-za-spodeleno-patuvane/190927/2/0", "text": "От днес започва подмяна на колчетата на ул. „Граф Игнатиев“. Това каза кметът на София Йорданка Фандъкова, предаде Агенция „Фокус“.   „След първите инциденти, които станаха след монтирането на ограничителите, които бяхме длъжни да сложим от гледна точка безопасността на трамвая, аз поисках да се разгледат други варианти и да се монтират по-безопасни ограничители“, обясни Фандъкова.   „Имаше експертен съвет към главния архитект, където беше взето решението за ограничителите и колчетата, те трябваше да се произведат и от днес започва вече монтажът, който ще осигури по-голяма безопасност за хората на ул. „Граф Игнатиев“, добави столичният кмет.   „Работата по монтажа на новите колчета няма да се плаща от Столична община, ще бъде поета от изпълнителя. Единствено новите колчета се закупуват от общината, а старите ограничители ще се ползват за обезопасяване на други пространства, например паркови места“, коментира още Фандъкова.   150 електрически тротинетки са предоставени на София за споделено пътуване, заяви кметът на София.   “Към момента имаме маркирани 58 паркоместа в зоните в по-широкия център на столицата. Общо 200 сме предвидили за паркиране на велосипеди, тротинетки и мотопеди”, обясни Фандъкова.   “Столична община и София като град сме едни от първите, които преди масовото навлизане на този вид средство за придвижване се заехме с това да осигурим специални места за паркиране, за да може да се регулира този процес. В цяла Европа това е доста голямо предизвикателство в момента”, добави столичният кмет.   По думите й изграждането на паркоместа е наистина важно, за да не се допусне хаос с паркирането на тротинетки града. “Виждаме че все повече хора използват този вид транспорт и затова една от мерките за по чист въздух е насърчаването и използването на алтернативни начини на придвижване”, каза още Фандъкова.   Предизвикателство е безопасността на пътя, защото все още няма регулации в Закона за движението по пътищата, каза още тя.   \"Тротинетките вече са факт, те се движат по улиците на града и доста често се създават конфликти между различните участници в движението. Призовавам всички хора, които са любители на този начин на придвижване да бъдат внимателни и да няма конфликт между пешеходците, шофьорите и съответно от хората, които използват велосипеди или тротинетки”, обясни Фандъкова.   Йорданка Фандъкова коментира, че е било важно партньорството и работата с компаниите, \"които проявиха интерес към развитието на споделено пътуване с тротинетки\".   \"Поставихме няколко условия и очаквам едно от важните условия да се изпълни в следващите дни. Наред с ограничението на скоростта - 20км/ч в градски условия, да има възможност автоматично да се намалява скоростта до 5 км/ч в парковете и градините на София”, каза Фандъкова.   “Едновременно с това да се спира движението на тротинетки по пешеходните зони, за да не се получават инциденти”, добави още кметът на София\".  ", "date": "2019.08.22", "title": "Фандъкова: От днес започва подмяна на колчетата на ул. „Граф Игнатиев“ "}
{"url": "http://epicenter.bg/article/Mesets-predi-astronomicheskata-esen--Lyatoto-e-v-razgara-si--prodalzhava-slanchevoto-i-goreshto-vreme/190938/2/0", "text": "Днес отново ще е слънчево, а следобед и горещо. Ще има временни увеличения на облачността, но няма да вали, предаде БГНЕС. Максималните температури ще достигнат 31-35 градуса, в Сандански до около 37 градуса.   В петък ще има разкъсана облачност, отново ще бъде без валежи, а температурите ще останат без съществена промяна до около 35 градуса, за София около 31 градуса, по Черноморието до 32 градуса. В събота денят ще бъде горещ, особено в Северна България, там температурите почти навсякъде ще бъдат около 34-36 градуса. В Южна България също ще бъде горещо, с температури до около 34 градуса. Валежи не се очакват. За района на София в съботния ден температурата ще бъде около 32 градуса.   В неделя отново ще бъде слънчево и горещо. Навсякъде температурите ще бъдат над 30 градуса, за София около 31 градуса, в Северна и Южна България до около 35 градуса, по Черноморието 30-31 градуса.   И следващата седмица се очаква да бъде слънчева и топла, като най-вероятно няма да има температурни рекорди, а живакът в термометрите ще достига най-много до около 35 градуса. ", "date": "2019.08.22", "title": "Месец преди астрономическата есен: Лятото е в разгара си, продължава слънчевото и горещо време"}
{"url": "http://epicenter.bg/article/MVnR--Nyama-postradali-balgari-pri-pozharite-na-Gran-Kanariya-/190941/2/0", "text": "Няма пострадали български граждани при горските пожари на испанския остров Гран Канария (Канарски острови). Това съобщиха от пресцентъра на Министерството на външните работи.    По информация на българското посолство в Мадрид всички 10 000 евакуирани вече могат да се завърнат по домовете си.    Властите на острова уверяват, че основните огнища на пожарите са загасени.    Канарските острови са популярна дестинация за българските туристи. По информация на летище \"София\" в рамките на летния сезон тази година от София до остров Тенерифе са изпълнени 8 директни чартърни полета, с които са превозени 1040 пътници.  ", "date": "2019.08.22", "title": "МВнР: Няма пострадали българи при пожарите на Гран Канария "}
{"url": "http://epicenter.bg/article/Eksperti-za-bombenite-zaplahi-do-letishta-i-medii--Ne-stava-vapros-za-neshto-seriozno/190899/3/0", "text": "Седем сигнала за поставени взривни устройства доведоха до евакуации и проверки на четири летища и в сградите на няколко медии. Текстът на имейлите е един и същ и създава впечатление, че е създаден чрез преводача на „Гугъл” (Google Translate).   Анализите показват, че няма място за тревога. Целта е била паника и затруднения при работата на летищата, коментира пред bTV експертът по киберсигурност Красимир Коев, който работи в голяма американска корпорация.   По думите му е възможно и целта да е да се тества как действат българските киберспециалисти при заплаха.   На въпроса защо имейлът е изпратен и до медии той отговори: „Медиите са едно от основните информационни оръжия – засилва се ефектът – медиите гръмват, паниката се усилва, плъзват слухове – хората се притесняват, някои реагират неадекватно”.   Според него една от мерките за противодействие на подобни атаки би била една добра агенция за киберсигурност, която може да сведе до 5 часа времето за реакция – блокиране, установяване на физическите извършители.   И според Орен Елималех, консултант по киберсигурност към правителството на Израел, на заплахите от вчера не би трябвало да се гледа сериозно.   Не мисля, че заплахата е свързана с израелски туристи, коментира Елималех по повод факта, че вчера бяха евкауриани на Летище Пловдив хора от полет до Тел Авив.   Той обяви, че такива заплахи има и в Израел, но властите там не пристъпват към евакуация на пътниците толкова бързо.   „Да са евакуира цялото летище е скъпо – проверяваме, без да казваме на пътниците и като пазим тяхната сигурност., за да не се създава паника”, уточни израелският експерт.   Орен Елималех все пак оцени реакцията на българските власти като добра. ", "date": "2019.08.22", "title": "Експерти за бомбените заплахи до летища и медии: Не става въпрос за нещо сериозно"}
{"url": "http://epicenter.bg/article/Ot-MVF-iskat-da-otpadne-vazrastovata-granitsa-za-Kristalina-Georgieva/190890/4/0", "text": "Международният валутен фонд (МВФ) съобщи вчера, че неговият Изпълнителен съвет е препоръчал да отпадне възрастовата граница за поста управляващ директор на фонда. Това е необходимо, за да може Кристалина Георгиева, която е номинирана от Европейския съюз за поста, да бъде одобрена, предаде Ройтерс.    24-членният Изпълнителен съвет на МВФ препоръча промяната да бъде утвърдена от Управителния съвет на МВФ, включващ представители на всичките 189 страни членки на Фонда. Така МВФ ще последва примера на Групата на Световната банка, в която няма възрастово ограничение.    Сега правилата на МВФ изискват управляващите директори да бъдат под 65 години, когато встъпят в длъжност и не могат да продължат да я заемат след като навършат 70 години. Георгиева, която си взе отпуск като главен изпълнителен директор на Световната банка, навърши 66 години миналата седмица, посочва Ройтерс.    Директорите на МВФ препоръчват също да се премахне правилото, според което след навършване на 70 години ръководителят на МВФ трябва да напусне поста си, предаде Франс прес  Гласуването на препоръките ще протече от 21 август до 4 септември и за приемането им ще е необходимо обикновено мнозинство.    МВФ припомня в комюникето си, че кандидатурите за приемник на Кристин Лагард начело на фонда все още могат да бъдат депозирани до 6 септември. Избирането на новия шеф на МВФ ще се състои най-късно на 4 октомври.  ", "date": "2019.08.22", "title": "От МВФ искат да отпадне възрастовата граница за Кристалина Георгиева"}
{"url": "http://epicenter.bg/article/Politico--Planat-na-Makron-za-Tramp--Vselenata-i-vsichko-ostanalo/190908/11/0", "text": "  Миналогодишното събиране на лидерите на Г-7 завърши с хаос, след като Тръмп обяви в любимата си социална мрежа „Туитър“, че няма да подкрепи договореното комюнике – очевидно напук заради коментарите на домакина, канадския премиер Джъстин Трюдо. Макрон е решен да не позволи на американския му колега да направи шоу и тази година. Хитрият план: след срещата в югозападния курортен град Биариц няма да бъде разпространявано съвместно комюнике. Но това не означава, че Макрон е лишен от амбиция, що се отнася до срещата на върха, която ще продължи от 24 до 26 август. В изявление пред репортери, продължило близо два часа, френският президент заяви, че разглежда срещата като ключов момент в стремежа си да спаси „застрашения многостранен либерален световен ред“. В своя маратонски брифинг Макрон заяви, че Франция носи „особена отговорност\" в решаващата промяна на глобалния либерален ред. В противен случай „Европа е изложена на риск да избледнее… и да загуби своя суверенитет“, или по-лошо - „да стане васал“. Тръмп враждува на множество фронтове - от търговска война с Китай до причудлива битка с Дания заради идеята за закупуване на Гренландия. Новият премиер на Обединеното кралство Борис Джонсън се бори вътре в страната си и извън нея за Брекзит. Италианският премиер Джузепе Конте вероятно ще присъства на срещата на върха, макар правителството му да се разпадна. Канцлерът на ФРГ Ангела Меркел е изправена пред отслабваща икономика. Всичко това е дори без да се изпада в дълбоки подробности за дълбоките международни разногласия по толкова различни въпроси като Иран и изменението на климата. Въпреки че Макрон призна, че той и американският президент „нямат еднакви позиции за глобалния ред, ние нямаме еднакви цели\", той подчерта, че „президентът Тръмп не е бил никъде другаде толкова често, колкото във Франция. Г-7 ще бъде четвъртото му посещение от началото на мандата ми, (това) е полезно за координиране на нещата, защото в противен случай различията се увеличават\". И докато Макрон е наясно, че „с президента Тръмп, когато прави обещание в предизборна кампания, не можете да го убедите в друго\", както беше случаят с оттеглянето на САЩ от Парижкото споразумение за климата, ядрената сделка с Иран и воденето на търговска война с Китай, всички от които имат дестабилизиращо въздействие върху Европа, той все пак успява да се съсредоточи върху „постигането на истински неща заедно“. Като примери той посочи убеждаването на Тръмп да не изтегля всички американски войски от Сирия и решението на американския президент за съвместни въздушни удари в Сирия през 2018 г. с Великобритания и Франция в отговор на предполагаемо химическо нападение на сирийското правителство. Макрон не харесва идеята за излизане на Великобритания от структурите на Общността без споразумение. „Твърдият Брекзит… ще бъде отговорност на британското правителство… Британците решиха за Брекзит. Правителството в Лондон има възможност до последната секунда да отмени член 50\", подчерта френският президент. Съгласно думите му, предоговарянето на сделката за Брекзит за премахване на предпазния механизъм за ирландската граница, както предложи Джонсън, „не е вариант... защото това, което той предлага в писмото, което изпрати... е да се избира между целостта на европейския пазар и спазването на Споразумението от Разпети петък. Ние не бихме избрали между тези две неща\", категоричен бе Макрон.   А що се отнася до търговската сделка, която Великобритания би сключила със САЩ, Макрон заяви, че тя няма да компенсира разходите за Брекзит и ще се окаже „цената на историческа васализация… Не мисля, че това е волята на британските хора... да станат младши партньор на САЩ\". Ден, след като Белият дом заяви, че Макрон е предложил на Тръмп да покани Русия на срещата на Г-7 догодина, френският президент отхвърли това твърдение, като подчерта, че трябва да се постигне значителен напредък в конфликта в Украйна, преди Москва да може да бъде приветствана обратно във формата. „Уместно е в крайна сметка Русия да може да се върне към Г-8, но... задължителното предварително условие... е във връзка с Украйна да се намери решение въз основа на Минските споразумения\", припомни Макрон. „Мисля, че казаното за Русия, че може да се върне на масата без каквито и да било условия, е слабост за Г-7. Това би било стратегическа грешка и дълбока несправедливост\". Въпреки това, Макрон заяви, че е предпазлив оптимист по отношение на възможността за провеждането на среща на страните от нормандския формат през следващите седмици, за да се договори прекратяването на конфликта в Украйна.   „Можем да продължим с размяна на затворници. Имах дълъг разговор с (Владимир Путин) по този въпрос и той е готов. Можем да продължим напред по Донбас, по демилитаризацията. Изглежда, че президентите на Русия и Украйна са готови да продължат напред\", коментира президентът на Франция. Макрон е категоричен, че е „лудост“ гигантски компании като „Гугъл“ или „Фейсбук“ да избягват плащането на данъци в страни, където оперират, като им предоставят достъп до „постоянен данъчен рай\". Той обаче подчерта, че 3-процентовият цифров данък, приет от девет европейски държави, след като не бе наложен на равнището на ЕС, не се е насочен изключително към американски компании, а по-скоро към компании с определено ниво на приходи.   Данъкът предизвика яростта на Тръмп и го накара да заплаши с налагането на 100-процентов данък върху вноса на френско вино. Но Макрон посочи, че министърът на финансите на Тръмп, заедно с други финансови министри на Г-7, са подписали миналия месец принцип за облагане с данъци на технологичните компании в страните, където те правят пари.    ", "date": "2019.08.22", "title": "Politico: Планът на Макрон за Тръмп, Вселената и всичко останало"}
{"url": "http://epicenter.bg/article/V-sabota--Zeleni-biblioteki--v-Borisovata-gradina-i--Mladost-3--/190919/6/0", "text": "При голям интерес преминава инициативата на Столична библиотека „Зелени библиотеки“. За последните четири години около 5 хиляди читатели са записани в Библиотеката на София от зелените инициативи, които са с над 12 хиляди посетители. За първите три съботи тази година записаните читатели са 550, а посетителите – над 2500. На 24 август 2019 г. „Зелените библиотеки“ отново ще бъдат разположени на две места – в Борисовата градина и в парка „Младост 3“. За пета поредна година в Борисовата градина любителите на поезията ще могат да чуят стиховете на Виолета Кунева, а малчуганите ще могат да пеят заедно с детския поет и музикант Боби Мирчев. В парка „Младост 3“ – нова локация – свои стихове ще чете поетесата Теодора Тотева, а издателство „Клевър Бук“ ще занимава децата с образователни игри и книжки. Ще бъде и мобилната библиотека – Библиобус, от която всички желаещи могат да получат безплатна едногодишна читателска карта и да заемат книги от фонда на Столична библиотека. Станете наш читател, прочетете хубава книга сред природата и оцветявайте книжки с децата си. Продължава инициативата „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парковете.  Очакваме Ви в двата парка от 10:00 до 14:00 ч. Библиотеката на София работи с всички свои центрове и сектори от понеделник до петък от 8:30 до 19:45 ч. и в събота от 9:00 до 14:45 ч., като предлага най-новите заглавия от художествената, научната, научнопопулярната и детската литература.", "date": "2019.08.22", "title": "В събота ще има „Зелени библиотеки“ в Борисовата градина и в „Младост 3“ "}
{"url": "http://epicenter.bg/article/Rusiya-i-Germaniya-se-dogovoriha-za-satrudnichestvo-za-realizatsiyata-na--Severen-potok-2--/190900/7/0", "text": "Москва и Берлин се договориха да улеснят изпълнението на големи съвместни инвестиционни проекти, включително за изграждането на газопровода „Северен поток-2“. Това обяви министърът на външните работи на Руската федерация Сергей Лавров на съвместна пресконференция в Москва след разговори с германския си колега Хайко Маас, предават TACC и Агенция \"Фокус\".    „Когато разглеждахме търговските и икономическите въпроси, ние изразихме интерес да задълбочим инвестиционното сътрудничество и да помогнем на нашите компании да изпълняват мащабни проекти, включително„ Северен поток-2 “, отбеляза руският външен министър.    „Приветстваме настроението на германския бизнес да работи активно в Руската федерация, което бе потвърдено по време на неотдавнашния Петербургски международен икономически форум, където германският бизнес бе един от най-представените\", добави първият дипломат на Москва.    „Северен поток-2“ е чисто търговски проект, който ще увеличи енергийната сигурност на Европа и който по никакъв начин не е замислен с цел да навреди на Украйна“, каза още Лавров. „Украинските колеги знаят това, срещат се министри на енергетиката, срещат се представители на „Газпром“ и „Нафтогаз“. Има абсолютно конкретни решения, които ще позволят да паднат притесненията на онези, които се опасяват за съдбата на Украйна, освен ако не се опитат отново да политизират тази тема, както направи предишният режим в Киев\".    Договорът за транзит на руски газ през територията на Украйна е сключен през 2009 г. и изтича в края на 2019 г. Украинската страна многократно е заявявала, че не може да приеме искането на Русия да удължи договора в предишната му форма и обмисля сценарии в случай на прекратяване на транзита.  ", "date": "2019.08.22", "title": "Русия и Германия се договориха за сътрудничество за реализацията на „Северен поток-2“ "}
{"url": "http://epicenter.bg/article/Ronaldo--Mesi-me-napravi-po-dobar-igrach/190909/8/16", "text": "Португалската звезда Кристиано Роналдо призна, че съперничеството с Лионел Меси го е направило по-добър футболист и обяви, че същото се отнася и за аржентинеца. Роналдо все пак сподели, че двамата никога не са били приятели, но не би имал нищо против да вечеря със звездата на Барселона. , сподели португалецът в интервю за португалската телевизия TVI.    , допълни нападателят на Ювентус, който вчера призна, че е възможно да приключи кариерата си следващата година.    Източник: Канал 3", "date": "2019.08.22", "title": "Роналдо: Меси ме направи по-добър играч"}
{"url": "http://epicenter.bg/article/Megan-Markal-s-parvo-video-v-Instagram/190901/10/100", "text": "Първо видео в официалния профил на херцозите на Съсекс в Инстаграм. Публикувано под формата на така нареченото \"story\" Меган Маркъл изглежда повече от щастлива. От текста към кадрите става ясно, че съпругата на принц Хари подготвя проекта си за създаване на нова модна линия офис облекло. Цялата печалба от продажбата на артикулите ще бъде предоставена на асоциацията \" \", която предоставя услуги на безработни жени. Колекцията ще бъде осъществена съвместно с брандовете \" \", \" \", \" \" и \" \". Меган и Хари имат повече от 9 милиона последователи в социалната мрежа.    Източник: Дарик", "date": "2019.08.22", "title": "Меган Маркъл показа процеса на работа по нова модна линия (Видео)"}
{"url": "http://epicenter.bg/article/Kuentin-Tarantino-shte-stava-bashta/190905/10/100", "text": "Куентин Тарантино и съпругата му Даниела Пик очакват бебе, съобщи Асошиейтед прес.    Това ще е първото дете на 56-годишния режисьор.    Тарантино и Даниела Пик сключиха брак в края на миналата година. Те се познават от 2009 г., но връзката им започна чак през 2016 г.    Неотдавна Куентин Тарантино нарече съпругата си \"идеалното момиче\", добави Контактмюзик. \"Ожених се преди шест месеца . . . Не съм го правил преди това и вече знам защо - чаках идеалното момиче\".    Преди това режисьорът е казвал, че не му е до семеен живот, защото работи прекалено много. \"Когато снимам филм, не правя нищо друго . . . Нямам съпруга. Нямам дете. Нищо не ми пречи. Не казвам, че няма да се оженя, или да имам дете, преди да стана на 60. Но засега съм направил избор - да вървя сам по този път. Защото сега е моето време. Сега е моето време да снимам филми\".    Даниела Пик е модел и певица. Тя е на 35 години. Дъщеря е на израелския певец Цвика Пик.   Източник: Канал 3", "date": "2019.08.22", "title": "Куентин Тарантино ще става баща"}
{"url": "http://epicenter.bg/article/Aleks-Raeva-pokaza-bebeto--no-ne-i-tatkoto/190916/10/100", "text": "Певицата Алекс Раева най-после показа бебето, но не и таткото. Изпълнителката си пусна снимки преди ден, на които се вижда как бута бебешка количка.    Под един от фотосите Раева пише „Животът е пълноценен”, цитират от „България днес”.    Изпълнителката стана майка за първи път на 2 август, а преди това дълго криеше, че е бременна.    Два месеца преди раждането Алекс най-накрая сподели хубавата новина и дори издаде пола на бебето—момиче.    Певицата обаче продължава да пази в тайна, кой е мъжът до нея. И упорито мълчи, въпреки любопитните въпроси, които й задават постоянно.", "date": "2019.08.22", "title": "Алекс Раева показа бебето, но не и таткото (Снимка)"}
{"url": "http://epicenter.bg/article/Miliarderskata-naslednitsa-Amanda-Harst-vdigna-svatba-kato-v-prikazkite/190937/10/100", "text": "През август една от най-красивите богаташки наследници стана семейна.   се омъжи за норвежки филмов режисьор Юахим Рьонинг.   35-годишната красавица е наследница на печатарската империя Hearst, основана от нейния дядо Уилям Рандолф Хърст. Около нея се зашумя преди години, когато напусна Boston College, за да стане модел. Тя осъществи мечтата си, а след това се отдаде на благотворителност. Тя е и съосновател на Maison de Mode. Сега таблоидите отново заговориха за нея покрай приказната й сватба. Сватбата продължи един уикенд, през който тя смени пет дизайнерски булчински рокли, и се състоя в известния замък на прадядо й Уилям Рандолф Хърст в Сан Симеон, Калифорния, разказва Harper's Bazaar.   Двойката започна празненствата си с репетиционна вечеря, за която Аманда носеше къса рокля на „Виктор и Ролф”, за която тя избра много подходящ аксесоар – чантичка на Джудит Лейбър с формата на замък.   За основната церемония Аманда носеше разкошна булчинска (тип бална) рокля „Оскар де ла Рента” с голи рамене, докато Рьонинг бе в кремав смокинг. За приема Аманда беше с рокля с наметало на Galvan, а преди да свърши нощта, тя се го смени с Джамбатиста Вали.   Гостите Парис и Ники Хилтън споделиха снимки и клипове от празничния уикенд. Сред звездните гости бяха Лорън Буш, Дейвид Лорън, Кик Кенеди, Лидия Хърст, авторката на „Сексът и градът“ Кандис Бушнел и Джим Коулман. Вечерта младоженците отседнаха в супер луксозния хотел „Шато Мармон”, където двамата се срещнаха за пръв път преди три години.   Източник: ", "date": "2019.08.22", "title": "Милиардерската наследница Аманда Хърст вдигна сватба като в приказките"}
{"url": "http://epicenter.bg/article/Dzhordzh-R--R--Martin--Serialat-po--Igra-na-tronove--ne-mi-se-otrazi-dobre/190948/10/88", "text": "Авторът на сагата “Игра на тронове” Джордж Р. Р. Мартин призна пред “Обзървър”, че сериалът не му се е отразил добре. Сагата “Песен за огън и лед”, по която е направен сериалът на НВО “Игра на тронове”, все още не е завършена. Остават още две книги “Ветровете на зимата” и “Сън за пролетта”.   “Това, което трябваше да ме накара да се разбързам всъщност ме забави още повече”, коментира Мартин в интервюто.   “Всеки ден сядах да пиша и дори и да беше добър ден си казвах “Боже, трябва да завърша тази книга! Написал съм само четири страници, а трябваше да съм написал 40!”, допълва той.   Последният сезон на “Игра на тронове” беше излъчен през май месец и краят на историята навлече гняв и критика от страна на феновете на сагата. От своя страна Мартин коментира, че е успял да се изключи от цялото внимание.   “Нека феновете имат свои теории. Аз успях да се изключа от цялото внимание. Някои теории са верни, но други са грешни. Ще разберете когато приключа книгите”, коментира той.   И в това интервю Мартин не дава никакви насоки кога ще бъде готов с последните два романа от сагата.   Източник: бТВ", "date": "2019.08.22", "title": "Джордж Р. Р. Мартин: Сериалът по “Игра на тронове” не ми се отрази добре"}
{"url": "http://epicenter.bg/article/-Doktor-Kuin---lechitelkata-i-Sali-se-sabraha-sled-21-godini/190950/10/100", "text": "Предполагаме, че помните сериала \"Доктор Куин-лечителката\", в който главните роли се изпълняваха от Джейн Сиймор (в ролата на доктор Микаела Куин) и Джо Ландо (в ролята на нейния любим Съли).  Но не сме предполагали кога ще ги видим пак заедно. Ето че и това се случва, след като Джейн Сиймор публикува снимка с Джо Ландо в своя Инстаграм профил.    Двамата са се снимали в Малибу и трябва да отбележим, че изглежда годините са ги пощадили, тъй като изглеждат дори по-хубави, отколкото на по-млади години.    Джейн Сиймор е вече на 68 години, но скоро демонстрира страхотна форма по бански, а Джо Ландо, който е на 57, е изгубил само дългите коси и къдрици на Съли, но е запазил чара си.    Сериалът \"Доктор Куин Лечителката\" спира през 1998 г., което означава, че са минали 21 години, откакто любимите ни герои са били заедно на екран.   Източник: Дир.бг", "date": "2019.08.22", "title": "Доктор Куин - лечителката и Съли се събраха след 21 години"}
{"url": "http://epicenter.bg/article/I-ruska-zhurnalistka-obvinyava-Keyti-Peri-v-seksualen-tormoz/190970/10/100", "text": "Известната руска телевизионна журналистка и общественик сподели скоро пред Спутник, че популярната американска певица веднъж се приближила до нея подпийнала на частно парти и се опитала да я целуне без нейно съгласие. Канделаки публикува сблъска си с Пери, след като прочела статия за обвиненията, отправени от колега на Пери в нейния музикален клип „Тийнейджърска мечта“, който твърди, че певицата извадила пениса от панталоните му пред други хора на друго частно парти.   „Веднъж ме поканиха на частно парти с   където тя ме избра като обект за проявление на нейната страст. Успях да се преборя, силовите тренировки не бяха напразни и Кати моментално намери нова жертва за целувки, прегръдки и мръсни танци”, казва Канделаки в личния си блог.   Базираните в Русия медии не можеха веднага да се свържат с Канделаки за коментар. Съобщава се, че американските медии също не са успели да достигнат до представители на Кейти Пери, за да изяснят историята.   В момента Пери е сгодена за актьора Орландо Блум.", "date": "2019.08.22", "title": "И руска журналистка обвинява Кейти Пери в сексуален тормоз"}
{"url": "http://epicenter.bg/article/Zalata-v-Ruse-veche-se-kazva--OZK-Arena-Ruse--/190951/8/0", "text": "Изпълнителният директор на „Арена Русе“ АД Любомир Христов и изпълнителният директор на “ОЗК Застраховане” Александър Личев подписаха в присъствието на министъра на младежта и спорта Красен Кралев спонсорски договор, с който застрахователната компания дава името си на “Арена Русе” и тя вече се казва „ОЗК Арена Русе“. Това съобщиха от пресцентъра на ММС.    Контрактът е за 3 години, като фирмата ще подпомага издръжката на съоръжението със 180 000 лв. годишно. Освен това залата ще заплаща с 30% по-малко за отопление, тъй като “ОЗК-Застраховане” е собственик на ТЕЦ-Русе.    “ОЗК Застраховане” е избрана за генерален спонсор след среща между трите големи застрахователи в България - “ОЗК Застраховане”, “Булстрад” и “Лев Инс”.    Предишният спонсор на спортното съоръжение “Монбат” е предоставял финансиране от 80 000 лв. годишно. “Монбат” също остава рекламодател на залата, като сумата, която ще предоставя, е 36 000 лв.    Спортната зала в Русе е една от най-модерните и функционално ориентирани съоръжения в България за провеждането на международни, национални и регионални спортни и развлекателни събития. Функционалността на Арената дава възможност за поддържане на динамичен и добре оптимизиран календар от разнообразни събития.    Капацитетът на залата е 5000 души, като към нея има и 1100 паркоместа.    “ОЗК Застраховане” има реализирано подобно партньорство с Община Бургас, където подпомагат поддръжката на “Парк Арена ОЗК” Бургас, който се превърна в любимо място и средище за жителите и гостите на морския град, които обичат спорта.  ", "date": "2019.08.22", "title": "Залата в Русе вече се казва “ОЗК Арена Русе” "}
{"url": "http://epicenter.bg/article/Sadyat-frenski-kmet--zabranil-upotrebata-na-pestitsidi/190924/7/0", "text": "Кметът на село в северозападна Франция е изправен пред съд, защото забрани използването на пестициди близо до домовете в неговото село.   Случаят стана емблематичен, доколкото показва нарастващото противопоставяне на химическото замърсяване в провинциалните райони.   Кметът на Лангуе Даниел Кюеф въведе забраната в средата на май. По силата на решението се забранява използването на всякакви пестициди на разстояние под 150 м. от жилищата или работните места. Кюеф аргументира решението си с властта да блокира всякакво замърсяване на земята в района на населеното място.   Кюеф, който ще защитава решението си в съда, е прекарал последните 20 години, работещ по екологични въпроси в общността си от около 600 жители, забранявайки химически убийци на плевели и през 2004 г. отвори училищна столова с органична храна.   Очаква се привържениците да демонстрират пред административния съд в близкия град Рен в района на Бретан в четвъртък. Жителите изразиха опасения относно пръскането на културите, като казаха, че тестовете показват, че няколко деца имат \"много високи нива\" на глифозат, противоречив хербицид, в урината си.   Но този ход разгневи несъобразяващите се с екологията местни земеделски стопани, които настояват, че пестицидът е необходим, за да се държат плевелите встрани от насажденията и че не са били консултирани.   Франция настоя за забрана на глифозат в целия ЕС, който е сред най-продаваната група за борба с плевелите, продавана от Monsanto, на фона на нарастващата загриженост сред потребителите за неговото въздействие върху здравето.   Страната обаче е един от най-големите потребители на хербицида, който не само се пръска върху хранителни култури, но се използва и върху обществени тревни площи и в горското стопанство.   От Световната здравна организация заявяват, че този хербицид „вероятно е ракообразуващ“.", "date": "2019.08.22", "title": "Съдят френски кмет, забранил употребата на пестициди"}
{"url": "http://epicenter.bg/article/Razpusnaha-parlamenta-v-Kosovo--ochakva-se-predsrochnite-izbori-da-sa-na-6-oktomvri-/190925/7/51", "text": "Членовете на парламента на Косово гласуваха за разпускането му, като по този начин павираха пътя за провеждането на предсрочни избори в най-младата държава на Балканите, съобщава електронното издание на прищинския ежедневник Gazeta Express, цитирано от Агенция \"Фокус\".    Партиите се споразумяха да разпуснат шестия състав на законодателния орган, след като премиерът Рамуш Харадинай подаде оставка миналия месец във връзка с призоваването му от Прокуратурата от Хага на разпит като заподозрян за ролята му на командващ на Армията за освобождение на Косово (АОК).    89 депутати от управляващи и опозиция от общо 120 гласуваха в подкрепа на предложението, само двама се въздържаха. След разпускането на парламента властите ще трябва да организират избори в рамките на 45 дни.    Предсрочните парламентарни избори в Косово ще се състоят на 6 октомври, пише прищинският ежедневник Koha Ditore, като се позовава на източници, които твърдят, че датата е спомената от президента Хашим Тачи на среща с председателя на Централната изборна комисия (ЦИК) Валдете Дака един ден преди народното събрание да гласува разпускането си.    Неназованият източник е добавил, че предсрочния вот ще бъде обявен веднага след разпускането на парламента.    „Президентът каза, че парламентът ще бъде разпуснат в четвъртък, а веднага след това, в петък или понеделник, най-късно, ще обявим датата за новите избори. Той реши вота да е на 6 октовмри“.  ", "date": "2019.08.22", "title": "Разпуснаха парламента в Косово, очаква се предсрочните избори да са на 6 октомври "}
{"url": "http://epicenter.bg/article/Bolsonaro-obvini-ekoaktivisti-za-pozharite-v-Amazoniya-/190928/7/0", "text": "Президентът на Бразилия Жаир Болсонаро обвини неправителствените екоорганизации за огромните пожари в джунглата на Амазония, предават световните агенции. Според държавния глава, който на свой ред е обвиняван, че бездейства по отношение на унищожаването на \"белите дробове\" на планетата, именно те са предизвикали нарочното огненото бедствие, което вече се засича и от Космоса.    \"Що се отнася до палежите в Амазония, те, според мен, може би са извършени от членове на неправителствените организации, които губят пари. Какви са намеренията им? Да създадат проблеми на Бразилия\", заяви Болсонаро.    Според последната информация на бразилския Национален център за космически изследвания, през тази година досега са регистрирани близо 73 000 пожара - с 83% повече, отколкото през същия период на миналата година.    Данни на НАСА, цитирани от портала за екстремно време \"Severe Weather Europe\" показват, че огромен облак от дим се носи южно от екватора. Той се намира над Централна Южна Америка, но въздушните течения го отнасят чак до западното крайбрежие на Мексико и най-южните райони на Африка.    Огромни части от страната бяха обхванати от черен смог. В някои области беше обявено бедствено положение. Сао Пауло остана без ток в продължение на час в началото на седмицата.    Горските пожари са често срещани в сухия период. Обезпокоително е, че мнозина от фермерите, които живеят в частите на джунглата, нелегално палят горите, за да освободят място за добитъка си.    Експерти и граждани обвиняват крайнодесния президент на страната Жаир Болсонаро за това, че бездейства и игнорира климатичните промени. През последните месеци бяха публикувани притеснителни данни, че Амазонската джунгла губи средно по 1 хектар на минута.    Според информацията сечта на джунглата се е засилила, откакто Бразилия има нов държавен глава. Според информация на медиите в страната правителството на Болсонаро на практика насърчава обезлесяването. Откакто стъпи в длъжност през януари, Болсонаро заяви, че ще развива амазонските региони за фермери и миньори.  ", "date": "2019.08.22", "title": "Болсонаро обвини екоактивисти за пожарите в Амазония "}
{"url": "http://epicenter.bg/article/Mitsotakis--Zachitaneto-na-pravata-na-gratskoto-maltsinstvo-v-Albaniya-e-uslovie-za-integratsiyata---v-ES-/190931/7/0", "text": "Зачитането на правата на гръцкото малцинство в Албания е условие за интеграцията на страната в структурите на Европейския съюз. Това подчерта министър-председателят на Гърция Кириакос Мицотакис в писмо до дружеството „Омния“, съобщава скопското електронно издание „Локално“, като се позовава на тиранската телевизия „Ора Нюз“.    „Основна загриженост на гръцкото правителство, както и моя лична, е ефикасната защита на малцинствените и имотните права на гръцкото малцинство в Албания, което е условие за започване на преговорите за интеграцията на Албания в ЕС. Правителството и „Нова демокрация“ винаги ще бъдат на страната на гръцката общност в Албания, във всеки един аспект“, се казва в писмото на Мицотакис.    Лидерът на кабинета в Атина също така допълни, че двустранните отношения между двете страни ще се развиват и укрепват не само в контекста на интеграцията на Албания в ЕС, но и в по-широк аспект. Това, по думите на Мицотакис, ще бъде положително както за малцинствата, така и за напредъка на двете страни.     ", "date": "2019.08.22", "title": "Мицотакис: Зачитането на правата на гръцкото малцинство в Албания е условие за интеграцията ѝ в ЕС "}
{"url": "http://epicenter.bg/article/Zelenski--Rusiya-da-varne-na-Ukrayna-Krim-i-shte-poluchi-myasto-v-G8/190934/7/0", "text": "Владимир Зеленски предложи на Русия да върне на Украйна Крим, за да получи обратно мястото си в групата на най-влиятелните страни в света Г8, пише РИА Новости, цитирана от БГНЕС.  Зеленски написа на страницата си във Фейсбук, че Русия трябва да сложи край на конфликта в Източна Украйна и да освободи украинците, които са в руски затвори. По този начин страната ще даде сериозен сигнал, “че иска мир и е готова отново да заеме мястото си в дневния ред на голямата дипломация”.    По-рано стана ясно, че американския президент Доналд Тръмп се е съгласил с предложението на френския държавен глава Еманюел Макрон, на срещата на Г7 в САЩ през 2020 г. да бъде поканена и Русия.    За връщането на Русия в Г8 Макрон каза, че то би било грешка без преди това да е разрешена кризата в Украйна. Срещу връщането на Русия се обявиха още премиера на Великобритания Борис Джонсън и канцлерката на Германия Ангела Меркел.  ", "date": "2019.08.22", "title": "Зеленски: Русия да върне на Украйна Крим и ще получи място в Г8"}
{"url": "http://epicenter.bg/article/Robotat-Fyodor-predade-reportazh-ot-borda-na--Soyuz-MS-14-/190935/7/97", "text": "Руският антропоморфен робот Фьодор разказа за изпитаните от него претоварвания по време на репортаж за изстрелването на своя кораб “Союз МС-14”, съобщава БГНЕС.  Според Фьодор всички претоварвания са очаквани и в нормата. За максималната стойност е 2,2 g, роботът съобщи на 65 секунда от полета.  Роботът започна полета си до Международната космическа станция с фразата на Гагарин „Поехали“. Фьодор също така разказа за отделянето на първата и втората степен на ракетата. Последното нещо, което можеше да се чуе преди прекратяването на излъчването на „Роскосмос“, беше: „Ще се видим на Международната космическа станция“. Ракета-носител “Союз-2.1а” с космическия кораб “Союз МС-14”, с който Фьодор лети към МКС, излетя от Байконур на 22 август. Това беше първото изстрелване на пилотиран космически кораб без екипаж от повече от 30 години. Последният път това се случи със „Союз TM“ през май 1986 г. С помощта на робота руският космонавт Александър Скворцов ще проведе няколко експеримента на МКС. Завръщането на Фьодор е планирано за 7 септември.  Междувременно от Американската космическа агенция (НАСА) коментираха, че астронавтите на борда на МКС няма да могат да акостират ръчно космическия кораб “Союз MС-14” с робота Фьодор на борда на станцията в случай на неизправност.", "date": "2019.08.22", "title": "Роботът Фьодор предаде репортаж от борда на „Союз МС-14“ (ВИДЕО)"}
{"url": "http://epicenter.bg/article/Siriyskata-armiya-osvobodi-nay-golemiya-bastion-na-teroristite-v-Idlib---Han-Sheyhun-/190947/7/0", "text": "Правителствената армия на Сирия освободи град Хан Шейхун в провинция Идлиб, съобщи пред РИА Новости източник от мястото на събитието.    „Но в момента се провеждат операции по разчистване и разминиране“, уточни той.    По-рано бе съобщено, че армията на законния президент Башар Асад е взела града под огневи контрол, като е заела ключовите позиции около него и е отрязала снабдителните пътища на терористите.    Хан Шейхун е най-голямата база на екстремистките джихадистки организации в Южен Идлиб.    Тази провинция остава последния бастион на терористите в Сирия. Освен въоръжената опозиция, там се базира „Джебхат ан-Нусра“ - поделението на \"Ал Кайда\" в Сирия.    Наскоро в Нурсултан (столицата на Казахстан – бившата Астана) се проведоха преговори за деескалация в региона, а на втори август в Идлиб влезе в сила „примирие“.    Командването на въоръжените сили на Арабската република заяви, че ще спре боевете, при условие че Турция изпълни задълженията си по Договора от Сочи.    Това е документ, подписан между Москва и Анкара миналия септември. Основният момент в него беше изтеглянето на тежките и средните оръжия на враждуващите страни на 20 километра от демилитаризираната зона. Турция трябваше да гарантира безопасността на отстъплението.    На 5 август сирийската правителствена армия възобнови операцията си поради неизпълнение на условията - бандитските формирования, възползвайки се от затишието, предприеха опити да атакуват позициите на сирийските военни в северната част на провинция Хама и многократно откриваха огън по населени с цивилни граждани селища.  ", "date": "2019.08.22", "title": "Сирийската армия освободи най-големия бастион на терористите в Идлиб – Хан Шейхун "}
{"url": "http://epicenter.bg/article/Makron--Do-30-dni-e-vazmozhno-dogovaryane-na-reshenie-za-predpazniya-mehanizam-pri-Brekzit/190952/7/0", "text": "Френският президент Еманюел Макрон каза днес, че до 30 дни може да се намери решение за ирландската граница (т.нар. предпазен механизъм), за да се постигне организирано излизане на Обединеното кралство от ЕС, предаде Франс прес, цитирана от БТА. \"В рамките на това, което беше договорено, трябва да се свърши  работа\", каза той на среща с британския премиер Борис Джонсън в Елисейския дворец.  Макрон е убеден, че може да се постигне решение в срок от 30 дни и изтъкна, че бъдещето на Обединеното кралство е единствено в Европа.  Джонсън заяви днес пред Макрон, че желае постигане на споразумение за Брекзит и добави, че е бил силно окуражен от срещата с германския канцлер Ангела Меркел. \"Искам споразумение. Мисля, че можем да постигнем споразумение и добра сделка\", заяви Джонсън пред журналисти.  Британският премиер подчерта, че при никакви обстоятелства Обединеното кралство няма да постави граничен контрол на границата между членката на ЕС Ирландия и британската провинция Северна Ирландия, предаде Ройтерс.  Борис Джонсън каза, че разбира желанието на ЕС да запази целостта на единния пазар, но вярва, че това е съвместимо със споразумение за Брекзит, което би запазило също и целостта на Обединеното кралство.  ", "date": "2019.08.22", "title": "Макрон: До 30 дни е възможно договаряне на решение за предпазния механизъм при Брекзит"}
{"url": "http://epicenter.bg/article/Erdogan-iska-Folksvagen/190953/7/0", "text": "  Когато стана кмет на Истанбул Реджеп Тайип Ердоган поръча градски автобуси „Мерцедес“, вместо унгарските „Икарус“. Години по-късно той се похвали с това и заяви: „Ние сметнахме, че на нашите съграждани им приляга „Мерцедес“ и внедрихме марката в градския транспорт на Истанбул.“ После Ердоган каза на шега: „Може би от Мерцедес ще ни изплатят и комисионна за това, че ги рекламираме.“   Той не казваше истината, защото първият автобус „Мерцедес“ е дошъл в Истанбул през 1955 г., когато Ердоган е бил на една година.   Когато стана министър-председател Ердоган нареди да бъдат закупени десет служебни „Мерцедес“-а на стойност 1,5 милиона евро. Той накара да реновират един S600 и го направи служебен автомобил за себе си. На критиките на опозицията относно разширяващия се паркинг с „Мерцедес“-и Ердоган отвърна: „Всички, които ме критикуват карат „Мерцедес“-и. Днес да караш такава марка вече не е лукс.“   Според инвентара на Двореца на подчинение на Ердоган са налице 286 автомобила. Макар все още любимата марка на Ердоган да е „Мерцедес“ прави впечатление, че е нараснал и броят на автомобилите на марката „Фолксваген“. В Двореца на Ердоган имаше 33 „Мерцедес“-а и 83 „Фолксваген“-а.     Миналата седмица Ердоган прие председателя на Камарата на таксиметровите шофьори и му заяви, че Фолкксваген ще строи завод в Турция. „След тази инвестиция можем да заменим всичките ви коли с „Фолксваген“ и да поискаме да произведат специален модел за вас.“, заяви Ердоган.   Преди това изявление се знаеше, че за новия си завод Фолксваген преценява избора си между Турция и България. Въпреки по-ниската работна ръка в България, се твърдеше, че за да привлече фирмата инвеститор Анкара е приела всички нейни условия и е обещала всякакви държавни гаранции.   До вчера Ердоган, който се шегуваше, че иска комисионна за себе си за рекламата на „Мерцедес“ сега изведнъж обещава на всички таксиметрови шофьори „Фолксваген“-и. Разбира се, не защото е сменил предпочитаната си марка, а защото има спешна нужда от тази инвестиция както от икономическа, така и от политическа гледна точка.   Все пак не е лесно да се намери инвеститор в един управленски режим, при който законът е потъпкан и на хоризонта се задава икономическа криза. Ако Ердоган успее да убеди Фолкваген, той ще използва това за да реабилитира режима си и да привлече и други марки в бранша.   След като инвестиционното намерение, събудило апетита на Ердоган, породи безпокойство в Германия, премиерът на Долна Саксония Щефан Вайл, собственик на 20 процента от дяловете на „Фолксваген“ беше принуден да заяви, че „все още решението не е окончателно“ и допълни, че „каквото и да е решението, то няма да е политическо, а икономическо“.   Социалдемократът Щефан Вайл, който е и член на Надзорния съвет на „Фолкксваген“ много добре знае, че това „икономическо“ решение ще има и сериозни политически последици. Ще се създаде впечатлението, че „Фолксваген“ инвестира в един режим, отколкото в една държава.   Лесно е за разбиране, че турското правителство търси инвеститори, а чуждите инвеститори искат евтина работна ръка, широк пазар, държавни гаранции и печалба. Но виждайки как режимът, в който ще се инвестира пренебрегва законите вътре в страната, е много трудно да се повярва в неговите гаранции.   Ако онези, които възнамеряват да инвестират в Турция поискат правова държава, вместо държавни гаранции, това ще има полезен ефект както за инвестициите, така и за гражданите на страната, в която инвестират. Джан Дюндар, Die Zeit.    ", "date": "2019.08.22", "title": "Ердоган иска Фолксваген"}
{"url": "http://epicenter.bg/article/Polskiyat-premier-poiska-postoyanna-baza-na-NATO-v-stranata-si/190959/7/0", "text": "НАТО трябва да укрепи присъствието си на източния фланг с разполагане на постоянна база в Полша, заяви в интервю днес полският премиер Матеуш Моравецки. В същото време той се изказа против големи прехвърляния на военнослужещи на САЩ на полска територия от Германия, предаде ДПА.    \"Нуждаем се от военната база на НАТО в Рамщайн и се нуждаем от нова постоянна военна база в Полша\", казва Моравецки в интервюто, дадено от него пред френския вестник \"Уест-Франс\" и вестниците от германската медийна група \"Функе\".    През юни Полша и САЩ се споразумяха да увеличат американското военно присъствие на полска земя с 1000 военнослужещи и то да стане общо 5500 души.    Тогава президентът Тръмп заяви, че тези войски може да бъдат прехвърлени от Германия или от другаде. Той добави тогава, че Полша трябва да бъде възнаградена за изпълнението на целта на НАТО разходите за отбрана да бъдат 2 процента от БВП, и разкритикува Германия, че не е постигнала тази цел.    Моравецки иска \"в Германия да останат колкото може повече американски войници\" и заяви, че \"никой не обмисля сериозно да редуцира значително американското присъствие\" там.    Разполагането на американски войски в Полша и Германия не е въпрос на \"или - или\", каза той.    \"Не бих казал, че Германия е гратисчия (в сферата на отбраната), но нейният принос не съответства на задълженията й. Германия трябва да увеличава отбранителните си разходи с по-бързи темпове\", добави Моравецки.    Миналата година Германия е похарчила за отбрана 1,2 процента от своя БВП. Тя иска през следващите години да увеличи разходите, но дори и при това намерение тя пак няма да достигне определената от НАТО цел от 2 процента от БВП. ", "date": "2019.08.22", "title": "Полският премиер поиска постоянна база на НАТО в страната си"}
{"url": "http://epicenter.bg/article/Kitayskiyat-yuan-e-nay-evtin-ot-11-godini-nasam/190961/7/0", "text": "Китайският юан днес отбеляза най-ниската си стойност за последните 11 години на фона на безпокойството около задълбочаването на търговската война между Пекин и Вашингтон. Валутата се срина въпреки подкрепата от големи държавни банки, оказана на пазарите, предаде БНР, цитирайки \"Ройтерс\".    На спотовия вътрешен пазар юанът закри сесията с курс от 7,0875 юана за долар или с 0,34 на сто надолу, след като през търговията отбеляза няколко 11-годишни минимуми. Китайската валута не е била по-евтина от 14 март 2008 година.    Доверието на търговците е крехко при слаби надежди за скорошна търговска сделка между САЩ и Китай и предвид митата върху китайските стоки, които предстои да влязат в сила на 1 септември.", "date": "2019.08.22", "title": "Китайският юан е най-евтин от 11 години насам"}
{"url": "http://epicenter.bg/article/Troya-mozhe-da-se-okazhe-s-600-g--po-drevna-/190964/7/0", "text": "Древният град Троя може да е основан 600 години по-рано, отколкото се смяташе досега. Това показват нови археологически находки, съобщава БГНЕС.    Според археолози новите открития от разкопки в древния град Троя в северозападната провинция Чанаккале в Турция показват, че районът може да е бил използван като селище повече от шест века по-рано от известното досега.    Рюстем Аслан от катедрата по археология на Университета Онсекиз Мар заяви, че древният град Троя е бил унищожаван и възстановяван многократно поради войни, пожари и земетресения.    В рамките на изкопните работи, извършени в града в южната част на Дарданелите, са били открити общо 10 слоя селища, като всеки слой е назован и номериран от Троя I до Троя XI. Аслан каза, че тази година се се натъкналш на нов слой, който решили да нарекат Троя 0.    \"Ние открихме следи от изгаряния, керамични и дървени греди в слоя Троя 0\", коментира той и добави, че тези останки са от голямо значение за историята на основаването на Троя.    \"Това показва, че историята на селището датира от около 5500 години преди нашата ера\", каза Аслан и допълни: „Най-вероятно Троя е основана около 3500 г. пр.н.е.. Това показват новите открития в слоя Troy 0”.    Той каза, че преди това изкопаните слоеве от селищата принадлежат към период между 3000 г. пр.н.е. и 1300 г. от н.е., от старогръцко до византийско време.    Правителството на Турция обяви 2018 г. за „Година на Троя“ в чест на 20-годишнината от признаването на древния град за обект от световното наследство на ЮНЕСКО. Стотици хиляди гости, включително известни личности, са посетили обекта тази година.    Разположен върху хълмовете на Хисарлък и с изглед към турската егейска крайбрежна равнина, древеният град Троя е един от най-известните археологически обекти в света. Първите разкопки там са предприети през 1870 г. от германския бизнесмен Хайнрих Шлиман, който днес е считан за един от пионерите на археологията.    Обстановката около Троянска война, в която спартански и ахейски войни от Гърция обсаждат града през ХIII век пр.н.е. е увековечена от гръцкия поет Омир в неговата епична поема „Илиада“.  ", "date": "2019.08.22", "title": "Троя може да се окаже с 600 г. по-древна "}
{"url": "http://epicenter.bg/article/Malniya-ubi-momche-v-Polsha/190967/7/0", "text": "Младо момче загина, а още няколко души са ранени от удар на мълния в полските Татри, съобщава местната спасителна служба, цитирана от БГНЕС.   „Силна мълния удари група туристи, които са се намирали в планината Гевонт в Татрите. Въпреки опитите да бъде спасено, 12-годишно момче почина“, се казва в съобщението. Спасителите отбелязаха, че на върха на планината е поставен метален кръст, който привлича мълнии. Също така опасност представляват и металните вериги, с които са оградени туристическите пътеки в района на планината.   По данни на спасителните служби от мълнии са пострадали над 10 души. В акцията участват четири вертолета, на място продължават да пристигат спасители.", "date": "2019.08.22", "title": "Мълния уби момче в Полша"}
{"url": "http://epicenter.bg/article/Uloviha-5-metrova-akula-v-Egeysko-more-/190968/7/0", "text": "Турски рибари уловиха 5-метрова акула, тежаща 1 тон, в Егейско море край бреговете на провинция Чанаккале, съобщава телевизия НТВ, цитирана от БГНЕС.    Рибарите са били втрещени от гигантските размери на хищника. Те са направили много фотографии за спомен с него, които са качили в социалните мрежи.    Във водите на Средиземно и Егейско море живеят няколко вида акули. По-голямата част от тях не представляват заплаха за хората.  ", "date": "2019.08.22", "title": "Уловиха 5-метрова акула в Егейско море "}
{"url": "http://epicenter.bg/article/Dmitriy-Peskov--Obsazhdaneto-na-globalni-problemi-bez-uchastieto-na-Kitay-i-Indiya-ne-e-efektivno/190969/7/0", "text": "Прессекретарят на руския президент, Дмитрий Песков заяви, че Русия няма за цел да се върне към формата Г-8, пише руският вестник „Известия“, цитиран от \"Фокус\". В същото време, според него, страната няма да откаже да разговаря по темата. Песков отбеляза, че обсъждането на глобални проблеми, без участието например на Китай, Индия или цяла група други страни не е напълно ефективно. „Други формати, като Г-20, изглеждат по-ефективни“, добави той. На 20 август американският президент Доналд Тръмп обяви, че би подкрепил идеята Русия да се върне към Г-8, тъй като много от темите в дневния ред на формата са свързани с Москва. В същия ден медиите съобщиха, че френският президент Еманюел Макрон в телефонен разговор с Тръмп е предложил да покани Руската федерация на срещата от високо равнище на Г-7 през 2020 г. По-късно обаче Макрон заяви, че завръщането на Руската федерация е възможно само след решаването на конфликта в Украйна. Руският президент Владимир Путин от своя страна отбеляза, че Г-8 не съществува днес, така че страната няма възможност да се върне във формата. Въпреки това Москва е готова за преговори и чака членове на „седемте“ да поканят Кремъл за разговори. Г-8 престана да съществува през 2014 г., след като Крим беше присъединен към Руската федерация. Другите страни, които бяха част от обединението, а именно Великобритания, Германия, Италия, Канада, САЩ, Франция и Япония, отказаха да работят с Москва и започнаха да провеждат срещи на върха във формат Г-7.  ", "date": "2019.08.22", "title": "Дмитрий Песков: Обсъждането на глобални проблеми без участието на Китай и Индия не е ефективно"}
{"url": "http://epicenter.bg/article/Vashington--Rusiya-e-narushila-DRSMO--za-da-zashtiti-svoite-granitsi-/190973/7/0", "text": "САЩ вярват, че Русия е решила да \"наруши\" Договора за ракети със среден и малък обсег (ДРСМО), поради нарастващите заплахи около границите си, предава РИА Новости, като се позовава на информация на Държавния департамент на САЩ.    Той публикува нов доклад за изпълнението на задълженията си по различни споразумения за контрол на оръжията, неразпространението им или разоръжаването. ДРСМО престана да действа на 2 август по инициатива на Вашингтон, който обвини Русия, че го е нарушила. Москва отрече тези твърдения. Договорът забраняваше ракетите с обхват от 500 до 5500 километра.    \"Смятаме, че Русия нарушава задълженията си по ДРСМО да не притежава, да не произвежда и да не провежда изпитания на крилати ракети с обсег на полета от 500 до 5500 километра, а също и да няма или да не строи установки за такива ракети.\", пише в доклада.    Освен това департаментът даде обяснение с какъв мотив според тях Русия е нарушила договореностите.    Според доклада, решението на Кремъл да наруши договора е породено от многогодишното разочарование, че на Москва е забранено да притежава наземни ракети със среден обсег, въпреки че предполагаемите заплахи около границите й се увеличават.    Плановете на САЩ да разработят и разположат наземни ракети със среден обсег, както и идеята за разполагането им в Азиатско-Тихоокеанския регион представляват заплаха за международната сигурност, заяви официалният по-рано говорителката на руското външно министерство Мария Захарова, цитирана от вестник “Российская газета”.    \"Това, което се случва, води до повишено напрежение в света. Действията на САЩ представляват заплаха за международната сигурност\", заяви дипломатът.    По тази тема, Русия и Китай свикват заседание на Съвета за сигурност на ООН.    Тя подчерта, че всеки член на Съвета за сигурност има право да направи искане за провеждане на заседание.    \"Основата на руското искане беше, а това е сериозна причина, е именно изразеното от САЩ намерение по отношение на разполагането на ракети със среден обсег в Азиатско-Тихоокеанския регион\", добави тя.    \"Очакваме откровена размяна на мнения с колеги и с представител на генералния секретар на ООН\", продължи Захарова.    По-рано Пентагонът изпробва наземна крилата ракета, която до 2 август беше предмет на Договора за ракетите със среден обсег на действие, от който Вашингтон се оттегли.    Руското външно министерство обърна внимание на факта, че ракетата използвана по време на теста е била изстреляна от установка Mk-41. Обикновено тези установки се използват за изстрелване на ракети-прехващачи, но тестовете показват, че са подходящи и за изстрелване на крилати ракети.  ", "date": "2019.08.22", "title": "Вашингтон: Русия е нарушила ДРСМО, за да защити своите граници "}
{"url": "http://epicenter.bg/article/Stolichna-biblioteka-na--Aleko--s-bibliobus--izlozhba--poeti-i-knigi/190933/6/0", "text": "За четвърта поредна година Столична библиотека съвместно с Дирекция ПП Витоша и Български туристически съюз участва с инициативата   в традиционните чествания по повод 124 години от организираното от Алеко Константинов масово изкачване на Черни връх и създаване на организирано туристическо движение в България.   В поредицата от планински изложби тази година Библиотеката на София, след „Първи издания на Алеко Константинов”, „Еньовден в детския периодичен печат 1878-1944“ и „Витоша през погледа на чуждестранните пътешественици“, представя  . Стихотворенията на български класици, посветени на Витоша и публикувани в списания „Сердика“ и „София“, са част от Дигитална платформа „Сердика“ на Столична библиотека. Интересни фотоси показват Витоша преди повече от век, като снимката от 1894 г. с Алеко Константинов и съмишленици по време на първото изкачване на Черни връх, землянката, на чието място днес е хижа „Алеко“, ”Момин връх“ през 1906 г и още много интересни фотоси.   Очакваме Ви на   (неделя) от   на поляната пред хижа „Алеко“, където може да разгледате нашата планинска изложба, да си вземете безплатно четиво, да се насладите на планинските четения с   и, разбира се, да станете наш читател с безплатна читателска карта, подарък от Столична библиотека. Планинската ни библиотека на хижа „Алеко“ ще бъде обновена с нови и интересни книги. С нас ще бъде и Библиобусът.   Инициативата „Библиотека в планината“ е част от кампанията       17.00 часа – Поднасяне на цветя на морената пред Народния театър „Иван Вазов”, откъдето през 1895 г. Алеко Константинов е повел около 300 души към Черни връх.    20.00 часа – Алекова вечер на хижа „Алеко”, посветена на 124-годишнината на организираното туристическо движение.   07.00 часа – Пешеходен лъч от Златните мостове – хижа „Кумата” – Черни връх. 09.00 часа – Старт на планинския маратон – дълъг маршрут – НДК Билетен център – Черни връх. 09.00 часа – Пешеходен лъч от хижа „Алеко” – Черни връх. Представителна група от жени по същия маршрут под надслов „Жените на обединена Европа изкачват заедно Черни връх”. 12.00 часа – Поднасяне на цветя пред барелефа на Алеко Константинов на Черни връх от участниците в туристическия събор. 12.15 часа – Откриване на празника от председателя на БТС доц. д-р Венци Росманов и поздравления от гости. 12.30 часа – Награждаване и концертна програма. 13.30 часа – Теглене на томболата за участниците в Националното движение „Покорител на десетте планински първенци”. 15.00 часа – Концерт на хор „Планинарска песен – Филип Аврамов” и МВГ „Вежен” – Тетевен, на хижа „Планинарска песен”. БТС уведомява всички, които ще се включат в празника, че могат да ползват както Симеоновския лифт, така и откритите лифтове „Лале” 1 и 2.    ", "date": "2019.08.22", "title": "Столична библиотека на „Алеко“ с библиобус, изложба, поети и книги"}
{"url": "http://epicenter.bg/article/Dzheyn-Gudol--Ne-biva-da-sme-tolkova-alchni--planetata-ne-mozhe-da-izdarzhi/190915/11/0", "text": "„Живеем във все по-алчно общество и използваме повече от това, което ни е необходимо. И искаме още и още, и още. През 2050 година според проучвания ще сме 9.1 милиарда население. Ако по някакъв начин не съумеем да решим проблема с пренаселването, планетата не може да издържи на подобен натиск. Нещо трябва да се промени. А в развитите страни ние трябва да не сме толкова алчни, трябва да се задоволяваме с по-малкo.“    Думите са на Джейн Гудол, известна с 45-годишната си изследователска практика на социалния и семейния живот на шимпанзетата. Неотдавна на фестивал в Унгария пред 70-хилядна аудитория тя отправи послание към младите да сме по-осъзнати в действията си спрямо околната среда.        „Няма значение дали сте млад или стар, посланието е едно и също. Вие като индивид трябва да сте част от промяната и това трябва да e всеки ден. Вие имате избора каква промяна да направите“, подчерта Джейн Гудол в специално интервю за БНР.    „Един от наболелите проблеми е бедността и ако вие сте бедни, няма как да окажете влияние, но има нравствени избори, които можете да направите. Например, когато отрязвате поредното дърво, за да изхраните сeмействотo си да направите мебели, или да изкарате пари с него. Или като купувате неща - дали не са неща, заради, които е нарушено равновесието в природата? Дали не са получени от експлоатацията на деца? За да не нараства бедността, трябва да се намали алчността.“    Трябва да се храним с по-екологична храна, призовава 85-годишната изследователка Джейн Гудол, която 365 дни в годината пътува по различни места като посланик на мира. Със задачата да накара хората да се замислят за бъдещето на планетата. Екологичната организация, която тя ръководи, оперира в над 60 държави.        „Преди всичко аз нося в себе си добри гени, здрава съм и се храня здравословно. Не ям месо и това ми помага. Имам таланта да общувам лесно и когато отивам някъде, за да изнеса лекция или да разговарям с хората, те се заразяват от моя ентусиазъм и самите те ме насърчават да продължавам да работя. И тъй като възрастта ми напредва и не ми остава много време на този свят, аз още повече бързам. Въпреки че те ме съветват да намаля темпото, аз не мога да си го позволя“, споделя Гудол за предаването „Преди всички“ по „Хоризонт“.    Тя помни времената, когато в Африка навсякъде се разхождали диви животни.    „В Танзания за първи път стъпих през 1957 година, тогава тя беше толкова различна държава. Дивите животни се разхождаха свободно навсякъде, по улиците, а сега може да ги видите само в националните паркове - много често са вързани или затворени. И голямото разнообразие на животни вече е намаляло. Град като Найроби в Кения беше малък град, заобиколен с дива растителност, а сега навсякъде има асфалт и повечето градове там вече са огромни. Градовете растат, а хората все по-малко са свързани с природата. Фермите изчезват и се използват все повече пестициди, химически торове, модифицирани житни култури. Толкова много сме навредили на природата и все повече климатични аномалии наблюдаваме.“        „Ако ние не променим нашето поведение сега, очаква ни много сиво бъдеще и аз наистина съжалявам за децата, които сега са родени. Но ако ние не сме променили нашето отношение, то поне трябва да положим усилие за това. За щастие има корпорации, които вече си дават сметка за случващото се. Но за съжаление доста правителства са корумпирани и по-скоро насочени към бизнеса и често пъти това е в ущърб на околната среда, където се цели повече развитие на бизнес средата. Това е наистина жалко. Но децата са тези, които получават посланието, а те имат родители и прародители и понякога именно децата са тези, които събуждат „заспалите“ родители и ги насърчават да направят промяна. Някои родители са в политиката, други са фермери или пък големи бизнесмени. И аз знам, че са започнали да променят отношението си към природата“, коментира Джейн Гудол.  ", "date": "2019.08.22", "title": "Джейн Гудол: Не бива да сме толкова алчни, планетата не може да издържи"}
{"url": "http://epicenter.bg/article/Kak-se-preodolyavat-45-godini-komunizam--/190920/11/0", "text": "  1989 беше година, изобилстваща от невероятни истории. Още през пролетта полската опозиция принуди управляващите комунисти да седнат заедно с нея край кръглата маса. На 19 август, по време на така наречения „Паневропейски пикник“, стотици граждани на ГДР избягаха на Запад. Четири дни по-късно от Талин през Рига та чак до Вилнюс се образува 600-километрова пееща човешка верига. Лавината вече нямаше спиране. На 9 ноември падна Берлинската стена. На 10 ноември падна Тодор Живков. На 25 декември в Румъния диктаторът Николае Чаушеску беше осъден на смърт и разстрелян. А на 29 декември Националното събрание в Прага избра писателя и дисидент Вацлав Хавел за президент на тогавашната Чехословакия. Каква година само!    Журналистът Райнхолд Фетер, който през 1989 година е кореспондент в Полша, а след това обикаля всички страни от някогашния Източен блок, включително и България, днес казва:        „Тогава хората хранеха грандиозни надежди и очаквания. Всички вярваха, че сега на мястото на комунистическата диктатура ще настъпят демокрация и свобода. Че ще заживеят в парламентарна република с разделение на властите и правов ред. Очакваха, че социалистическата командна икономика ще отстъпи пред либералното пазарно стопанство или пред някаква система със смесени форми на собственост. Мечтата за благоденствие и за стоки като на Запад беше огромна. Хората искаха да четат свободна преса, а не скучни и цензурирани партийни вестници. Мечтаеха да посетят всички страни в Европа и по света, където дотогава не можеха да стъпят. (…) Тогавашната еуфория обаче отдавна е изветряла, на нейно място са се настанили отрезвяването и разочарованието. Тогавашният порив да се гради нова политика днес е отстъпил място на политическата апатия, национализмът избуява и на Изток, и на Запад, в Европа се издигат нови гранични заграждения. А неравенството изобщо не е изчезнало. За много хора в Източна, Средна и Югоизточна Европа капитализмът и либералният Запад вече не са особено привлекателни, още по-малко пък ЕС.“  Авторът анализира историческите изходни позиции на отделните държави, вглежда се в законите и политическите им партии, в икономиката и в социалната система. Не остават без внимание гражданските общества, религиите и малцинствата. С респект към източноевропейците Фетер подчертава, че преходът навсякъде е преминал мирно, без кръвопролития.    На пръв поглед задачата да поставиш под общ знаменател толкова различни исторически дадености, културни традиции, езици и т.н. изглежда наивна и неизпълнима, но авторът все пак смята, че подобен анализ е възможен и необходим:    „От една страна държавите, народите и обществата в тази част от Европа през последните години положиха невероятно усилие, а и постигнаха много. От друга страна обаче дадоха и големи жертви: заради прехода в началото на 90-те години на миналия век те минаха през рецесия, която доведе до закриване на много работни места. (…) В повечето страни партиите са слаби, а правителствата се сменят твърде често и поради това са недееспособни. От години вече се надигат национализъм и популизъм. Корупцията и безчинствата на олигарсите - например в България - застрашават правовата държава. (…) Много хора в тези общества са огорчени и се чувстват изтикани в периферията. С две думи: цената е много висока.“        Фетер го обяснява нагледно: 45 години комунизъм не се преодоляват толкова лесно, те и до днес поставят своя отпечатък върху мисленето на хората. Във всички тези страни има хора - кога повече, кога по-малко, които предпочитат авторитарните системи. В Полша и в Унгария разделението на властите в момента е под въпрос. В Румъния социалдемократите-посткомунисти се опитват да превземат правосъдието. Така че днес много неща напомнят за времена, които смятахме за отминали.   Фетер припомня още, че финансовата криза от 2008 година и бежанската криза през 2015 допълнително са увеличили скептицизма към наднационалните конструкции:    „При такива развития у част от хората естествено нараства желанието да се оградят срещу външния свят. Същото важи и за бежанската криза - при това някои от източноевропейските страни изобщо не бяха засегнати от нея.“    В много от тези страни скептицизмът върви ръка за ръка с ниското правно съзнание. Фетер критично отбелязва, че както политиците, така и журналистите не са сторили достатъчно, за да укрепят у хората съзнанието за права и задължения - права и задължения както на държавата, така и на отделния гражданин:  „Във всички тези страни имиджът на парламентите, на партиите и на правителствата е много лош. Причините са две. От една страна институциите навярно работят зле. От друга обаче в съзнанието на хората те не играят онази роля, която би трябвало да играят.“    Авторът критично отбелязва, че и гражданското общество все още не е пуснало достатъчно дълбоки корени в бившите комунистически страни. Още по-тежък проблем е икономическият преход, защото стопанските структури вече нямат нищо общо с онова, което беше по времето на Източния блок, пише Фетер:    „Възходът на либералната пазарна икономика изтика много хора в периферията. Те и до ден-днешен не могат да се ориентират в трудовия пазар, не се справят с жестоката конкуренция, трудно им е непрекъснато да учат и да бъдат гъвкави. В същото време не съумяват да се обединят и да се противопоставят срещу експлоатацията и маргинализацията. Бедността в някои от тези страни е ужасяваща.\"    \"Аз съм по-скоро оптимист. При това без да се самозалъгвам.\"    Райнхолд Фетер е установил и още нещо, характерно за всички бивши комунистически страни, което с просто око е видимо и в България: увредените взаимоотношения между елитите и широките народни маси:    „Доколко гражданите са обвързани в развитието и осъществяването на новите концепции? Равносметката в повечето случаи е отрицателна. Самият преход беше проект на елитите - типичен пример е икономическата „шокова терапия\". Разширяването на ЕС също беше проект на елитите. Критериите за присъединяване бяха осъществени в политически, икономически и административен план, но не и в самото общество. Очевидно трансформациите, наложени и проведени от елитите, са едно, а трансформациите на обществата - нещо съвсем друго.\"    Независимо от всичко това Райнхолд Фетер не е настроен песимистично: „Не искам да се кича с лаври, но в тези страни преживях толкова много и срещнах толкова интересни хора, събрах толкова много документи и анализирах какви ли не процеси, че съм по-скоро оптимист за бъдещето. При това без да се самозалъгвам.“    Райнхолд Фетер е съставил един много убедителен анализ на страните в европейския Изток след 1989 година. За автора очевидно е много важно да отвори очите на тукашните хора за успехите, които са постигнали източноевропейците в рамките на прехода. Защото само така Западът може да разбере и осмисли както случилото се тогава, така и случващото се днес.      ", "date": "2019.08.22", "title": "\"Дойче веле\": Как се преодоляват 45 години комунизъм? "}
{"url": "http://epicenter.bg/article/Dzhordzh-Fridman--1989-1992---globalen-povrat/190926/11/0", "text": "Преди тридесет години в света започна глобален поврат от една ера в друга. Той започна през август 1989 г., когато унгарци, австрийци и източногерманци се събраха на общоевропейски пикник в унгарския граничен град Шопрон.  Стотици източногерманци се възползваха от възможността да избягат на Запад, а някога уплашените унгарски граничари не направиха нищо, за да ги спрат. В понеделник европейските лидери – включително германският канцлер Ангела Меркел и унгарският премиер Виктор Орбан, двама съперници, състезаващи се за душата на Европа, отбелязаха случая на церемония в Шопрон. Европейската история е била дефинирана там преди около три десетилетия, но оттогава Континентът се опитва да стигне до общо разбиране на това определение.        Събитията в Шопрон бяха началото на края на съветската хегемония в Източна Европа. През 1945 г. Съветите стигнаха толкова далеч на запад, колкото никоя руска сила досега  . Но към края на 80-те години Съветите се разнищваха от известно време, отчасти защото спадът в цените на петрола и увеличението на разходите за отбрана ги отслабиха по такъв начин, че и без това тяхната неефективна система не можеше да се справи. Михаил Горбачов се опита да си купи време и посочи, че не е враг на Запада, като се оттегли към съветските граници. Но е трудно да се спре отстъплението, след като то започна, а към януари 1992 г. самият Съветски съюз се разпадна. Империята, която царете бяха създали, се раздроби на съставните си части, а границите на Русия се оттеглиха още по-далеч на изток.    Русия вече не беше това, което беше. Нито пък Европа беше. Разделението, в което континентът беше замръзнал през цялата Студена война, вече не съществуваше. Имаше чувство на радост от подписването на Маастрихтския договор, който създаде Европейския съюз – блок, който ще се разширява на изток на територия, доминирана навремето от Съветите. Това беше време на голяма надежда и илюзия. Химнът на ЕС се основаваше на „Ода на радостта“ от Деветата симфония на Бетовен. С края на настъпването на Студената война непреходният мир, който Имануил Кант пророкува, изглеждаше подръка.    Повратът се усещаше и извън Европа. 1989 г. беше годината на протестите на площад Тянанмън. Китайските протестиращи демонстрираха за либерална демокрация, носейки със себе си своя версия на Статуята на свободата. Те смятаха, че създаването на пазарна икономика може да доведе до демокрация. Централният комитет вярваше в противното и протестите в Пекин не минаха по пътя на демонстрациите в Шопрон. Появиха се танкове, за да спрат демонстрациите. Неизвестен мъж се опита да блокира колона танкове, но не успя. Неговата съдба все още е неясна. И така през 1989 г. Китай реши каква държава ще бъде. Това беше страна, управлявана от Комунистическата партия, която разрешаваше някои ограничени частни икономически дейности, но никога не даваше власт, която тя не можеше да вземе обратно.    Според теориите на икономическата и политическата философия, подходът на Китай не би трябвало да работи. Но го направи. Китай замени Япония като икономика, за която мнозина вярваха, че ще изпревари САЩ. Япония, след като се възстанови от Втората световна война чрез износ на евтини стоки в САЩ и други страни, беше икономическо чудо. Но САЩ се сблъскваха с Япония заради навика ѝ да блокира вноса от САЩ, докато наводнява американските пазари със собствени продукти. Заплахите бяха отправяни от двете страни, но не бяха необходими. Износителите процъфтяват само когато имат клиенти и значителни маржове на печалба. Япония държи на своите клиенти, като намалява цените. Но както се понижаваха цените, така стана и със способността на японските компании да изплащат заемите си. Поради което банките рухнаха. Япония беше изпаднала в икономическа криза и загуби статута си на най-невероятната икономика, виждана някога. Хората, надяващи се да намерят работа в инвестиционна фирма, спряха да учат японски и вместо това започнаха да учат мандарин. Настъпи смяна на караула, като всички фантазии се разпалиха.    Това беше и времето, когато ислямският свят оживя. Почти десетилетие през 80-те години Ирак и Иран водиха война, в която жертвите са много над 1 милион. От гледна точка на САЩ Иран стана враг на САЩ с падането на шаха. Близкият изток беше бижу, за което трябва да се борим, до голяма степен, защото Персийският залив съдържа нефта, от който зависи глобалната икономика. Следователно войната между Ирак и Иран беше най-добрата от всичко на света, тъй като и двете страни бяха фокусирани една върху друга, нямаха време да притесняват САЩ, а Съветите бяха безучастни.    Но залозите бяха изключително високи за Иран и Ирак. Наградата за победителя би била контрол над Персийския залив и способността да доминира над мюсюлманския свят. Когато войната най-накрая приключи, никоя от страните не спечели, но Ирак стигна възможно най-близо до това. И вярваше, правилно или погрешно, че САЩ са се съгласили да го оставят да поеме контрола над Кувейт, ако спечели войната срещу Иран. Така през август 1990 г. Ирак нахлу и окупира Кувейт, макар да се въздържа от нахлуване в Саудитска Арабия.    Саддам Хюсеин сякаш смяташе, че има разбирателство със САЩ. Проблемът беше, че през 1990 г. неговите съветски покровители, включително Горбачов, не можеха да бъдат открити. Това означава, че ако САЩ се противопоставят на нахлуването на Саддам в Кувейт, Съветите няма да се притекат на помощ от Ирак. Всъщност никой не се притече на помощ от Ирак. Вместо това САЩ създадоха коалиция от 39 държави – от Белгия до Хондурас – за да изтласкат Ирак от страната.    Краят на геополитическата конфронтация?    След разпадането на Съветския съюз възникна убеждението, че краят на Студената война означава край на епохата на голяма геополитическа конфронтация. Съединените щати победиха и задачата им беше да управляват глобална система, състояща се от подчинени приятели и от време на време пакостлив режим, откъдето произлиза този странен термин. Ирак със сигурност имаше пакостлив режим, тъй като не зачиташе САЩ и искаше да нахлуе в други страни. Зашеметяващото беше колко държави, включително някои бивши съветски съюзници, откликнаха на американския призив. Някои вярваха, че светът ще бъде такъв завинаги и че сега всичко е свързано с икономиката – или по-точно печеленето на пари. Според тях коалицията посочи нов световен ред.    Разбира се, нещата стояха по друг начин. Американските сили бяха помолени да попречат на иракчаните да влязат в Саудитска Арабия. За някои дълбоко религиозни мюсюлмани присъствието на американски войски в близост до Мека и Медина беше светотатство. Те искаха да унищожат съветското присъствие в Афганистан, но бяха разгневени от американското присъствие в Саудитска Арабия. От тази почва изникна „Ал Кайда“.    Периодът от 1989 до 1992 г. беше изключителен. Издигането в Източна Европа вдъхнови площад Тянанмън, което от своя страна даде да се разбере, че Китай все още е комунистическа страна с квазисвободен пазар. Японското икономическо чудо се разпадна, като постави базата за възхода на Китай. Съединените щати станаха безспорният лидер на света, наказвайки пакостливи държави и без никакво намерение или разбиране, поставиха основите на 11 септември.    Има вихри, които се появяват в определени моменти. 1945 г. беше такъв момент, в който целият свят беше предефиниран. Но 1945 г. излезе от едно-единствено събитие: поражението на Япония и Германия. Обаятелното около 1989-1992 г. е, че силите, движещи промените през този тригодишен период, бяха много.    Общият знаменател е, че страни като Съветския съюз, Япония и Иран просто са изчерпали място за маневриране, оставяйки вратата отворена за страни като Китай да преминат през нея. Съветският съюз, Иран и Япония бяха излезли от Втората световна война отслабени и се бориха за възстановяване. Този масивен поврат се случи около 45 години по-късно и ни даде днешния Китай, джихадистите и Русия, които все още се опитват да се възстановят.  ", "date": "2019.08.22", "title": "Джордж Фридман: 1989-1992 – глобален поврат"}
{"url": "http://epicenter.bg/article/Porochni-vrazki--Klienti-na-prokuraturata-beznakazano-upravlyavat-obshtina-Nesebar-/190943/11/0", "text": "  Костадин Нищелков по прякор „Пицата“ - мастит бизнесмен и общински съветник в Несебър, бе арестуван за нападение на две проверяващи служителки от Инспекцията по труда. Грозният инцидент стана посред бял ден в заведение на Пицата в Слънчев бряг.    Двете служителки поискали документи за проверка на работещите в ресторанта. Общинарят, който за беда в този момент бил в заведението, скочил и започнал да ги обижда. Когато те поискали за втори път документите за проверка, съветникът взел обемиста папка и започнал да налага с нея една от жените. След това хванал другата с двете си ръце и я разстресъл.  Другите закани имали много нецензурен характер, обясни пред медиите потресеният директор на Инспекцията по труда в Бургас, Павлин Васков. Изплашените служителки веднага повикали полиция, но якият бияч успял да избяга.  Ако бъде признат за виновен, може да получи до три години затвор или глоба до 2000 лева.      Единият е по-скоро морален.  Що за мъж е този, който целенасочено удря жена на публично място? Разбира се, това питане е риторично, защото се отнася по-скоро до възпитанието на този „мъжкар“, наричан още „Страшилището“ на община Несебър. Вторият въпрос се отнася до Общинския съвет на Несебър и кмета на общината Николай Димитров.  Що за общински съветник е Костадин Нищелков по прякор Пицата /три поредни мандата/, който удря държавни служителки при изпълнение на служебните им задължения? За съжаление, този въпрос също е риторичен.           Става дума за общинския съветник Пейко Янков, издирван от Европол и получил тежки обвинения от прокуратурата – именно той и неговите общински съветници, заедно с тези на Пицата, осигуряват подкрепата на кмета в общината. Третият въпрос се отнася до прокуратурата в Бургас, която отговаря за Несебър:   Местен бизнесмен, който от средата на 90-те години държи основните бетонни центрове в община Несебър. Допреди 10-12 г. минава по-скоро за среден предприемач с локални възможности, които рядко излизат от родното му село Равда.  , под чието ръководство до голяма степен е мегакурортът Слънчев бряг. иначе как можем да си обясним нападението на Нищелков срещу държавни служителки? Дали заради политическата власт в най-заможната община, дали заради нещо друго, но в периода 2011- 2019 г. „Пицата“ израства като незаобиколим икономически и политически фактор в община Несебър. С лично негови или свързани фирми са вдигнати едни от най-големите и спорни строежи в община Несебър – по дюни и плажове, за които има множество журналистически репортажи и разследвания. Резултатът от целият шум е нулев.      ”Нова схема за търговия с гласове за изборите, eкип на Нова ТВ засне търговията в най-богатата община – Несебър”). Бе заснет ром, който според журналистите, купува гласовете за бизнесмена. След това възловият свидетел неочаквано изчезва и не можа да бъде открит. Разбира се, никой в Несебър не си правеше илюзии, че държавата ще потърси сметка на Пицата. Така и става – започва разследване, което приключва без обвиняем.  заплашва с убийство служител, сложил скоба на паркираната върху тревна площ в Слънчев бряг кола на брата на Пицата. За заканата за убийство журналистите са издирили свидетели, между които и полицай. Реакция от страна на държавата няма.  се издават касови бележки – обектът е на Костадин Нищелков, а той го е преотдал под наем. Охраната на паркинга избягала и служителите на НАП се видели в чудо. Това са само малка част от случаите, при които въпросният „мъжкар“ Костадин Нищелков, ударил жена при изпълнение на служебните й задължения, демонстрира арогантно поведение. Повечето жители на община Несебър и особено тези в с. Равда, са се примирили с безнаказаността му, защото той има не само икономическа, но и политическа власт.  Вече вървят залагания - дали съдебното производство срещу Пицата ще се точи с години, а след това ще бъде приложено към архива или този път Костадин Нищелков ще си получи заслуженото? .     Кой всъщност управлява община Несебър?     Този въпрос зададохме в поредица от публикации още преди няколко години, когато властта в общинския съвет на Несебър бе взета от хората на кмета Николай Димитров – Костадин Нищелков и Пейко Янков от партия „СИЛА“.    Дясната му ръка Пейко Янков, син на разстреляния през 2007 г. председател на общинския съвет на Несебър Димитър Яков, стана общински съветник от „СИЛА“.  Междувременно на 1 август м.г. прокуратурата обяви, че Пейко Янков има ролята на редови член на престъпната група на Митьо Очите и го обвини за участие палеж на казино в Слънчев бряг и изнудвания. Месеци наред обвиненият общинар бе обявен за общодържавно издирване, а след като то не даде резултат – Европол започна да го търси с Европейска заповед за арест.   В крайна сметка Янков се предаде. Съдът го освободи срещу гаранция от 100 000 лева, която несебърският общински съветник плати със завидна бързина.   По време на една от проверките бе огласено, че има разминаване между доходите на Николай Димитров и придобитото от него имущество за последните 10 години в размер на близо 2 млн. лева! През м.г. срещу дома му в Несебър бе извършено покушение с коктейл „Молотов“ – типичен мутренски похват, но така и не се разбра чии интереси е засегнал кметът на Несебър. Явно, той не се притеснява особено, след като зад него са най-мощните силови групировки в областта.   Заради това би било добре фокусът на общественото внимание и на разследващите най-после да се съсредоточи и върху управляващите тази община.          Защото обявеният за тежки престъпления общински съветник Пейко Янков би могъл да бъде топлата връзка на организираната престъпна група, за каквато я обяви специализираната прокуратура, с община Несебър.  Както стана ясно, там тя печели обществена поръчка на стойност 104 004 лева, за да охранява пропусквателните пунктове в Стария Несебър през 2016 и 2017 г.   Можем само да гадаем дали в община Несебър има и други облагодетелствувани фирми на подставени лица, свързани с престъпния бос.     Това са фактите. Те повдигат съвсем логичен въпрос: Какво е влиянието на организираната престъпност в управлението на община Несебър?   след като държавата е погнала Митьо Очите и неговата престъпна група, дали прокуратурата ще се наеме да анализира и провери доколко са свързани с тях някои от най-спорните решения на кметската администрация? Защото през последните 10 г. има множество сигнали и обявени проверки за явни нарушения в община Несебър, управлявана от Николай Димитров и неговите подгласници Костадин Нищелков и Пейко Янков. Резултат няма. ", "date": "2019.08.22", "title": "Порочни връзки! Клиенти на прокуратурата безнаказано управляват община Несебър "}
{"url": "http://epicenter.bg/article/Prof--Baeva--Ot-gledna-tochka-na-Hitler-paktat-Ribentrop-Molotov-e-posledna-stapka-kam-voynata/190955/11/0", "text": "Трябва да се погледне много по-дълбоко политиката през 30-те години, за да стане ясно как се стига до този договор, който е последният, преди да започне войната. Той е предшестван от много други договори.    Това каза в предаването \"12+4\" по програма \"Хоризонт\" на БНР историкът Искра Баева по повод предстоящата 80-годишнина от подписването на пакта Рибентроп - Молотов между Германия и Съветския Съюз.   Външната политика на Третия райх е много различна от тази на Ваймарска Германия, обясни тя:    „Политика, на практика, на заставяне на Запада да прави отстъпки на Германия заради чувството за вина за изключително несправедливия мирен договор, който е наложен на Германия след Първата световна война. Това чувство за вина кара, на първо място британците, да правят отстъпки на Хитлер, които в началото, особено през 20-те години, изглеждат обосновани“.    Хитлер обаче злоупотребява с това чувство за вина и почва да иска все повече. През 1937-39 година са направени такива отстъпки, които позволяват на Германия да започне да се подготвя за война със западните държави. Чърчил, който е в опозиция на Чембърлейн, е предупреждавал, че Берлин иска тези отстъпки, за да се подготви за война.   „Разликата между тези, които му се подиграват, и Чърчил, се състои в това, че Чърчил е прочел „Моята борба“, където е ясно заявено това намерение“.    Не е имало съмнение, че основният противник на Германия е Съветският съюз, но Чърчил е бил убеден, че Хитлер е съзнавал, че Германия не е разполагала с достатъчен военен, политически и икономически потенциал да започне такава война, а има намерение първо да подчини Европа.    „Пактът Рибентроп-Молотов е последната стъпка по пътя към войната от гледна точка на Хитлер. Тази стъпка е предназначена не за друго, а за да бъде спокоен, че тази малка война, която той предвижда с Полша, няма да се превърне в „тресавище“ и Съветския съюз няма да се намеси. Сталин, според мен, стратегически губи от пакта. Тактически печели това, че, първо, отдалечава войната във времето, както той си мисли. Второто, което печели, е преместването на около 200 километра на запад на държавните граници на Съветския съюз. Трябва да имаме предвид, че това става на висока цена - изоставянето на укрепените стари държавни граници“.    Сталин е загубил и образа на Съветския съюз пред Европа като последователен борец срещу националсоциализма и фашизма, обясни Баева и подчерта, че националсоциалистическата идеология е коренно противоположна на комунистическата:    „Комунистическият проект е проект на бъдещето, той е изцяло социален проект, но е насочен към много, много далечното бъдеще и това пречи за неговата реализация, докато германският проект е „в момента“. Той е националистически, но привлича и други национализми към своето виждане, дава им модел. Често се говори, че национализмът не е опасен в Европа, тъй като националистите не мога да се обединяват. Това не е вярно! Втората световна война го показва! Фашистка Италия и националсоциалистическа Германия са съюзници. Когато имат важна задача за реализиране, национализмите могат да се обединят и мога да си сътрудничат. Това е предупреждение за сегашното време“.  ", "date": "2019.08.22", "title": "Проф. Баева: От гледна точка на Хитлер пактът Рибентроп-Молотов е последна стъпка към войната"}
{"url": "http://epicenter.bg/article/Prof--Svetlana-Sharenkova-/190975/11/0", "text": "  В броя на в. ДУМА от 22 август т.г. Георги Пирински, който е дългогодишен член на ръководството на БСП, публикува текст със заглавие: „Ставащото в БСП – не промяна, а подмяна!”.   В него той поставя редица въпроси – от предизвикващия фиксация у опонентите на ръководството т. нар. ляв консерватизъм, през поколенческите отношенията в партията до драстичното намаляване на партийните субсидии и съкращения в апарата на НС на БСП и конкретни финансово-имуществени проблеми.   Поантата е открит призив към членовете на БСП да се съпротивляват на ръководството на партията!?   Редица жълти медии веднага използваха опорните точки на Пирински, за да тиражират бомбастични заглавия за „разцепление”, „скандал” и „бунт” в БСП. Ако това е била целта – определено е постигната! При това в навечерието на решаващи и за БСП, и за държавата местни избори. Това се случва във време, в което партийните структури са заети с подбора и номинирането на кандидати за кметове и общински съветници, които да поведат битката срещу феодалния модел на ГЕРБ по места.   Как изглежда БСП в очите на гражданите след подобни медийни изяви – като партия, която дава надежда за промяна, или като разбита команда, която не може да е алтернатива на „стабилността” на ГЕРБ!?   Безспорно, Г. Пирински поставя редица важни въпроси, по които следва да има дебат, но той е член на ръководството на партията без прекъсване от 1986 г., в тясното партийно ръководство с кратки прекъсвания участва почти 30 години. Кой е пречил или пречи да постави тези проблеми на партийните пленуми или конгреси на БСП?   От „идейни” позиции за сетен път се повдига въпросът за т. нар. ляв консерватизъм. В БСП има привърженици на различни линии – вкл. на социаллибералната линия, и в това няма драма.   Не би трябвало да се превръща в драма и фактът, че Корнелия Нинова споделя социално-патриотичния възглед. Все пак председателят на партията има право да предлага, защитава и отстоява политическа линия. Съдник е избирателят, който отхвърли социаллибералния курс на С. Станишев, като му присъди 10 изборни поражения.   Подмяна в БСП се случва не сега, а когато председател бе С. Станишев, който наложи чуждия на партията социаллиберален модел, в противоречие с програмата и традициите на БСП, който се опита да наложи Истанбулската конвенция, Пакта за миграция и глобализма, маскиран като интернационализъм.   Поколенчески проблем в БСП съществува, но той не идва от „младите”. Редица дейци, участвали десетилетия в партийното ръководство, парламента и правителства на БСП, явно не могат да приемат факта, че в партията навлиза ново поколение. Чувстват го като лична обида и заплаха.   Живеем в нова информационна епоха, на протест срещу традиционните елити и статуквото, на модерни форми на политика и на пряка демокрация. Никой не отрича опита, знанията и идеите на поколения, но абонирани за властта не трябва да има.   Пирински е опитен политик, човек с богат идеологически и организационен опит, от името на БСП е водил много битки и знае колко чувствителни са редовите социалисти, когато в партията се провокират конфликти, когато личният интерес взима връх над общия.   Вместо да участва във вътрешнопартийни баталии, той би могъл да отдаде енергията си в реална битка – тази за историческата истина за близкото минало - за антифашистката борба, за градежа на социална държава у нас. Днес тя грубо се фалшифицира, променят се учебниците, подменя се историята.   Да поставим БСП над личните си интереси и емоции, защото предстоят тежки изпитания. В такива моменти няма място за постоянно недоволство и призиви за разделение.   А когато БСП постигне успех на предстоящите избори, когато даде реална алтернатива за България – ще коригираме кривиците, утвърждавайки съгласието.    ", "date": "2019.08.22", "title": "Проф. Светлана Шаренкова: За другарството и промяната в БСП"}
{"url": "http://epicenter.bg/article/BABH--Samo-stopanite--otglezhdali-do-5-praseta--shte-poluchat-po-300-lv--za-dezinfektsiya/190897/4/0", "text": "Кметовете на населените места, които попаднаха в 20-километровите санитарни зони около индустриалните свинеферми, разполагат с още 4 дни, за да изготвят списъци на дребните стопани, подлежащи на подпомагане с 300 лева.   Пред БНР д-р Александра Митева от Агенцията по безопасност на храните обясни, че „това са пари за почистване и дезинфекция“. И уточни, че става дума само за стопаните, отглеждали в задните си дворове до 5 прасета, не повече.   „Това са стопани, които са предприели действия по почистване и дезинфекция след извършено доброволно клане и усвояване на месото в личните им стопанства, попадащи в 20-километровите санитарни зони около индустриалните свинеферми, както и високорисковите зони, определени от епизоотичните комисии“, каза тя в предаването \"Преди всички\" на програма \"Хоризонт\".   Изплащането на парите ще започне от 1 септември. В общините са подават заявления по образец, за да се получат парите.", "date": "2019.08.22", "title": "БАБХ: Само стопаните, отглеждали до 5 прасета, ще получат по 300 лв. за дезинфекция"}
{"url": "http://epicenter.bg/article/Registriraha-chetiri-novi-ognishta-na-AChS-v-Rusensko-/190914/4/0", "text": "  Четири нови огнища на Африканска чума по свинете са регистрирани в Русенско.   \"Заболели животни има в индустриална ферма в село Караманово в Община Ценово. Там се отглеждат 4 500 животни, а вчера е започнало тяхното умъртвяване и загробване след като беше одобрена площадка за това\", съобщи д-р Николай Ненов от Областната дирекция по безопасност на храните, предаде  Novini.bg.   Нови три огнища има и при дивите свине. Те са в селата Просена, Мечка и Писанец. Така вече огнищата по дивите свине в русенско стават 8.   Двама експерти от Германия са в областта. Те правят експертиза на всички засегнати индустриални ферми в Северна България, като ще направят епизоотично проучване от къде, кога и как е влязъл вируса, което да помогне на стопаните при следващото зареждане на фермите с животни. 70 440 са умъртвените до момента свине в Русенско.  ", "date": "2019.08.22", "title": "Регистрираха четири нови огнища на АЧС в Русенско "}
{"url": "http://epicenter.bg/article/Rusnatsite-prodalzhavat-da-kupuvat-nay-mnogo-nedvizhimi-imoti-v-Balgariya--nared-s-Ispaniya--Turtsiya-i-SASht/190922/4/0", "text": "През първото полугодие на 2019 година най-популярните страни за покупки на недвижими имоти сред жителите на Москва са България, Испания, Турция, Италия и САЩ. Това се казва в съобщение до пресата на аналитичния център Prian.ru, предават агенция РБК и \"Фокус\".    Финландия е най-популярната дестинация за гражданите на Санкт Петербург, следвана от Испания и Турция. Следващи по популярност са България и Италия, поясняват експертите.    През първото шестмесечие на 2019 година жителите на Казан са купили най-много имоти в Турция. На второ място при тях е Испания, а на трето – САЩ. Също така жителите на столицата на Татарстан са купували недвижима собственост в България и Чехия.    Сред жителите на Новосибирск на първо място е България, на второ Турция, а на трето – Испания. Жителите на Сибир придобиват имоти още в САЩ и Германия, които са съответно на четвърто и пето място, се казва в изявлението.    Най-известен сред жителите на Владивосток е Тайланд. Също така там се ползват с висока популярност имотите в България, Турция, САЩ и Испания.    През есента на 2018 година анализаторите са регистрирали ръст с един път и половина на интереса към курортни имоти. Съобщава се, че в тази сфера сред руснаците най-предпочитани са обектите във Франция и Италия.  ", "date": "2019.08.22", "title": "Руснаците продължават да купуват най-много недвижими имоти в България, наред с Испания, Турция и САЩ"}
{"url": "http://epicenter.bg/article/Smetkite-za-parno-v-Sofiya-narasnali-s-200-lv--za-sezona-/190930/4/0", "text": "Сметките за парно в София се увеличили с 200 лв. за сезона. Така изглежда картинката при най-масовите апартаменти в столицата - имотите между 50 - 70 кв. м. Данните са на фирмата за топлинно счетоводство \"Техем\". Компанията обслужва 180 000 жители на столицата.   Почти 60% от клиентите на получат изравнителни сметки за доплащане, а на 40% ще им бъдат възстановени суми, отчете \"Техем\" на специална пресконференция.    Повечето клиенти имат разлика в сумите между 10 и 100 лв. 1588 са неотчетените клиенти тази година, които не са осигурили достъп за отчет, като техният брой намалява значително.  Сметките обаче се увеличават. За най-малките жилища до 50 кв. м тя е средно 467 лв. общо за отопление и топла вода за 12 месеца – от 1 май 2018 г. За най-масовите жилища до 70 кв. м. тя е 721 лв. При двете групи има поскъпване от над 20%. За най-големи имоти, които са над 70 квадрата, средно за топла вода и отопление сметките са общо 977 лв., което е с близо 270 лв. повече.    Три са причините за това – поскъпването на топлинната енергия с 15%, както и по-дългият и студен отоплителен сезон. Той е бил с 6 дни повече и с около градус по-мразовит, обясни изпълнителният директор на \"Техем\" Милена Стоянова.      ", "date": "2019.08.22", "title": "Сметките за парно в София нараснали с 200 лв. за сезона!"}
{"url": "http://epicenter.bg/article/Shefat-na-KZP--Nikoy-ne-mozhe-da-vi-zadalzhi-da-plashtate-v-komplekt-za-chadar-i-shezlong-na-plazha-/190936/4/0", "text": "Няма потребител, който да не може да стане жертва на нелоялна търговска практика. От друга страна, не може да се каже, че всички търговци у нас са нелоялни. Големият въпрос е свързан с това в качеството си на потребители да реагираме тогава, когато сме поставени в ситуация на жертви на нелоялна практика. Това каза председателят на Комисията за защита на потребителите (КЗП) Димитър Маргаритов по БНР във връзка с течащата информационна кампания на институцията „Най-важното за потребителите през лятото”, съобщиха от пресцентъра на КЗП.    В анкета на БНР гражданите споделят, че подобна инициатива ще доведе до това да знаят повече за правата си, към кого да се обърнат при проблем, а в много случаи споровете ще станат излишни. Те разказаха за някои потребителски казуси, с които са се сблъсквали при покупки на стоки или ползване на услуги, но не на имали достатъчно смелост да отстояват правата си или пък не са били убедени как точно да реагират в конкретната ситуация.    „Преди като че ли повече хора си мислеха, че не е удобно да се реагира, че това няма да доведе до никакви последици за нелоялния търговец. Но истината е друга. Когато реагираме, първо – има много по-голям шанс да възстановим накърнените си потребителски права. И второ - никак не е за подценяване фактът, че това действа респектиращо на самите търговци, които разбират, че този път „номерът им не е минал” и се замислят дали в бъдеще би трябвало да постъпват по този начин”, коментира Маргаритов.    „Това трябва да бъде основният механизъм на потребителско поведение – активна позиция и когато не можем да се справим сами, да търсим съдействието на институциите, в това число и на нашата Комисия”, добави той.    Председателят на КЗП насърчи потребителите към бързи реакции при нарушаване на правата им, тъй като това ще позволи бързата намеса и на контролния орган, което пък ще улесни установяването на обективните обстоятелства по случая, констатирането на нарушенията и налагането на санкции за тях. Но дори и при установяване на търговски трик при маркирането на цената на касата например и забелязан впоследствие, също има механизъм потребителите да бъдат защитени и в конкретния случай да получат парите си обратно.    По отношение на превенцията на опасните стоки той подчерта, че КЗП си сътрудничи тясно с Агенция „Митници” за предотвратяване вноса на такива продукти. Същевременно Комисията администрира европейската система RAPEX, по която всички страни членки на ЕС обменят бърза информация за открити на общия европейски пазар рискови нехранителни стоки и където България е на една от челните позиции по активност в борбата с разпространението на доказано опасни изделия.    Друг акцент в контролната дейност са нелоялните практики. Маргаритов припомни, че Комисията има няколко произнасяния за нелоялни практики и санкции при установени случаи на предлагане в комплект на плажни атрибути – чадър и шезлонг. „Не може никой да бъде принуждаван да си купува нещо, което не му трябва”, категоричен бе той.    Димитър Маргаритов припомни, че по време на почивката си в България туристите от чужбина могат да разчитат на безплатна помощ от функциониращия към КЗП Европейски потребителски център. „В него работят няколко млади и грамотни момичета и момчета, които са в състояние да окажат съдействие на чуждестранните граждани, включително когато те са се завърнали в своите страни и са установили тогава, че има някакъв проблем със закупена стока или пък на място не са успели да решат проблема с некачествена услуга”, каза още той.  ", "date": "2019.08.22", "title": "Шефът на КЗП: Никой не може да ви задължи да плащате в комплект за чадър и шезлонг на плажа!"}
{"url": "http://epicenter.bg/article/Evrostat--Po-486-kg-bokluk-godishno-generira-sredno-zhitel-na-ES/190939/4/0", "text": "Средно по 486 кг боклук се падат на жител на Европейския съюз за 2017 г., сочат данни на статистическата служба Евростат. Обемите са без промяна в сравнение с година по-рано и със 7% под пика от 525 кг отпадъци на човек през 2002 г.    Страните членки, които са генерирали най-много боклук са Дания (781 кг на човек), Кипър (637 кг) и Германия (633 кг).    На България се падат средно по 435 кг отпадъци на човек.    Най-малко боклук е генериран в Румъния – 272 кг, следвана от Полша (315 кг) и Чехия (344 кг). ", "date": "2019.08.22", "title": "Евростат: По 486 кг боклук годишно генерира средно жител на ЕС"}
{"url": "http://epicenter.bg/article/Sobstvenikat-na-otpadatsite--zapalili-se-na--quot-Struma-quot--mozhe-da-ostane-bez-litsenz/190954/4/0", "text": "Фирмата, която складира боклуци край автомагистрала \"Струма\", а запалването им доведе до повреждане на пътното съоръжение, може да остане без лиценз. Това съобщи БНТ, като се позова на информация от Министерството на околната среда и водите.   Съставени са два акта на фирмата, а процедурата ще започне след изтичането на законовия срок за обжалването им.   По-рано \"Нова телевизия\" съобщи в репортаж, че тонове отпадъци продължават да застрашават сигурността на автомагистрала „Струма” край Дупница. Проверка на медията установи, че огромно количество пластмасов боклук все още стои складиран под моста, който беше повреден при огромния пожар на 13 август.    Събирането на боклука от нерегламентираното сметище е факт. Но близо 10 дни след огромния пожар много от пластмасите все още остават.    „Пластмасовите отпадъци, които наблюдаваме и полиетиленовите бутилки, и другите композитни материали, при достатъчно висока температура се запалват. Около тях има и хартия, и тънък найлон, така че не мога да знам откъде може да тръгне пожар”, заяви Луиза Димова от РИОСВ-Перник.    Какви са количествата - властите не знаят. Затова не знаят и колко вече са извозени. Не е ясно и какво е трябвало да се направи с тоновете блистери от лекарства, които са основният отпадък.    „От години той се опитва да намери начин да бъдат оползотворявани, но за момента е безуспешно. В България на мен лично не ми е известно да има начин за оползотворяването им”, обясни Димова.  Собственикът на боклука Кольо Илиев не може да говори с медиите заради обвиненията от прокуратурата. Бизнесът му тук е от много години. Още преди да има магистрала. Дори няколко години е плащал наем на община Дупница, за да съхранява отпадъците на техен терен.    „Завеждаме иск за тези имоти - за неправомерното ползване и за неплащане на наеми. И община Дупница прекратява договорите”, заяви Крум Милев, зам.-кмет на община Дупница.    От общината обещават да се включат в събирането на отпадъците. Но и оттам още не знаят какво да правят с тях.    „Ще търсим варианти къде да го караме. Ние няма къде да го сложим на територията на община Дупница”, заяви Милев.    От екоинспекцията са дали срок на общината и АПИ да съберат отпадъците до края на септември.  ", "date": "2019.08.22", "title": "Собственикът на отпадъците, запалили се на \"Струма\", може да остане без лиценз"}
{"url": "http://epicenter.bg/article/Po-slabiyat-turisticheski-sezon-svi-prodazhbite-na-bira-v-Balgariya-/190957/4/0", "text": "По инициатива на пивоварите в Европа до 2022 година всички страни от ЕС ще имат на етикетите на бирите списък със съставките и енергийната стойност. Това съобщи в интервю за БГНЕС Ивана Радомирова от Съюза на пивоварите в България.    По смисъла на европейското законодателство за етикетиране на храните и напитките, алкохолните напитки нямат задължението да дават хранителна информация за енергийна стойност, списък на съставките, други вещества.    Преди 4 години обаче пивоварната индустрия е взела доброволно решение да предоставя тази информация. Междувременно ЕК предостави гратисен период за всички алкохолни напитки да изпълнят този ангажимент доброволно. Ако не, ще има промени в регламента.    „И българските пивовари сме едни от първенците в изпълнението на този ангажимент. В страната близо 100% от бирите имат списък на съставките и може би 95-96% имат посочена информация за енергийна стойност“, съобщи Радомирова    На 5 септември в Брюксел предстои събитие на пивоварите на Европа, които пред комисаря по здравеопазване и безопасност на храните ще подпишат споразумение, че до 2022 година произведените бири в ЕС ще изпълнят този ангажимент, разкри Ивана Радомирова.    „Много се радваме, че ще бъдем в първите редици при изпълнението на този ангажимент. Защото, потребителите едва ли знаят, че бирата съдържа 92% вода, между 4 и 5% алкохол, а останалото са различни вещества, белтъчини, въглехидрати, витамини, антиоксиданти“, обясни още за съставките на кехлибарената течност Радомирова.    Българският пивоварен бранш като цяло бележи добри резултати през последните години и продължава да се развива добре, отчете още Радомирова. През миналата година са продадени у нас 5.5 милиона хектолитра бира, като оборотът на пивоварните предприятия е близо 480 млн. лева.    За тази година заради дъждовното време и по-слабият туристически сезон секторът бележи 4-5% спад в продажбите. Ако тези тенденции не се променят, очакванията за пазарните резултати към края на 2019 г. не са оптимистични, прогнозират от Съюза на пивоварите в България.  ", "date": "2019.08.22", "title": "По-слабият туристически сезон сви продажбите на бира в България "}
{"url": "http://epicenter.bg/article/Temenuzhka-Petkova--Protsedurata-po-AETs--Belene--beshe-maksimalno-publichna-i-prozrachna/190963/4/0", "text": "Токът се продава публично и напълно прозрачно, заяви на извънреден брифинг министърът на енергетиката Теменужка Петкова. Тя свика медиите веднага, след като приключи пресконференцията на БСП, на която зам.-председателят на партията Кирил Добрев посочи, че ток, произведен в България, се продава по-евтино в чужбина, отколкото у нас.   \"Искам като за начало да припомня, че през месец ноември 2014 нашето правителство завари ситуация, която беше наистина много тежка в енергетиката. Дефицитът в Националната електрическа компания беше над 800 млн., а задълженията ни към двете американски централи бяха достигнали застрашителни размери. Ние все пак успяхме да направим няколко важни стъпки, като променихме Закона за енергетиката, съзадодохме фонд Енергийност и въведохме промени, свързани с дейността на КЕВР\", каза министър Петкова, цитирана от Novini.bg  \"От БСП твърдят, че цените на електрическата енергия у нас са най-скъпите в Европа, обаче те трябва да знаят, че когато говорим за свободен пазар, цената се определя на базата на търсене и предлагане. Именно това стои в основата на либералния пазар и ние създадохме борсата за търговия на електрическа енергия, която да развие пазара на енергия у нас. По отношение на цената на тока искам да припомня, че държавните дружества имат една основна функция и тя е да предоставят електрическа енергия за пазара и за бита. От друга страна те имат и ангажимента да предоставят ежедневно енергия за българската независимо-енергийна борса на цена от 44 лева, като количествата на предлаганата енергия растат непрекъснато\", обясни министър Петкова.    \"Искам да уверя, че нито един мегават не се продава по друг начин, освен по този, записан в закона, а именно - публично и прозрачно. За сравнение средната цена на тока в периода юни-юли 2019 г. у нас е била 48 евро, докато на румънската енергийна борса за същия период е била 49 евро, а на унгарската - 50 евро. Само и единствено на 9-и август цената на нашата борса е била по-висока в рзмер на 124 лева\", допълни още Теменужка Петкова.    \"Нито държавните дружества са в почивка, нито мощностите са в почивка. Тук изобщо не става въпрос за почивки, а за планови годишни ремонти\", поясни енергийният министър и заяви, че от 2015 г. НЕК плаща със 100 милиона лева по-малко за американските централи в резултат на постигнато споразумение.    \"Процедурата за избор на стратегически инвеститор за АЕЦ ''Белене'' беше максимално прозрачна и всеки един можеше да заяви интерес към нея\", посочи още Петкова.    Относно обвинението на БСП, че българската страна произвежда ток, който продаваме по-евтино на Гърция, министърът подчерта, че нито едно дружество не продава и не изнася електрическа енергия и отбеляза, че това се определя от съответните търговци.    \"Такъв тип изказвания противоречат на основните изисквания на ЕС за свободния пазар. Такива изказвания поарждат рискове за завеждане на дела от страна на ЕК\", предупреди опозицията Теменужка Петкова.   ", "date": "2019.08.22", "title": "Теменужка Петкова отговори на БСП: Токът се продава публично и прозрачно!"}
{"url": "http://epicenter.bg/article/V-UMBAL--Sv--Ekaterina--operiraha-naragan-v-sartseto-mazh/190906/3/0", "text": "Пациент с прободна рана в сърцето е преведен по спешност от УМБАЛСМ „Н. И. Пирогов“ в УМБАЛ „Св. Екатерина“ и опериран от дежурния екип на спешния център в болницата. Това съобщиха от пресцентъра на УМБАЛ „Св. Екатерина“.   Пострадалият е с прободно нараняване на сърцето с масивно кървене и тампонада. Извършена е незабавна оперативна интервенция, при която се установяват пет наранявания в лява гръдна половина, три от които проникват в гръдния кош.   Установява се също голямо количество кръв в перикарда и нараняване на лява сърдечна камера. Обработена е и прободна рана в левия бял дроб.   След оперативните интервенции пациентът е преведен в реанимация.   В момента е на самостоятелно дишане, стабилен и без опасност за живота. ", "date": "2019.08.22", "title": "В УМБАЛ „Св. Екатерина“ спасиха наръган в сърцето мъж"}
{"url": "http://epicenter.bg/article/Spets-po-kibersigurnost--Vcherashnite-zaplahi-kam-letishta-i-medii-ne-sa-teroristichni/190912/3/0", "text": "Бомбените заплахи към четири летища и няколко медии бяха отправени вчера с използването на доставчици на електронни съобщения извън територията на България. От ГДБОП обясниха, че подобни съобщения за заплахи за поставени взривни устройства са били получени ден преди това в медии в различни държави-членки на ЕС. Главната дирекция за борба с организираната престъпност работи по установяването на точния източник на изпратените съобщения.    Пред БНР Любомир Тулев, бивш служител на сектор \"Киберсигурност\" в ГДБОП, заяви, че не би определил тези заплахи като терористични:    \"Не всички елементи от деянието, поставени в Наказателния кодекс са изпълнени, но със сигурност се е целяла поставяне в затруднение на летища, на медии. Каква е истинската цел е трудно да се предвиди, още повече, че е правена и на територията на няколко други държави на територията на ЕС. Няма информация дали това не е с цел шета на много високо ниво, или нещо се цели. И ако се цели, какво точно е това\", обясни той в предаването \"Преди всички\" по програма \"Хоризонт\".    Според Тулев налице е тенденция да се използват компютърните технологии в много конвенционални престъпни дейности.    Тулев посочи, че мейлът с бомбена заплаха, който е бил получен в БНТ, е изплатен от мейл провайдер, базиран в Швейцария.  ", "date": "2019.08.22", "title": "Спец по киберсигурност: Вчерашните заплахи към летища и медии не са терористични"}
{"url": "http://epicenter.bg/article/MVR-pusna-snimki-na-drehite-na-ubite-kray-Negovan--za-da-gi-identifitsira/190929/3/0", "text": "Във връзка със предприетото разследване на тежко криминално престъпление, извършено на територията на Негован, МВР разпространява снимки от намерени на мястото части от дрехи.   Хората, които могат да идентифицират свои познати и близки по предоставените снимки могат, при гарантирана анонимност, да сигнализират на тел. 112 или в най-близкото поделение на МВР.   Съдействието им ще помогне за установяването на самоличността на жена, на предполагаема възраст 45-55 години, а мъжът - на възраст между 65 - 75 години.", "date": "2019.08.22", "title": "МВР пусна снимки на дрехите на убите край Негован, за да ги идентифицира"}
{"url": "http://epicenter.bg/article/Minyu-Staykov-nael-e-advokata-na-Mishel-Platini--no-sadat-pak-go-ostava-v-aresta/190932/3/0", "text": "За пореден път Спецапелативният съд отказа да пусне от ареста бизнесмена Миню Стайков, предаде Канал 3. Той иска да бъде освободен, за да се лекува.   След психиатрично изследване на Стайков станало ясно, че той се влошава, каза адвокатката му. И поиска специална експертиза, която да установи дали той може са продължи да стои там, защото е задържан повече от година. Това довело до симптоми на депресия и мисли на безнадеждност. Съдът обаче й отказа.   Прокуратурата твърди, че Стайков правел опити да натиска свидетели да не говорят по разследването. Той пък обясни, че го изнудвали за цигари, за да кажат истината, че е зле здравословно.   \"Искам да бъда освободен, защото ми трябва рехабилитация. И тъй като става дума за счетоводство и експертизи, които са направени, няма с какво да попреча\", каза Стайков.   В съдебната зала стана ясно, че разследването срещу него е удължено с още два месеца - до средата на септември. В същото време, вчера на Стайков били предявени по-прецизни обвинения, имало и нови разпити.   Стайков ползва за защитник адвоката на Мишел Платини - Винсент Солари. Той обаче не се яви в съдебната зала днес.   Решението на съда, според който Стайков може да извърши ново престъпление, е окончателно.  ", "date": "2019.08.22", "title": "Миню Стайков наел адвоката на Мишел Платини, но съдът пак го остави в ареста"}
{"url": "http://epicenter.bg/article/Spetsprokuraturata-vnese-obvinitelen-akt-sreshtu-Nikolay--Evgeniya-i-Mariya-Banevi/190946/3/0", "text": "Специализираната прокуратура внесе в Специализирания наказателен съд обвинителен акт срещу Николай, Евгения и Мария Баневи. Това съобщиха от пресцентъра на Апелативна специализирана прокуратура.   Те са обвинени за участие в организирана престъпна група, за данъчни престъпления, изпиране на пари, както и за незаконно притежание на оръжие. Николай Банев е обвинен като извършител на данъчните престъпления, а съпругата му – като негов помагач. Двамата са предадени на съд, като съизвършители в съучастие на изпирането на пари. Мария Банева, ще отговаря пред съда за участието в организирана престъпна група.   Предстои в двумесечен срок, съдът да насрочи дата за разпоредително заседание по делото.", "date": "2019.08.22", "title": "Спецпрокуратурата внесе обвинителен акт срещу Николай, Евгения и Мария Баневи"}
{"url": "http://epicenter.bg/article/GDBOP--Saobshteniyata-za-bombi-sa-generirani-ot-provaydari-ot-Shveytsariya-i-Seyshelskite-ostrovi/190949/3/0", "text": "Съобщенията за бомби са генерирани от провайдъри, които са извън територията на Република България. Това заяви на брифинг ст. комисар Стоян Темелакиев, зам. - директор на ГДБОП, предаде Агенция “Фокус”.   “Целта на тези съобщения е да внесат смут и страх в обществото, както и да затруднят работата на обществени институции”, обясни Темелакиев.   „В хода на проверката стана ясно, че на 20 август подобни заплашителни електронни съобщения са получили други европейски столици, както и в Канада”, добави още зам.-директорът на ГДБОП. По думите му търсеният ефект от тези, които генерират подобни съобщения не беше постигнат.   “Организацията по моя оценка беше изключително добра. Избегна се всяването на излишна паника и страх у хората. В голямата си част летищата и медиите функционираха нормално, там където се наложи бяха взети мерки с цел проверка, за това дали изписаното в подобни мейли отговаря на истината. Категорично мога да кажа, че това не отговаря на истината, не бяха открити никакви взривни устройства, както и не се наложи повишаване на степента на опасност”, коментира Темелакиев.   52 обаждания за бомбени заплахи са регистрирани от началото на годината, каза още той. “В голямата си част те се осъществяват от малолетни, непълнолетни и лица с психични отклонения, от лица, при които след беседването ни с тях показват данни за такива отклонения”, коментира Темелакиев.   Към момента на разследването е установено, че провайдерът пуснал заплашителните съобщения е на територията на Швейцария и Сейшелските острови”, добави още зам.-директорът на ГДБОП.   Напълно възможно е и деца да стоят зад фалшивите имейли за бомби, каза гл. инспектор Михаил Драгоданов, отдел „Киберсигурност“ към ГДБОП.   „Все още няма информация от какъв език е преведено съобщението, но категорично е преведено с гугъл транслейт, което става ясно от некоректно използваните думи в самия текст“, допълни Драгоданов.   „Към момента става ясно че са използвани интернет ресурси, обществено достъпни от всеки един потребител на интернет пространството, ресурси, които позволяват анонимност на изпращача на съобщенията“, обясни още главният инспектор в отдел „Киберсигурност“ ГДБОП.   Драгоданов коментира, че продължават съвместните действия с Европол и с правоохранителните работи на държавите, чието интернет пространство е използвано и предстоят последващи действия.", "date": "2019.08.22", "title": "ГДБОП: Заплахите за бомби са генерирани от провайдъри от Швейцария и Сейшелските острови"}
{"url": "http://epicenter.bg/article/Nikolay-Prodanov--Razumno-e-otpadaneto-na-sakratenoto-proizvodstvo-pri-tezhki-sluchai/190956/3/0", "text": "Разумна е идеята да отпадне бързата съдебна процедура и намаляването на наказателната отговорност при самопризнание за тежки престъпления. Това заяви в Сливен заместник правосъдният министър Николай Проданов, предаде Радио „Фокус“ – Сливен.   Според Проданов предложението, отправено от протестиращите в Сливен след случая с убитото седемгодишно момиченце, има шанс да бъде обсъдена и приета, но кога ще стане това зависи изцяло от Народното събрание.   По думите му не съдебната фаза е проблем на българското правораздаване, а липсата на достатъчно сигурност и посегателствата върху личността. „Има големи проблеми в сферата на обществения ред и сигурност и е дошъл моментът за взимане на по-решителни мерки“, посочи Николай Проданов.   Днес той бе в Сливен за откриване на сградата на новия следствен арест, който е разположен в сградата на единствения у нас женски затвор. 1 100 000 лв. са вложени в сградата на новия арест, съобщи заместник-министърът на правосъдието.   Новия следствен арест е разположен в сградата на единствения у нас женски затвор и ще заработи до две седмици – в първите дни на септември. Така се изпълнява политиката на извеждането на арестите от сградите на полицейските дирекции и преместването им затворите, където това е възможно, подчерта Проданов. Нови арести ще има в Добрич, Благоевград и Петрич, а край Дупница, в село Самoраново, ще бъде изграден обучителен център и пилотен затвор.   За модернизацията и цялостното обзавеждане на ареста от бюджета на Министерството на правосъдието са били заделени 1 млн. и 100 хил. лева. Арестът е за мъже и жени. Той разполага с 40 места разпредели в двойни килии с отделни обезопасени санитарни възли и обща баня.   „Арестът разполага с най-съвременната охранителна система, видеонаблюдение и система за вентилация“, посочи директорът на затвора комисар Йордан Данев. По думите му, при изграждането на ареста са спазени всички европейски изисквания, включително и това арестантите да разполагат с 4 квадратни метра площ.   Изпълнителят на строителството е сливенска фирма , която поема и строителната гаранция.", "date": "2019.08.22", "title": "Николай Проданов: Разумно е отпадането на съкратеното производство при тежки случаи"}
{"url": "http://epicenter.bg/article/Granichni-politsai-spipaha-13-nelegalni-imigranti-v-kolata-na-26-godishen-ot-Haskovo-/190958/3/0", "text": "Тази нощ гранични полицаи от ГПУ- Ново село и патрул от РУ- Харманли спрели за проверка в района на с. Изворово лек автомобил „Форд Мондео“, шофиран от 26-годишен мъж от Хасково. Това съобщиха от пресцентъра на МВР.    Водачът се е опитал да избяга, но след кратко преследване е задържан.    В автомобила са открити 13 мъже без документи за самоличност, по техни данни – от Афганистан.    Чужденците са задържани в ГПУ Ново село, а колата и шофьорът - в РУ Харманли. Работата по случая продължава.  ", "date": "2019.08.22", "title": "Гранични полицаи спипаха 13 нелегални имигранти в колата на 26-годишен от Хасково "}
{"url": "http://epicenter.bg/article/Gramnaha-kriminalno-proyaven-mazh-v-selo-Granit/190960/3/0", "text": "Криминално проявен мъж е застрелян в село Гранит. Това съобщиха от пресцентъра на МВР.   По първоначални данни 29-годишният местен жител е с множество криминални регистрации и е осъждан за убийство. Сигналът е подаден към 03.00 часа. На мястото е извършен оглед, в рамките на образуваното досъдебно производство и под ръководството на Прокуратурата са предприети оперативно-издирвателни действия за установяване и задържане на извършителя.   Окръжната прокуратура води разследване за умишлено убийство във връзка с намерения убит мъж. Това съобщиха по-късно от пресцентъра на Апелативна прокуратура-Пловдив. На 22 август 2019 г., на тел. 112, е получено съобщение за намерен убит мъж в с. Гранит, общ. Братя Даскалови, обл. Стара Загора.   Образувано е досъдебно производство срещу неизвестен извършител за престъпление по чл. 115 от Наказателния кодекс. Незабавно е предприето извършване на процесуално-следствени действия – оглед на местопроизшествие, който продължава и към момента.   До момента е установено, че в жилище в с. Гранит, общ. Братя Даскалови, обл. Стара Загора, е открит труп на мъж - М.И., на 29 г., като по тялото му е имало три огнестрелни рани - в областта на гърдите, гръдния кош и коремната област. При огледа на местопроизшествие са иззети 8 бр. гилзи от оръжие, калибър 7,65 , вещи със следи от червеникава течност, вероятно кръв.   Назначени са и се извършват съдебно-медицинска, дактилоскопна, балистична и ДНК експертизи. Разпитват се свидетели. Към настоящия момент няма задържано лице, което да е привлечено в качеството на обвиняем за извършеното престъпление.   Наказанието, което се предвижда за престъпление по чл. 115 от НК е „лишаване от свобода” от 10 до 20 години.", "date": "2019.08.22", "title": "Гръмнаха криминално проявен мъж в село Гранит"}
{"url": "http://epicenter.bg/article/Rayonna-prokuratura---Svoge-privleche-obvinyaem-za-palezh-na-iglolistna-gora-v-s--Rebrovo/190962/3/0", "text": "Под ръководството на Районна прокуратура – Своге се води разследване по образувано досъдебно производство за извършено престъпление по чл. 331, ал. 1, вр. чл. 330, ал. 1 от Наказателния кодекс. Това съобщиха от пресцентъра на Апелативна прокуратура-София.   Около 13:40 ч. на 20.08.2019 г., в с. Реброво, община Своге, махала „Ямата“, било запалено имущество със значителна стойност – тревни площи и иглолистна гора, собственост на Държавно горско стопанство – Своге. Незабавно е бил извършен оглед на местопроизшествието.   Засегнатият имот е с площ 40 декара и обем от 720 куб. м. дърва – бор. В хода на разследването е бил установен извършителят на престъпното деяние – С.К.   Същият е бил задържан, като му е било повдигнато обвинение за непредумишлен палеж.   Продължава разследване и по друго досъдебно производство, водено от Районна прокуратура – Своге, относно запалени на 18.08.2019 г. необработваеми тревни площи и храсна растителност в махала „Голяма поляна“ в с. Реброво. Имуществото също е собственост на ДГС – Своге. Към настоящия момент по това дело няма привлечени в качеството на обвиняеми лица.", "date": "2019.08.22", "title": "Районна прокуратура – Своге привлече обвиняем за палеж на иглолистна гора в с. Реброво"}
{"url": "http://epicenter.bg/article/Pozhar-izbuhna-blizo-do-dvoretsa-v-Krichim-/190966/3/0", "text": "Пожарът избухна в близост до двореца в Кричим, съобщава БНР. По-късно пламъците бяха овладени. Няма опасност за сградите на царския дворец, който е паметник на културата, нито за гората, съобщиха от Югозападното държавно предприятие, което стопанисва имотите, предава Нова тв.    Огънят е възникнал в земеделски площи край землището на двореца и бързо е обхванал сухи треви и близката растителност.    7 противопожарни екипа от Пловдив, Кричим, Стамболийски и Пазарджик са успели да овладеят стихията, пламнала на фронт от почти километър и половина, разказа директорът на пловдивската аварийна служба комисар Георги Мангараков.    Огънят е спрян на безопасно разстояние, преди да достигне границите на имотите край двореца. В момента пожарникарите обливат с вода тлеещите площи.    Все още гори с буйни пламъци голяма топола с диаметър над 2 метра. Очаква се пристигането на специализирана техника, която да отреже изгнилото дърво, добави шефът на пловдивската пожарна. Поради това до края на деня е затворен пътят от Йоаким Груево към Кричим.    \"Като най-вероятна причина за пожара се предполага умишлено запалване на сухите треви. Няма пострадали, както и опасност за населението\", увери комисар Георги Мангараков.  ", "date": "2019.08.22", "title": "Пожар избухна близо до двореца в Кричим "}
{"url": "http://epicenter.bg/article/Andrey-Raychev--BSP-ne-mozhe-da-specheli-v-Sofiya--no-Maya-Manolova-mozhe-/190942/2/0", "text": "\"Партиите се готвят отдавна за местните избори. Всички са в добра форма, почивали са лятото, така че устремът на всички ще бъде много голям.\"    Това каза за БНР социологът Андрей Райчев. Реални прогнози за настроенията сред обществото в навечерието на вота ще има през септември, допълни той. Въпреки това Райчев заяви, че не очаква ГЕРБ да продължи да управлява в 26 от 31 областни града:    „Няма как да не отстъпи от това постижение, но ако вземат например половината градове, това ще бъде реален голям успех“.    За хората в малкия и средния град изборът е местен и се гледат хората. В големите градове и особено в София, вотът има политически характер и сериозни последици, допълни той.    „Една загуба на ГЕРБ в София и Пловдив, което не е невъзможно, но не е и сигурно, би променила картата на България и обратно - победата би утвърдила властта им“.    В ГЕРБ тече промяна след оттеглянето на Цветанов от ръководните постове в партията, отчете Райчев.    „Да воюваш и да преустрояваш войската си, което именно се случва на Борисов, не е лесно. Може да окаже, че наистина пророчество на г-н Цветанов ще се сбъдне и те ще загубят. Не смея да гадая“.    Според социолога европейските избори не са доказателство, че ГЕРБ може да печели без Цветанов:    „Не беше без него. Бяха му казали: „Ще има прошка, ако спечелиш“, спечелиха и нямаше прошка - това стана. Освен това (стана б.р.) с изключителната активност на Борисов. Ако отидем на футболна аналогия – той излезе във второто полувреме, като губеха с 0:2 и вкара три гола“.    Райчев прогнозира „фактическа“ избирателна активност от 50% през ноември. Той окачестви София като „цитаделата“ и „мястото на генезиса“ на ГЕРБ:    „БСП просто не може да спечели София, но Мая Манолова може...Критичността към г-жа Фандъкова е голяма и отляво, и отдясно. Алтернативата й обаче е бивш червен, какъвто е Манолова“.    Райчев е убеден че изборите в столицата ще реши „класическият десен избирател“:    „Този човек трябва да каже: „Въпреки всичко Фандъкова, защото Мая е комунист“ или „Въпреки всичко Мая, независимо че е била такава, защото Фандъкова не се понася повече“. Кое ще надделее в душата му, е много трудно се каже“.    Райчев припомни пътя на Манолова „от един много сатанизиран образ към образа, който има сега“ и допълни, че тя е изградила този образ с работата си и вземането на страната на хората.    Социологът оцени като „дребен скандал“ и назначението на вицепремиера по икономическата и демографската политика Марияна Николова като председател на Съвета по киберсигурността. Според него тя е демонстрирала „вопиюща некомпетентност в областта, за която току-що е назначена да отговаря“ и нарече това „нов вид калинка“:    „Предишните калинки, пак напълно некомпетентни хора, се правеха на нещо и не наглееха, държаха се симпатично и се опитваха да се харесат на публиката. Тук се говори нагло и в очите“.    ГЕРБ е спечелила изборите срещу БСП през май на върха на „Апартаментгейт“, защото хората искат по-радикална промяна, коментира социологът, но не беше категоричен дали това е Слави Трифонов.    Трифонов се кани да дебютира на политическия терен за парламентарните избори, коментира Райчев. Той не очаква партия на шоумена да събере повече от 15% при първото си явяване на изборите. Социологът припомни, че Симеон Сакскобурготски и Бойко Борисов също са дошли на власт с обещания за радикална промяна и обобщи: „Напълно възможно е“. Трифонов е в центъра на политическото пространство и се явява пряк конкурент на Борисов и ВМРО.    Според Райчев „Обединени патриоти“ вече са се разцепили на 3 части, „като две още тичат по една пътечката“ и не си говорят с третото.    „Каракачанов има на ревера си 6% от самостоятелно явяване, а г-н Симеонов не можа да набере гласове колкото кметицата на „Младост“. Това е факт! Тоест, техният съюз е временен“.    Относно номинацията на Иван Гешев за главен прокурор той изтъкна:  „Гешев не е изборът на това управление. Той се казваше Пламен Георгиев. Беше публична тайна, че Георгиев ще стане. Когато стана ясно, че не е той, стана г-н Сарафов. Чак когато и за г-н Сарафов станаха едни работи, които правят невъзможно неговото издигане, тогава се прибегна към още един заместник… Аналитично следва нещо много просто – той въобще не е любимецът на управлението, а вероятно е предложение на Цацаров“.    Райчев очаква Гешев да бъде избран. Той припомни, че и Борис Велчев е избран безалтернативно.", "date": "2019.08.22", "title": "Андрей Райчев: БСП не може да спечели в София, но Мая Манолова може "}
{"url": "http://epicenter.bg/article/Vizhte-preskonferentsiyata-na-BSP---NA-ZhIVO-/190940/2/0", "text": "На общинските избори БСП ще покаже изцяло ново поколение политици! Това заяви на пресконференция на \"Позитано\" 20 зам.-председателят на партията Кирил Добрев.   Социалистите са в разгара на кампанията по номинации на кандидат-кметове. Минали са 70 общински конференции, обяви Добрев. Той информира, че на 3 септември ще се събере Националният съвет на БСП.   В отговор на журналистически въпрос Добрев каза, че БСП няма намерение да освобождава три етажа от сградата на \"Позитано\" 20.   В началото на пресконференцията Кирил Добрев засегна въпроса за изкривяването на цената на тока. \"Благодаря за отделеното внимание в този августовски ден, няма да съжалявате. Сигурен съм, че ще бъде интересно\", обърна се към представителите на медиите, дошли на \"Позитано\" 20 той. И продължи: \"Говорили сме много пъти от тук от централата, пък и от други пресконференции за абсурдите в държавата. Днес с колегата Зарков сме решили да ви занимаваме с един от най-големите абсурди. Не знам дали сте информирали за юни, юли и август българското производство плаща най-висока цена на ел. енергия в цяла Европа. И всичкото това на фона, че ние имаме възможности да произвеждаме два пъти повече енергия, отколкото потребяваме. Един производител на банички и на бюрек в Гърция, който ползва българска ел. енергия плаща по-ниска цена на тока, отколкото производителя на банички, отсреща до Съдебната палата. Всичко това е благодарение на начина, по който функционира пазара на ток в България и изкривяванията, които се получават!“   Ще внесем конкретно предложение за законови изменения във връзка със случая в Сотиря, обяви на пресконференцията зам.-председателят на ПГ на „БСП за България“ Крум Зарков.   „Зверството в Сотиря разтресе всички ни. Честно казано, няма закон, който е достатъчно строг за случилото се. Както винаги, за съжаление, ние действаме след събитията. Този случай показва много неща, ще стигнем до наказателния закон, но първо трябва да се запитаме какво се случва в затворите, където хората трябва да бъдат превъзпитавани. Какво се случва с психичното здраве на нацията, че всеки ден, когато излезете може да срещнете хора, които очевидно не са в нормално състояние“, допълни още Зарков. „Ние ще внесем конкретно предложение, защото много се говори и малко се пише. БСП винаги е имала позиция. Тя е изразявана от предишни наши колеги. Янаки Стоилов е човекът, който написа между 2009-2010 закон и той беше приет, съкратеното съдебно следствие да не се прилага при престъпления, довели до умишлено причиняване на смърт и тежки телесни повреди. Това беше променено през 2010 г. с нови редакции. Ние трябва да върнем състоянието там, където му е мястото. Това съкратено съдебно следствие има своя смисъл“, посочи Зарков.   По думите му идеята е престъпникът да се наказва бързо, да не се чакат няколко години. „Има престъпления, за които това не трябва да се прилага и това е едно от тях“, каза още заместник-председателят на ПГ на „БСП за България“ по повод случая в Сотиря. Зарков отчете, че БСП ще е готова още първата седмица на парламента с това конкретно предложение. „Този случай показва как Наказателният кодекс се видоизменя всеки път под силата на емоцията и на някое престъпление и това го прави неефективен. Министерство на правосъдието се беше ангажирало, че ще има готова нова концепция, цялостна за наказателната политика на България и тя трябваше да е готова до края на миналата година“, допълни Зарков. Той обясни, че след негов въпрос по темата, са обявили, че ще бъде готова до края на август тази година. Крум Зарков подчерта, че докато не се направи ясна стратегия за наказателната политика на България и не се оформи наказателният закон по нея, само ще се констатират подобни зверства и политиците ще се надпреварват кой какво повече ще направи, но след това.        ", "date": "2019.08.22", "title": "Кирил Добрев: БСП ще покаже ново поколение политици на изборите! (ВИДЕО)"}
{"url": "http://epicenter.bg/article/MON--S-500-lv--poveche-shte-poluchavat-prepodavatelite--ako-se-vklyuchat-v-programa--Motivirani-uchiteli-/190945/2/0", "text": "С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус, съобщиха от пресцентъра на Министерство на образованието и науката (МОН).   Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Това предвижда Проект за изменение на програмата. Преди изменението средствата за допълнително финансово стимулиране бяха в размер на 300 лева. Програмата разширява възможностите за включване на специалисти в едногодишните обучения за придобиване на професионална квалификация „учител” за всеки един от учебните предмети – математика, информатика и информационни технологии, чужди езици, биология и здравно образование, химия и опазване на околната среда.   Вече ще се допускат и кандидати с образователно-квалификационна степен „бакалавър“ освен специалисти със степен „магистър”.   До 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор.   Национална програма “Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда. Удължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.08.22", "title": "МОН: С 500 лв. повече ще получават преподавателите, ако се включат в програма „Мотивирани учители“"}
{"url": "http://epicenter.bg/article/NIMH--Ochakva-ni-topla-i-suha-esen/190965/2/0", "text": "Очаква ни относително топла есен с нормално количество валежи за сезона. Такава е прогнозата за близките месеци на климатолога доц. Илиан Господинов от НИМХ. Той призна, че трудно се правят дългосрочни прогнози, но към момента изглежда малко вероятно есента да бъде много студена. По думите му преходните сезони пролет и есен са малко особени, тъй като есента започва с доста топло време в началото на сезона и завършва с практически зимно време в края му. \"От лятно време на 1 септември завършваме със зимно време на 30 ноември“, каза Господинов пред \"Фокус“. Очакванията му са средните сезонни температури да бъдат около нормалните. Прогнозата на климатолога е времето през септември да е относително по-топло и сухо време и по-валежно с напредването на есента. \"Нямаме основание да очакваме специално извънредни метеорологични явления, но това не ни освобождава от сбъдване на такива събития по принцип“, коментира още Господинов. Валежите и циклоните, които ще минават през страната, по-скоро ще са през октомври и ноември, но не е изключено да има такива и през септември, смята той. \"При тези обстановки е възможно да се създават по-екстремни обстоятелства, свързани с времето – по-обилни валежи, някакви условия за наводнения“, заяви климатологът. Според него вероятността за такива събития е в рамките на нормалното – не са изключени, но няма основание да очакваме много по-голям брой от средното за този период от време. \"България е малка страна и по отношение на аномалии на времето от мащаб един сезон, те се случват в цялата страна. Например в България е малко вероятно в част от страната да е относително студено, а в другата част да е относително топло“, обясни Господинов. Той допълни, че това се отнася и за целия регион на Балкански полуостров.", "date": "2019.08.22", "title": "НИМХ: Очаква ни топла и суха есен"}
{"url": "http://epicenter.bg/article/Operatsiyata-na-Stefan-Danailov-e-zavarshila-uspeshno/190971/2/0", "text": ", научи            Както вече   писа бил е проведен консилиум на специалисти от три болници – „Бургасмед”, „Софиямед” и ВМА. те са решили, че е по-добре операцията да бъде извършена в Бургас, тъй като пътуването до София е дълго и уморително. Самият актьор и семейството му също са изразили желание операцията да бъде извършена в Бургас.    Състоянието на Стефан Данаилов остава стабилно, заявиха от лечебното заведение.   Актьорът беше приет в ортопедичното отделение на Бургаската болница в понеделник след счупване на бедрена шийка.  Инцидентът с легендата на българското кино и театър е станал в неделя в апартамента му в Приморско. ", "date": "2019.08.22", "title": "Операцията на Стефан Данаилов е завършила успешно"}
{"url": "http://epicenter.bg/article/Radev--Nalichieto-na-tolkova-mnogo-investitori-za-AETs--quot-Belene-quot--e-polozhitelen-znak/190972/2/0", "text": "„Наличието на толкова много инвеститори е положителен знак и показва, че от тази централа има необходимост и може да бъде рентабилна, защото когато бизнесът кандидатства за нещо, си прави много добре сметката.“   Това заяви днес президентът Румен Радев пред журналисти в отговор на въпрос за заявения инвеститорски интерес към изграждането на АЕЦ „Белене“, съобщиха от прессекретариата на държавния глава.    Държавният глава подчерта, че няма да избързва с даването на оценки и очаква т.нар. кратък списък на инвеститорите.   Румен Радев призова държавните институции да проучат много внимателно самите инвеститори, техния потенциал и конкретните им планове.    По думите на президента най-големият риск пред АЕЦ „Белене“ е след заявените добри намерения да се окаже, че потенциалът на избраните инвеститори е изчерпан и да се мине на вариант държавата да трябва да се намеси с предоставянето на гаранция под една или друга форма, а това ще срине и идеята за самия проект – той да бъде без финансовото участие на държавата.    В отговор на въпрос за освобождаването на началника на НСО, президентът припомни, че генерал Данчо Дяков е внесъл сам молбата си за освобождаване по свое желание и лични причини.    Държавният глава подчерта, че познава ген. Дяков от много години и той е вложил много усилия за усъвършенстване дейността на Службата, за освобождаването и от несвойствени дейности и имоти, за повишаване на подготовката и за по-добро взаимодействие с нашите партньори зад граница от сродни служби.  ", "date": "2019.08.22", "title": "Радев: Наличието на толкова много инвеститори за АЕЦ \"Белене\" е положителен знак"}
{"url": "http://epicenter.bg/article/Prezidentat--Planinite-sa-ne-samo-beztsenen-priroden-resurs--no-i-chast-ot-natsionalnata-ni-identichnost/190974/2/0", "text": "„Имаме прекрасни планини и те не са само безценен природен ресурс, но и част от нашата национална идентичност. Институциите следва да подкрепят инициативите на Асоциацията на планинските водачи, за да може българските планини да стават по-достъпни за младите хора.“ Това заяви днес президентът Румен Радев след като участва заедно с планински водачи, спасители и доброволци в поход, с който бяха доставени материали за оборудване на новоизградения заслон до седловината „Кончето“ в Пирин планина, съобщиха от прессекретариата на държавния глава.    Така президентът изпълни поетия от него ангажимент пред Асоциацията на планинските водачи в България лично да се увери в положените от нея усилия за обновяване на животоспасяващия заслон във високите части на Пирин.    Президентът призова да пазим планините си от всякакви посегателства, безобразна сеч и бракониерство, което можем да постигнем само ако бъдем непримирими като общество към всички тези негативни явления. Румен Радев открои и необходимостта планинските спасители у нас да разполагат, както техните колеги в много други европейски държави, със съвременна спасителна техника, включително хеликоптери, за да реагират своевременно при сигнали за инциденти и бедстващи хора.    Румен Радев дари аптечка, която да бъде използвана от туристите, катерачите, планинските водачи и природолюбителите, които посещават заслона до седловината „Кончето“.    В похода се включиха директорът на Дирекция „Национален парк Пирин“ Росен Баненски, ръководителят на катедра „Туризъм, алпинизъм, ориентиране“ в Националната спортна академия доц. Александър Шопов и алпинистите Дойчин Боянов и Емил Божанов. Походът започна рано сутринта от хижа „Яворов“, премина през седловината „Кончето“ и завърши пред хижа „Вихрен“.  ", "date": "2019.08.22", "title": "Президентът: Планините са не само безценен природен ресурс, но и част от националната ни идентичност"}
